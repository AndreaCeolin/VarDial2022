{"id": "1933824", "revid": "110157", "url": "https://it.wikipedia.org/wiki?curid=1933824", "title": "Test sessuologico", "text": "Il test sessuologico \u00e8 un dispositivo di valutazione il cui obiettivo \u00e8 quello di definire il profilo individuale di uno o pi\u00f9 aspetti della sessualit\u00e0 umana, facendo emergere eventuali difformit\u00e0 sul versante adattativo e disfunzionale.\nLa sessualit\u00e0 pu\u00f2 essere circoscritta entro un modello multidimensionale che coinvolge vari aspetti dell'essere umano: biologico, riproduttivo, culturale, ludico e relazionale affettivo.\nNegli ultimi decenni si \u00e8 verificato, sia nella societ\u00e0 che nei singoli individui, un crescente interesse nei confronti della sessualit\u00e0 e una maggiore richiesta di riconoscimento del \"diritto alla sessualit\u00e0\" (v. Carta dei Diritti Sessuali approvata dalla World Association for Sexual Health, al 14\u00ba Congresso Mondiale di Sessuologia nel 1999). Le conseguenze di questa evoluzione hanno prodotto rinnovate e pi\u00f9 esplicite istanze di intervento da parte di quei soggetti che soffrono, o pensano di soffrire, di alterazioni della sfera sessuale e relazionale.\nCi\u00f2 ha indotto le discipline scientifiche della medicina e della psicologia, a porre maggiore attenzione alle disfunzioni sessuali e ai disagi da esse prodotte nel singolo e nel sistema coppia. L'adeguamento della scienza ha fatto s\u00ec che, lentamente, si sviluppassero anche nel campo sessuologico quegli strumenti di indagine che gi\u00e0 esistevano negli altri campi della clinica specialistica. Dispositivi che andassero a completare ed incrementare la \"borsa degli attrezzi\" di varie branche della diagnostica sessuologica strumentale .\nLa misurazione psicologica non pu\u00f2 essere considerata pragmaticamente esatta come le misure fisiche (peso, altezza, volume, ecc.), poich\u00e9 va a stimare aspetti e variabili che appartengono ad un \"individuo\", la cui \"individualit\u00e0\" fa riferimento alle sue costituenti psicologiche, personologiche e ambientali; un patrimonio fatto di emozioni, espressivit\u00e0, sensi, sentimenti e vissuti, le cui sfumature possono variare notevolmente da soggetto a soggetto e, anche nello stesso individuo, possono essere mutevoli nel breve periodo e nei diversi setting.\nCi\u00f2 che si richiede a una misurazione psicologica \u00e8 di essere \"sufficientemente\" precisa e attendibile, ossia idonea ad esprimere una indicazione/focalizzazione che il clinico potr\u00e0 utilizzare come \"guide line\" (traccia) per approfondire ulteriormente e verificare con il paziente, in modo pi\u00f9 rapido e mirato, gli aspetti messi in evidenza dal rilevamento.\nA questo scopo sono stati previsti per i test psicodiagnostici vari indici di validazione statistica: dalla standardizzazione ai vari costrutti della validit\u00e0 (interna, concorrente, esteriore, di costrutto, di contenuto, ecc.).\nLe disfunzioni sessuali sono molteplici e traggono la loro origine da cause diverse. Cos\u00ec anche gli strumenti di valutazione medica e psicologica, nel campo della sessuologia, sono diversificati per prendere in considerazione le difficolt\u00e0 e le disfunzioni di tipo somatico, psichico o relazionale.\nIl novero dei reattivi psicodiagnostici \u00e8 sicuramente ampio ed eterogeneo, tuttavia il numero di test che si indirizzano alla sessualit\u00e0 \u00e8 abbastanza circoscritto. L'elenco proposto (in ordine alfabetico) non \u00e8 esaustivo ma rappresenta i reattivi maggiormente conosciuti e/o usati nel settore psicodiagnostico sessuologico e sistemico-relazionale.\nElenco dei test sessuologici (ordine alfabetico).\nASEX (Arizona Sexual Experience Scale).\nIl test \u00e8 designato per l'analisi di alcune disfunzioni sessuali in pazienti psichiatrici o con problemi di salute (uomini e donne), valutando in particolare le modificazioni/alterazioni delle funzioni sessuali in relazione all'uso di farmaci o sostanze psicotrope.\nIl questionario self-report, che pu\u00f2 essere somministrato da un clinico che pone le domande e registra le risposte, oppure pu\u00f2 essere proposto con modalit\u00e0 di autosomministrazione, \u00e8 composto di 5 item con risposte su scala Likert a 6 punti. Ogni item ha la funzione di esplorare un determinato ambito della sessualit\u00e0: 1. \"Sexual drive\" (libido, desiderio sessuale), 2. \"Arousal\" (eccitazione), 3a. \"Penile erection\" (disfunzione erettile), 3b. \"Vaginal lubrication\" (lubrificazione vaginale), 4. \"Ability to reach orgasm\" (capacit\u00e0 di raggiungere l'orgasmo), 5. \"Satisfaction from orgasm\" (soddisfazione dell'orgasmo). Solo un item, fra i cinque che compongono la scala, \u00e8 diversificato per maschio e femmina (3a - 3b).\nIl test presenta buoni indici di affidabilit\u00e0 (\"reliability\") con alpha di Cronbach pari a 0,90 e correlazione test-retest, a 1 e 2 settimane di intervallo, con r = 0,80. La validit\u00e0 di costrutto \u00e8 stata valutata in alcuni studi attraverso le differenze di punteggio ottenute fra gruppi campione (pazienti disfunzionali) e gruppi di controllo .\nLa validit\u00e0 convergente e discriminante sono state determinate comparando i risultati dell'ASEX con altri test. In particolare, una significativa correlazione \u00e8 stata ottenuta con il BISF (Brief Index of Sexual Functioning) , mentre \u00e8 stata riscontrata una bassa correlazione con l'HRSD (Hamilton Rating Scale for Depression) e il BDI (Beck Depression Inventory).\nASKAS (Aging Sexuality Knowledge and Attitudes Scale).\nIl questionario per la conoscenza della sessualit\u00e0 degli anziani e delle loro attitudini sessuali, \u00e8 composto di 61 item suddivisi in due sub-scale: la \"Knowledge Subscale\" (conoscenza) che ha 35 item con risposte \"Vero/Falso/Non so\" e la \"Attitudes Subscale\" (attitudini) formata da 26 item con risposte su scala Likert a 7 punti. Ambedue le subscale presentano buoni indici di affidabilit\u00e0 (da 0,97 a 0,72) per l'alpha di Cronbach, il test-retest e lo split half, misurati su gruppi di vari contesti: \"Nursing home resident\" (Residenti in case di cura), \"Community older adults\" (Comunit\u00e0 di persone anziane), \"Family of older adults\" (Famiglie di persone anziane), \"Persons who work with older adults\" (Persone che lavorano con soggetti anziani), \"Nursing home staff\" (Personale di case di cura).\nSecondo alcuni studi effettuati dall'autore, il comportamento e le attitudini sessuali nell'et\u00e0 avanzata riflettono il modello di vita sessuale che \u00e8 stata condotta in et\u00e0 pi\u00f9 giovane, in particolare: \nL'ASKAS \u00e8 stato utilizzato per studiare gli effetti di alcuni interventi di educazione sessuale sulla modificazione dell'atteggiamento nei confronti della sessualit\u00e0 degli anziani: in persone istituzionalizzate, nei loro familiari e nel personale delle casa di cura. Dopo l'intervento sono stati rilevati atteggiamenti pi\u00f9 permissivi degli operatori e dei familiari verso la sessualit\u00e0 senile, oltre a incrementi significativi dell'attivit\u00e0 sessuale e della soddisfazione da parte degli anziani coinvolti nell'evento formativo.\nUno studio italiano ha evidenziato che tra i medici di base intervistati tramite una versione tradotta dell'ASKAS (N=95) la quasi totalit\u00e0 del campione era a conoscenza del fatto che la sessualit\u00e0 \u00e8 una necessit\u00e0 che si mantiene per tutta la vita e non produce nell'anziano alcun danno alla salute ma, al contempo, sono state anche registrate molte false credenze, confusione, senso comune e mancanza di conoscenze precise sulla sessualit\u00e0 di uomini e donne anziani.\nNumerose ricerche condotte in vari settori della medicina e della psicologia, sia in Italia che all'estero ,,, hanno confermato che il test pu\u00f2 essere adottato non solo per l'assessment rivolto direttamente alle persone anziane ma anche per le indagini sui familiari degli anziani e le persone che lavorano nelle professioni di aiuto alla senilit\u00e0 (es. le \"helping profession\"): medici, psicologi, assistenti sociali, ecc.\nBSRI (Bem Sex Role Inventory).\nQuestionario composto di 60 item (20 item stereotipicamente maschili, 20 item stereotipicamente femminili e 20 neutri con funzione contestuale) si basa su due scale che valutano l'Io-reale/ideale del soggetto, l'androginia (v. Sindrome di Morris) e la mascolinit\u00e0-femminilit\u00e0, considerandole come caratteristiche variamente correlate e non contrapposte.\nUno studio italiano ha utilizzato il Bem Sex-role Inventory, in abbinamento con altri test, per valutare le similarit\u00e0 e le differenze di alcune variabili psicologiche in gemelli monozigoti e dizigoti, riscontrando che le somiglianze sono in gran parte attribuibili alle relazioni precoci sviluppate tra i gemelli e le figure di accudimento pi\u00f9 che all'influenza di fattori genetici e ambientali.\nIn Europa, il rapido evolvere dei costumi e dei valori, relativi agli aspetti indagati dal test, ha reso non pi\u00f9 attuale questo strumento la cui creazione risale al 1972 in America e al 1986 la sua trasposizione in Italia.\nDAS (Dyadic Adjustment Scale).\nScala self-report composta di 32 item che esplorano la soddisfazione sessuale-relazionale della coppia tramite 4 dimensioni: \"\"dyadic consensus\", \"dyadic cohesion\", \"expression\" e \"general satisfaction\" intesa come soddisfazione generale sul consenso, la coesione, le attivit\u00e0 comuni e la vita affettiva e sessuale della coppia.\nUna versione ridotta a 7 item, validata nel 2001 e denominata \"DAS-7\", considera solo tre dimensioni: \"dyadic consensus\" (3 item) e \"dyadic cohesion\" (3 item) su scala Likert a 6 punti, \"general satisfaction\"\" (1 item) su scala Likert a 7 punti.\nDISF (Derogatis Interview for Sexual Functioning).\nQuestionario self-report di 25 item per maschi e femmine, validato e standardizzato, richiede circa 20 minuti per la compilazione. Analizza 5 aree sessuali relative a: I. \"Conoscenza della sessualit\u00e0 e fantasie sessuali\" - II. \"Eccitazione sessuale\" - III. \"Comportamenti sessuali ed esperienze\" - IV. \"Orgasmo\" - V. \"Libido e rapporti sessuali\". \nUna versione denominata \"DISF-SR\" (\"Self-Report\") comparabile alla DISF per validit\u00e0 e tempo di somminiostrazione, \u00e8 composta di 26 item e pu\u00f2 essere impiegata dal clinico per avere una valutazione della sessualit\u00e0 del paziente, espressa dal suo/sua partner. \nDSFI (Derogatis Sexual Function Inventory).\nQuestionario di autovalutazione, validato e standardizzato, si compone di 254 item (con risposta dicotomica Si/No o su scala Likert a pi\u00f9 punti). Il test (che richiede un certo tempo per la sua compilazione e scoring) elabora 10 dimensioni in ambito sessuale e due scale denominate \"SFI - Sexual Functioning Index\" quale indicatore del \"funzionamento sessuale\" generale del soggetto e \"GSSI - Global Sexual Satisfaction Index\" come \"indice di soddisfazione sessuale\" globale che il soggetto esprime.\nLe dimensioni esplorate tramite i sub test sono: 1.\"Information\" (conoscenza della fisiologia, anatomia e funzionamento sessuale); 2.\"Experiences\" (comportamenti e rapporti sessuali); 3.\"Drive\" (libido, fantasie e manifestazioni sessuali); 4.\"Attitudes\" (atteggiamento liberale o conservatore sulla sessualit\u00e0); 5.\"Psychological Symptoms\" (tramite subscala \"BSI - Brief Symptom Inventory\", valuta alcuni aspetti psicopatologici); 6.\"Affects\" (tramite subscala \"DABS - Derogatis Affects Balance Scale\", valuta umore e qualit\u00e0 degli affetti); 7.\"Gender Role Definition\" (mascolinit\u00e0, femminilit\u00e0 e ruolo sessuale); 8.\"Fantasy\" (fantasie sessuali); 9.\"Body Image\" (valutazione del proprio corpo); 10.\"Sexual satisfaction\" (appagamento relativo a rapporti sessuali, orgasmo, comunicazione, ecc.). \nEDITS (Erectile Dysfunction Inventory of Treatment Satisfaction).\nQuestionario self-report (validato e standardizzato) che esplora la soddisfazione del paziente e della sua partner sui risultati del trattamento della disfunzione erettile, inteso come efficacia dalla cura. 11 item del questionario sono riservati al paziente disfunzionale e 5 item alla sua partner. Alcuni item del questionario maschile e femminile sono speculari al fine di rilevare la concordanza/disconcordanza fra le risposte del paziente disfunzionale con quelle fornite dalla sua partner; ad esempio, l'item n.8 rivolto al paziente: \"Overall, how satisfied do you believe your partner is with the effects of this treatment?\", \u00e8 speculare con l'item n.1 della partner: \"Overall, how satisfied are you with this treatment for your husband's or partner's erection problem?\". \nGRIMS (Golombok Rust Inventory of Marital State).\nSusan Golombok e John Rust hanno creato un questionario di 28 item (maschile e femminile, somministrabile con modalit\u00e0 carta e matita) rivolto all'analisi delle caratteristiche e della qualit\u00e0 del rapporto diadico fra coniugi o fra persone che hanno una relazione e vivono insieme. L'inventario, che pu\u00f2 essere usato in abbinamento al GRISS per rilevare problemi sessuali e di relazione, \u00e8 validato e pu\u00f2 essere utilizzato per stimare l'efficacia di forme diverse di terapia o per valutare l'impatto di fattori esterni alla relazione: medici, sociali o psicologici.\nGRISS (Golombok Rust Inventory of Sexual Satisfaction).\nQuestionario maschile e femminile, ognuno con 28 item, indaga l'esistenza e la severit\u00e0 delle disfunzioni sessuali in soggetti eterosessuali. Le 12 sub-scale di cui \u00e8 dotato, forniscono indicazioni su: impotenza ed eiaculazione precoce (solo per il questionario maschile), anorgasmia e vaginismo (solo per il questionario femminile), frequenza dei rapporti sessuali, mancanza di dialogo, insoddisfazione ed evitamento dei rapporti, carenza di sensualit\u00e0. \nValidato e dotato di buone caratteristiche psicometriche \u00e8 di facile somministrazione per la sua brevit\u00e0 che, tuttavia, ne circoscrive la funzione illustrativa.\n\"Nota. L'uso di alcuni termini (ad es. \"impotenza\", a cui oggi viene preferita la dizione \"disfunzione erettile\") pu\u00f2 manifestare l'obsolescenza concettuale di alcuni strumenti.\"\nHSAS (Hendrick Sexual Attitude Scale).\nIl questionario self-report, validato e standardizzato, si compone di 4 subscale che, attraverso 43 item totali, approfondiscono l'atteggiamento che il soggetto mostra nei confronti della sessualit\u00e0. Le aree sondate sono: Permissivismo (\"permissiveness\") 21 item su vari aspetti dei rapporti sessuali, compresi quelli prematrimoniali ed extraconiugali; Pratiche Sessuali (\"sexual practices\") 7 item su controllo delle nascite, educazione sessuale, masturbazione e giochi sessuali; Condivisione e coinvolgimento (\"communion\") 9 item su preferenze e grado di coinvolgimento nella sessualit\u00e0; Strumentalizzazione (\"instrumentality\") 6 item sulla considerazione del sesso come divertimento e piacere fisico/mentale.\nIIEF (International Index of Erectile Function).\nInventario self-report di 15 item, standardizzato e validato in pi\u00f9 di 50 \"trials\" clinici , fornisce una valutazione clinica (pre-post trattamento) del funzionamento sessuale attraverso cinque aree: 1. \"erectile function\" (funzionalit\u00e0 erettile); 2. \"orgasmic function\" (orgasmo); 3. \"sexual desire\" (desiderio sessuale); 4. \"sexual satisfaction\" (soddisfazione dei rapporti sessuali); 5. \"overall satisfaction\" (benessere generale).\nL\"'IIEF-5\" denominato anche \"SHIM - Sexual Health Inventory for Men\", in una versione leggermente modificata, \u00e8 un questionario breve di 5 item derivato dall'IIEF. \nIPE (Index of Premature Ejaculation).\nInventario self-report di 10 item (validazione ancora in corso), \u00e8 orientato all'analisi di alcune componenti (\"sexual satisfaction, control, distress\") associate all'eiaculazione precoce. Il questionario deve essere compilato dal maschio della coppia e le dimensioni su cui si articola prendono in considerazione: frequenza delle erezioni e tempo di mantenimento dell'erezione durante il rapporto sessuale, tempo di latenza dell'eiaculazione intravaginale (indice \"IELT - intravaginal ejaculatory latency time\"), difficolt\u00e0 rilevate nei rapporti sessuali prolungati, frequenza dei vissuti ansiogeni, depressivi e stressogeni durante l'attivit\u00e0 sessuale, fiducia nelle proprie capacit\u00e0 di portare a termine l'attivit\u00e0 sessuale, soddisfazione sessuale propria e della partner, frequenza del raggiungimento dell'orgasmo da parte della partner.\nISS (Index of Sexual Satisfaction).\nQuestionario di 25 item con risposte su scala Likert a sette punti, validato e standardizzato, sia in versione maschile che femminile, valuta in modo psicometrico la soddisfazione della coppia relativamente al funzionamento della propria vita sessuale, le motivazioni che conducono al rapporto sessuale, le emozioni e le qualit\u00e0 sessuali espresse dal partner (es. eccitante, monotono).\nISST (Internet Sex Screening Test).\nInventario di 34 item che esplora, in modo molto simile al SAST (\"Sexual Addiction Screening Test\"), la compulsivit\u00e0 e la dipendenza sessuale messe in atto attraverso la Rete o per mezzo di essa (\"online and offline sexual behavior\"). Lo stesso autore, nella presentazione del questionario, afferma che a tutt'oggi (2008) non possiede ancora i punteggi di \"cut-off\" perch\u00e9 sta effettuando lo screening di validazione del test (via e-mail e con autosomministrazione via Internet), quindi lo scoring fornito al termine della somministrazione sar\u00e0 costituito solo da una misura percentuale delle risposte totali \"Si\" che il campione, fino ad ora raggiunto, ha determinato.\nMAT (Marital Adjustment Test).\nQuestionario self-report di 15 item, valuta lo stress coniugale, l'adattamento intrarelazionale e la concordanza fra i coniugi su alcuni comportamenti interpersonali, relazionali, affettivi e sessuali, adottati nella vita coniugale, ad es.: \"Handling Family Finances; Matters of Recreation; Demonstration of Affection; Friends; Sex Relations; Conventionality; Philosophy of Life; Ways of dealing with in-laws\". Data la non attualit\u00e0 della sua revisione , le capacit\u00e0 psicometriche potrebbero essere considerate come limitate.\nMCI (Marital Communication Inventory).\nIl questionario (uno maschile e uno femminile) \u00e8 costituito di 46 item che producono un punteggio globale relativo alla comunicazione/risoluzione dei conflitti e i punteggi a sei sottoscale relative a ostilit\u00e0 relazionale, apertura, empatia, gestione dei conflitti, stima e dialogo fra i partner.\nMMPI-2 (Minnesota Multiphasic Personality Inventory).\nTest pubblicato nel 1942 dalla University of Minnesota, \u00e8 stato successivamente revisionato nel 1989 creando l'attuale versione MMPI-2 (ulteriormente aggiornata nel 2003 ) in cui sia la somministrazione del questionario che l'elaborazione dei risultati sono effettuati tramite computer.\nIl reattivo \u00e8 composto da un considerevole numero di item (567) che esplorano varie caratteristiche della personalit\u00e0 in ambito psicologico e psichiatrico. \nEsiste una versione ridotta del test (370 item) e una versione denominata MMPI-A (478 item) dedicata alla valutazione degli adolescenti dai 14 ai 18 anni. \nLe dimensioni esplorate sono suddivise in: \"Scale di base\" (valutano le caratteristiche pi\u00f9 rilevanti della personalit\u00e0); \"Scale di contenuto\" (analizzano differenti variabili della personalit\u00e0); \"Scale supplementari\" (approfondiscono alcuni contenuti delle scale di base); \"Scale di validit\u00e0\" (stabiliscono il grado di sincerit\u00e0 e accuratezza nella compilazione del questionario).\nL'analisi relativa agli ambiti sessuali e relazionali prende in considerazione i seguenti aspetti: \"Mascolinit\u00e0-Femminilit\u00e0\" (insieme degli aspetti considerati tendenzialmente mascolini o femminili), \"Ruolo maschile e Ruolo femminile\" (come percezione del ruolo sessuale), \"Disagio coniugale\" e \"Problemi familiari\" (intesi come presenza di conflittualit\u00e0 nella relazione di coppia), \"Introversione sociale\" (difficolt\u00e0 del soggetto nei rapporti sociali).\nLe \"criticit\u00e0 dello strumento\" sono dovute al tempo impiegato per la compilazione (60-90 minuti) e al fatto che talune scale della revisione, quantunque siano ritenute pi\u00f9 trasparenti e pi\u00f9 facili da interpretare, abbiano creato alcune controversie nel mondo accademico perch\u00e9 sono state variate rispetto alla versione originale.\nMPT (Marital Patterns Test).\nIl test \u00e8 costituito da due questionari (maschio e femmina) con 24 item ciascuno, che misurano alcune caratteristiche diadiche, sessuali e comportamentali, all'interno della coppia. Anche se la validit\u00e0 del test \u00e8 migliorata dopo la revisione di Scott- Heyes nel 1982, da cui assume il nuovo nome \"RSMPT - Ryle/Scott-Heyes Marital Patterns Questionnaire\" , questo reattivo viene utilizzato con limitata frequenza nelle ricerche e negli screening.\nMSI-R (Marital Satisfaction Inventory).\nLa nuova versione \"revised\" del test \u00e8 stata ridotta a 150 item (con risposta dicotomica Si/No) rispetto ai 280 item della precedente pubblicazione.\nIl questionario self-report, validato e standardizzato, richiede circa 30 minuti per la compilazione, \u00e8 somministrabile con modalit\u00e0 carta/matita o su computer e dovrebbe essere somministrato ad ambedue i partner della coppia. Il test si rivolge all'analisi della soddisfazione relazionale e sessuale della coppia. Gli items sono raggruppati in 12 sub scale che esplorano i seguenti ambiti: \"1.Inconsistency; 2.Conventionalization; 3.Global Distress; 4.Affective Communication; 5.Problem-Solving Communication; 6.Aggression; 7.Time Together; 8.Disagreement About Finances; 9.Role Orientation; 10.Family History of Distress; 11.Sexual dissatisfaction; 12.Conflict over Child Rearing\".\nMSI-II (Multiphasic Sex Inventory II).\nIl questionario MSI esiste in diverse versioni, tutte curate dagli stessi autori a partire dal 1984.\nL\"'Original MSI\" (300 item con risposta dicotomica Si/No), indirizzato a maschi adulti/adolescenti (sopra i 12 anni), valuta le caratteristiche sessuali del soggetto e i suoi ambiti disfunzionali. Le aree considerate son 20, fra cui: storia di molestie sessuali e stupri, parafilie, esibizionismo, conoscenza della sessualit\u00e0 e disfunzioni sessuali, vi \u00e8 inoltre una scala di validit\u00e0 e accuratezza della compilazione. Lo scoring \u00e8 manuale e l'interpretazione deve essere effettuata dal clinico tramite il manuale del test.\nL\"'MSI-II\" (560 item con risposta dicotomica Si/No), nelle sue quattro forme, maschio/femmina adulti e maschio/femmina adolescenti (sopra i 12 anni), valuta le caratteristiche sessuali, emozionali e comportamentali del soggetto. Lo scoring e l'interpretazione (tramite un report) sono effettuati, mediante un software, dallo stesso editore a cui il questionario deve essere inviato per posta o via Internet.\nI reattivi, che richiedono circa 90 minuti per la compilazione, sono validati e standardizzati, presentando buoni indici del coefficiente \"alpha di Cronbach\".\nLe critiche mosse allo strumento sono relative al fatto di richiedere un lungo tempo di somministrazione e di produrre un report che, sebbene minuzioso, risulta complicato nella lettura e nell'interpretazione.\nDegli stessi autori \u00e8 il \"Psychosexual Life History\" un inventario designato ad ottenere la storia cronologica delle esperienze del soggetto e della sua vita sessuale, relativamente a valutazioni psicodiagnostiche o a perizie legali a seguito di abusi sessuali.\nAlcune delle aree prese in considerazione sono: caratteristiche fisiche, condizioni di salute, stili di personalit\u00e0, storia familiare, storia dello sviluppo infanzia-adolescenza, percorso scolastico e lavorativo, storia di abuso di sostanze, storia completa della sessualit\u00e0 (infanzia, adolescenza ed et\u00e0 adulta), storia coniugale. Il numero di item che compongono il questionario PLH non \u00e8 noto ma deve essere alquanto elevato dato che gli autori consigliano agli utenti di portare a casa propria il questionario da compilare.\nPEQUEST (Premature Ejaculation Questionnaire).\nQuestionario self-report di 36 item per la valutazione multidimensionale del disturbo maschile dell'eiaculazione precoce. Alcuni parametri tramite cui vengono considerate le disfunzioni dell'orgasmo e dell'eiaculazione sono: \"latency time\" (tempo di latenza); \"voluntary control\" (controllo volontario); \"psychological distress\" (stress); \"partner-related factors\" (fattori correlati alla partner e al suo atteggiamento nelle interazioni sessuali). I dati della validazione non sono disponibili poich\u00e9 le procedure di standardizzazione sono ancora in corso.\nPREPARE-ENRICH (Premarital Personal and Relationship Evaluation).\nInventario composto di 125 item che indaga le disfunzionalit\u00e0 del rapporto di coppia. Le aree esplorate sono 11 a cui si aggiunge una sub-scala di controllo, denominata \"distorsione idealistica\" (Idealistic distortion o Social desirability), che ha lo scopo di correggere la deriva prodotta dal fattore \"desiderabilit\u00e0 sociale\".\nLe dimensioni esaminate sono: \"1.Realistic Expectations; 2.Personality Issues; 3.Communication; 4.Conflict Resolution; 5.Financial Management; 6.Leisure Activities; 7.Sexual Relationship; 8.Children and Marriage; 9.Family and Friends; 10.Equalitarian Roles; 11.Religious Orientation\".\nL'inventario, che richiede una elaborata preparazione per la sua applicazione , proviene dall'unione di tre precedenti scale: \nSAI (Sexual Arousability Inventory).\nQuestionario self-report di 28 item, validato e standardizzato, riservato a donne adolescenti e adulte. Valuta in modo psicometrico cinque aree esperienziali relative a: \"foreplay\" (preliminari erotici), \"erotic visual and verbal stimuli\" (stimoli erotici visuali e verbali), \"breast stimulation\" (stimolazione zona mammellare), \"preparation/participation in intercourse\" (preparazione/partecipazione ai rapporti), \"genital stimulation\" (stimolazione genitale). \nNella versione del test denominata \"SAI-Expanded\" i soggetti rispondono tre volte agli stessi item, riconsiderando ogni volta la situazione proposta, secondo l'aspetto: eccitabilit\u00e0, ansia/relax e soddisfazione/insoddisfazione.\nSAS (Sexual Attitude Scale).\nQuestionario self-report di 25 item, validato e standardizzato, con risposte su scala Likert a 5 punti (da \"completo disaccordo\" a \" completo accordo\"). \nLa scala comprende 23 item che riflettono l'orientamento conservatore e 2 item l'atteggiamento liberale nei confronti degli aspetti sessuali.\nIl test esplora la sessualit\u00e0 del soggetto in relazione a: \"sexual freedom\" (libert\u00e0 sessuale), \"sex education\" (insegnamento della sessualit\u00e0), \"premarital and extramarital sex\" (sesso prematrimoniale ed extraconiugale), \"acceptable forms of sexual expression\" (forme accettabili di espressione sessuale), \"sex among the young\" (sesso fra i giovani), \"elderly and handicapped\" (anziani ed handicappati), \"sex in the media\" (sesso diffuso dai mezzi di comunicazione).\nSAST (Sexual Addiction Screening Test).\nLe due \"check list\" (una maschile e una femminile) sono composte da 25 item che esplorano i comportamenti sessuali a rischio relativi ai disturbi compulsivi e alla dipendenza sessuale. I test sono somministrabili con il sistema tradizionale carta e matita o presentati al computer e producono un profilo (in base a un grafico) utile ad identificare quei soggetti che presentano caratteristiche di \"sexual addiction\". Esiste anche una versione aggiornata di 45 item (unisex) con compilazione via Internet (\"SAST on-line assessment\") e con risposte dicotomiche Si-No.\nLe critiche mosse allo strumento sono relative al fatto che alcuni item appaiono troppo generici e che il criterio diagnostico adottato potrebbe \"vedere come problematiche anche le esperienze \"non-problematiche\".\nSBI (Sexual Behavior Inventory).\nInventario self-report validato e standardizzato che, nelle due versioni maschile e femminile, propone una lista di 21 attivit\u00e0 sessuali a cui i soggetti devono rispondere in modo dicotomico (Si/No) in base al loro gradimento del comportamento sessuale presentato. Il responso del questionario determina quanto le tipologie degli atteggiamenti/comportamenti eterosessuali, scelti dal soggetto, siano aderenti ad una soddisfacente relazionalit\u00e0 eterosessuale.\nSESAMO_Win (Sexrelation Evaluation Schedule Assessment Monitoring).\nQuestionario di autosomministrazione, validato e standardizzato. Indaga gli aspetti disfunzionali della sessualit\u00e0 individuale e di coppia, oltre agli aspetti familiari, sociali, affettivi e relazionali. Il test \u00e8 costituito da due questionari (maschile e femminile) che a loro volta sono suddivisi in sottosezioni, una per i soggetti \"single\" e una per quelli in \"situazione di coppia\"\". Gli item dei questionari sono variabili: 135 per i single, 173 per le situazioni diadiche. Le dimensioni esplorate sono 16 per i single e 18 per le coppie: Dati psicoambientali, Vissuto corporeo, Identit\u00e0 psicosessuale, Desiderio, Ambiti del piacere, Masturbazione remota ed attuale, Esperienziale pregresso, Anamnesi sessuologica, Motivazione e conflitto, Situazione affettivo-relazionale, Rapporti sessuali, Erotismo immaginativo, Comunicativa sessuale, Atteggiamento relazionale, Interazioni di coppia, Ruoli nella coppia, Sessualit\u00e0 extrarelazionale, Sessualit\u00e0 e gravidanza, Contraccezione.\n\u00c8 l'unico test italiano, di tipo \"obiettivo\", rivolto specificamente agli aspetti sessuali e relazionali. \n Il questionario pu\u00f2 essere somministrato direttamente al computer e il software di elaborazione produce un referto anamnestico composto di 9 sezioni con differenti livelli di approfondimento diagnostico.\nUna versione ridotta del questionario, denominata \"SESAMO - Sexuality Evaluation Schedule Assessment Monitoring\" , ha un numero inferiore di item ed \u00e8 somministrabile solo con modalit\u00e0 carta e matita.\nLe criticit\u00e0 dello strumento sono dovute al tempo impiegato per la compilazione (30-60 minuti) e al fatto che l'elaborazione integrale del Report avviene solo attraverso il programma software.\nSESII\u2013W (Sexual Excitation/Sexual Inhibition Inventory for Women).\nIl test indaga le competenze sul versante dell'eccitazione e dell'inibizione sessuale nelle donne, tramite un questionario di 115 item con risposte su scala Likert a 4 punti.\nIl modello teorico a cui il test fa riferimento \u00e8 quello del condizionamento della risposta sessuale: l'eccitabilit\u00e0 (\"sexual arousal\") \u00e8 regolata da un meccanismo di bilanciamento tra fattori con diversa valenza; la preponderanza di un elemento pu\u00f2 concorrere alla realizzazione/manifestazione dell'eccitazione oppure costituirsi come motivo di inibizione sessuale.\nLe aree esplorate sul fronte dell'eccitazione sessuale sono: \"Arousability\" (eccitazione, stimolazione); \"Sexual power dynamics\" (dinamiche di potere nella sessualit\u00e0); \"Smell\" (odori sessualmente eccitanti); \"Partner characteristics\" (caratteristiche del partner); \"Setting (unusual or unconcealed)\" luogo insolito o non conciliante.\nI fattori considerati per l'inibizione sessuale sono: \"Relationship importance\" (importanza della relazione); \"Arousal contingency\" (fattori connessi con l'eccitamento); \"Concerns about sexual function\" (preoccupazioni sulle conseguenze dell'attivit\u00e0 sessuale).\nLa validazione del test si \u00e8 basata su un campione 655 donne con et\u00e0 media di 33,9 anni e i calcoli statistici hanno fornito una buona affidabilit\u00e0 misurata con il test-retest e una buona validit\u00e0 discriminante e convergente, determinate attraverso la concordanza con i risultati di altri test con cui sono stati comparati: BIS/BAS \u2013 \"Behavioral Inhibition Scale/Behavioral Activation Scale\" , SOS \u2013 \"Sexual Opinion Survey\" , SSS \u2013 \"Sexual Sensation Seeking\" .\nSFQ (Sexual Functioning Questionnaire).\nEsistono diverse varianti dell'SFQ, spesso riadattate per essere utilizzate in vari campi di ricerca.\nQuestionario validato e standardizzato che analizza diversi aspetti relativi alle disfunzioni maschili. 62 item: 48 indirizzati ai due partner e 14 riservati al solo paziente portatore della disfunzione. Scoring e valutazione clinica sono effettuati con il metodo tradizionale.\nIntervista strutturata di 15 item, tramite cui vengono valutate 7 aree disfunzionali della sessualit\u00e0 maschile, da mettere in relazione con i disturbi schizofrenici.\nIl questionario originale era costituito da 21 item, per ambo i sessi, con modalit\u00e0 carta e matita. A seguito della revisione, il questionario maschile e quello femminile si compongono rispettivamente di 36 e 34 item: 12 item sono comuni ai due questionari ed esplorano 5 aree della funzionalit\u00e0 sessuale (frequenza del desiderio sessuale, coinvolgimento sessuale, piacere, eccitazione sessuale, orgasmo), gli altri 24 item maschili e 22 femminili rilevano la storia clinica del soggetto.\nIntervista strutturata (8 item per gli uomini e 12 per le donne) che indaga il desiderio sessuale, erezione e orgasmo negli uomini; desiderio sessuale, ciclo mestruale, anticoncezionali, lubrificazione vaginale e rapporti sessuali nelle donne, in relazione a vari aspetti delle cure antipsicotiche. Studi di validazione in corso.\nVersione modificata e informatizzata del questionario A-SFQ che valuta le disfunzioni sessuali indotte da farmaci antipsicotici. In questo adattamento sono stati aggiunti alcuni item per valutare l'immaginario sessuale, la soddisfazione dei rapporti e il generale funzionamento della sessualit\u00e0 del soggetto.\nQuestionario validato composto di 22 item per l'uomo e 26 per la donna (con risposte dicotomiche Vero/Falso) che indagano varie aree del funzionamento sessuale nel corso del trattamento con farmaci antipsicotici. Versione derivata dal B-SFQ, ampliata e diversificata per maschio e femmina, esplora: libido, eccitazione sessuale (erezione nell'uomo, lubrificazione vaginale nella donna), masturbazione, orgasmo, eiaculazione (nell'uomo) e dispareunia (nella donna).\nQuestionario di 34 item (in alcune versioni ridotti a 26) che esplora 6 dimensioni sessuali femminili: desiderio, eccitazione, lubrificazione sessuale, orgasmo, piacere e dolore.\nLa Deakin University (Australia) ha allestito un questionario SFQ che \u00e8 possibile compilare tramite Internet. Lo scopo dichiarato \u00e8 quello di raccogliere elementi per una ricerca, ma gli stessi dati potrebbero essere utilizzati come campione preliminare per un futuro uso del test. Il questionario, anche se non espressamente indicato, \u00e8 rivolto ad un target femminile e si compone di 172 item strutturati in varie forme (scelta multipla, dicotomica, checklist, risposta aperta). Le aree esaminate sono: informazioni generali (10 item), indice funzionalit\u00e0 sessuale femminile (21 item), funzionalit\u00e0 sessuale del partner (10 item), esperienze nell'adolescenza (4 item), attuali atteggiamenti verso la sessualit\u00e0 (8 item), soddisfazione dell'attuale relazione (18 item), ansia da prestazione (9 item), comunicazione (18 item), intimit\u00e0 (12 item), stile di vita (9 item), aspetti emozionali (21 item), difficolt\u00e0 sessuali attuali (32 item).\nSHQ\u2013R (Clarke Sex History Questionnaire\u2013Revised).\nIl Clarke SHQ esiste solo nella versione maschile ed \u00e8 stato creato nel 1977 da alcuni clinici del Centre for Addiction and Mental Health (ex Clarke Institute of Psychiatry) di Toronto (Canada).\nL'attuale questionario self-report SHQ\u2013R, ampiamente validato e standardizzato, \u00e8 stato ristrutturato nel 2002 ed \u00e8 composto di 508 item che indagano varie aree della sessualit\u00e0 maschile:\nIl test comprende inoltre due indicatori di validit\u00e0: la scala \"Lie\" (risposte considerate non veritiere) e la scala \"Infrequency\" (risposte che vengono scelte con poca frequenza).\nSII (Sexual Interaction Inventory).\nQuestionario self-report composto di 102 item, 6 per ognuna delle 17 aree comportamentali tramite cui vengono raccolte dettagliate informazioni sulle interazioni sessuali all'interno della coppia (eterosessuale o omosessuale). Standardizzato e validato, fornisce un responso su vari aspetti disfunzionali del soggetto e della relazione di coppia la cui immagine idiografica viene visualizzata su un grafico formato con i punteggi di ambedue i questionari.\nSOC (Spouse Observation Checklist).\nChecklist di 400 item da compilare quotidianamente (per due settimane) da parte dei due coniugi, relativamente ai comportamenti gradevoli e sgradevoli osservati nell'altro partner. Le valutazioni personali di questa reciproca \"osservazione coniugale\" vengono espresse su una scala Likert a 5 punti.\nQueste tipologie di diari giornalieri sono spesso impiegati nelle terapie sistemiche per valutare la gestione dei conflitti e la soddisfazione/insoddisfazione relazionale dei partner. \nGli item vengono classificati in 12 tipologie di atteggiamenti/comportamenti: \"1.Affection; 2.Companionship; 3.Consideration; 4.Sex; 5.Communication process; 6.Coupling activities; 7.Child care and parenting; 8.Household management; 9.Financial decision making; 10.Employment-Education; 11.Personal habits and Appearance; 12.Self and spouse independence\".\nSOS (Sexual Opinion Survey).\nQuestionario validato e standardizzato, formato da 21 item con risposte su scala Likert a sette punti, tramite cui il tratto sessuologico viene graduato lungo il continuum di una dimensione principale considerata come bipolare: \"Erotophilia-Erotophobia\" (erotofilia-erotofobia), quale risultato di \"una predisposizione acquisita attraverso l'esposizione a restrizioni e punizioni, riferite alla sessualit\u00e0, durante il processo di socializzazione\", ossia la disposizione appresa a rispondere agli stimoli sessuali in modo positivo o negativo, che si traduce in comportamenti di \"avoidance\" (evitamento) o \"approach\" (avvicinamento) nei confronti della sessualit\u00e0.\nTIPE (Test di Induzione Psico Erotica).\nTest proiettivo, standardizzato, per la valutazione dell'immaginario erotico. \u00c8 composto da 8 tavole relative a quattro temi specifici: situazioni d'infanzia, iniziativa nei rapporti amorosi, competitivit\u00e0 e funzione del gruppo.\nWIQ (Waring Intimacy Questionnaire).\nIl \"pool\" di item che formavano il questionario iniziale, per i \"trial\" di campionamento, era costituito da 496 item. La scala finale, validata e standardizzata, \u00e8 stata ridotta a 80, con 10 item per ciascuna delle 8 sottoscale che analizzano i vari aspetti dell'intimit\u00e0 di coppia e una nona scala, anch'essa di 10 item, che misura la \"desiderabilit\u00e0 sociale\", ossia l'intento del soggetto di voler apparire \"socialmente adeguato\". Le aree esplorate sono: conflitti di coppia, coesione coniugale, intensit\u00e0 emozionale, sessualit\u00e0, identit\u00e0, compatibilit\u00e0 di coppia, espressivit\u00e0 e indipendenza (dalla famiglia di origine)."}
{"id": "1933826", "revid": "891358", "url": "https://it.wikipedia.org/wiki?curid=1933826", "title": "Ole Qvist", "text": "Ha un figlio, Lasse, anch'egli calciatore.\nCarriera.\nClub.\nLa sua carriera si svolse interamente nel Kj\u00f8benhavns Boldklub, con cui gioc\u00f2 dal 1970 al 1987 vincendo due campionati danesi.\nNazionale.\nCon la vanta 39 presenze e la partecipazione al e al ."}
{"id": "1933828", "revid": "599013", "url": "https://it.wikipedia.org/wiki?curid=1933828", "title": "Sandro Nicevi\u0107", "text": "Carriera.\nClub.\nTrascorre i suoi primi sette anni di esperienza da cestista professionista croato nel suo paese. Esordisce in Prima Squadra nel 1994 con il Gradine Pola, la squadra della sua citt\u00e0 dove gioca per una stagione; poi passa al Franck Zagreb dove milita nella stagione 1995-96. Nella prima parte della stagione 1996-97 si trasferisce al Cibona per poi essere ceduto in prestito nuovamente al KK Dubrava in cui termina la stagione. Ritorna poi al Cibona dove gioca 4 campionati di fila dal 1997 al 2001, vincendo 4 scudetti e 2 coppe nazionali (nel 1999 e nel 2001). Nel 2001, dopo sette anni giocati in Croazia, va a fare esperienza nel Campionato francese con la casacca del Le Mans dove resta sino al 2004 (vincendo una coppa nazionale nel 2004). Nel 2004-05 gioca nel Campionato greco con l'AEK Atene BC. Poi passa al Campionato spagnolo dove gioca con Unicaja Malaga nel 2005-06 vincendo il campionato. La stagione seguente, 2006-07, ritorna al Le Mans. Quindi \u00e8 la volta della Turchia dove gioca per una stagione, 2007-08, con il Be\u015fikta\u015f. Nell'estate del 2008 viene acquistato dalla Pallacanestro Treviso. Il 9 luglio del 2011 viene ufficializzato il suo ingaggio alla Sutor Montegranaro.\nIl 13 gennaio 2013 ha giocato una partita (contro l'Agordina) del campionato di Promozione provinciale con il Treviso Basket, erede della Pallacanestro Treviso, la sua ex squadra alla quale era molto legato.\nIl 3 febbraio 2013 firma un contratto di un mese con il Cibona Zagabria.\nIl 16 luglio 2013 firma un contratto annuale con Capo d'Orlando in Legadue. Il 27 agosto 2014, prolunga per un altro anno con la squadra paladina, con la quale giocher\u00e0 in Serie A (in virt\u00f9 del ripescaggio). Dalla stagione 2015/2016, con l'addio di Matteo Soragna, diventa il capitano della squadra siciliana.\nNazionale.\nHa fatto parte delle Nazionali della Croazia delle categorie giovanili Under 18 e Under 22, partecipando ai Campionati Mondiali Under 18 nel 1995 ed ai Campionati Europei Under 22 nel 1998; nel 1994 ha vinto la medaglia d'argento ai Campionati Europei Under 18. Sandro Nicevi\u0107 con la maglia della nazionale della Croazia ha preso parte alla fase finale di 2 edizioni dei Campionati Europei: 2003 (11\u00ba) e 2009 (6\u00ba). Nel 2008 ha partecipato alle Olimpiadi di Pechino, chiudendo al 6\u00ba posto finale.\nStatistiche.\nPresenze e punti nei club.\n\"Dati aggiornati al 30 giugno 2015\""}
{"id": "1933829", "revid": "300067", "url": "https://it.wikipedia.org/wiki?curid=1933829", "title": "Joao Gomes", "text": ""}
{"id": "1933831", "revid": "207432", "url": "https://it.wikipedia.org/wiki?curid=1933831", "title": "Sociedad an\u00f3nima", "text": ""}
{"id": "1933835", "revid": "1903211", "url": "https://it.wikipedia.org/wiki?curid=1933835", "title": "Carlie Cooper", "text": "Carlie Cooper \u00e8 un personaggio dei fumetti creato da J. Michael Straczynski (testi), Joe Quesada e Steve McNiven (disegni), pubblicato dalla Marvel Comics. \u00c8 apparsa brevemente per la prima volta \"Amazing Spider-Man\" n. 545. Il personaggio \u00e8 stato poi introdotto ufficialmente in \"Amazing Spider-Man (prima serie)\" n. 546 (gennaio 2008) e utilizzato come coprotagonista.\nBiografia del personaggio.\nCarlie \u00e8 la figlia di Raymond Cooper, un abile poliziotto amica di Harry Osborn e Lily Hollister; cerca di laurearsi in Odontologia forense. Durante l'epilogo di Un Nuovo Giorno, si fidanza con Peter Parker.\nSpider-Island.\nCarlie viene infettata dal virus dello Sciacallo che le dona poteri ragneschi. Affianca per un po' l'Uomo Ragno prima di trasformarsi come ogni infetto in un ragno gigante. Quando torna normale, capisce che Peter \u00e8 l'Uomo Ragno e lo lascia tra le lacrime; i due rimangono per\u00f2 in buoni rapporti, tanto che subito dopo Spider-Island hanno collaborato per arrestare l'Avvoltoio. Frequenta il detective Walter Bolt fino alla sua morte.\nDesiderio di morte.\nQuando il Dottor Octopus scambia il suo corpo con quello di Spider-Man, Carlie \u00e8 stata l'unica persona a cui il \"Dottor Octopus\" (Peter Parker), ha riferito ci\u00f2 che era successo, ma al momento la poliziotta non gli crede.\nSuperior Spider-Man.\nA causa del cambiamento di comportamento di Spider-Man (in realt\u00e0 Otto Octavius), Carlie ha iniziato a sospettare di lui e a credere alle parole di Peter. Successivamente mette a parte dei suoi sospetti il capitano Yuri Watanabe (il vigilante Wraith). Le due scoprono cos\u00ec che \"Spidey\" si finanzia con i conti esteri di Doc Ock. Carlie decide di portare ai Vendicatori le prove di ci\u00f2: prima per\u00f2 la poliziotta manda a MJ un messaggio in cui le e chiede di stare lontana di \"Peter Parker\" e si reca sulla tomba di \"Otto Octavius\".\nQui scopre che non c'\u00e8 alcun cadavere e viene rapita da Minaccia e portata al cospetto di Re Goblin dove viene interrogato sulla vera identit\u00e0 di Spider-Man. Dopo aver rifiutato pi\u00f9 volte di rivelare la verit\u00e0, il Folletto Verde le spruzza addosso la formula di Goblin, trasformandola in una di loro, e soprannominandola \"Mostro\". Di conseguenza, ogni traccia della sua personalit\u00e0 precedente sembra essere annullata. Alla richiesta di Re Goblin di rivelare l'identit\u00e0 di Spider Man, Mostro chiede di sapere prima chi \u00e8 lui, per\u00f2 per saperlo deve dimostrare di essere un vero membro dell'esercito di Goblin.\nGoblin Nation.\nMostro attacca le Parker Industries. Qui ha un breve momento di lucidit\u00e0 in cui riesce a chiedere a Otto un antidoto al siero di Goblin, che lo scienziato riesce a creare con l'aiuto di Sajani. Carlie \u00e8 la prima a sapere del ritorno di Peter e lo informa su ci\u00f2 che ha fatto Goblin in sua assenza. Dopo Goblin Nation ha un colloquio con Mary Jane e decide di lasciare New York per rimettersi in sesto dagli avvenimenti passati.\nPoteri e abilit\u00e0.\nAbile detective, tanto abile da esser capace di studiare la vita delle persone dalla bocca, se sono morti. Mette in pratica queste abilit\u00e0 quando Mister Negativo usa il \"respiro del diavolo\" per mummificare il Maggia. Inoltre fa parte di una squadra di roller. Durante Spider-Island ha guadagnato poteri ragneschi, scomparsi subito dopo la diffusione dell'antidoto."}
{"id": "1933836", "revid": "372624", "url": "https://it.wikipedia.org/wiki?curid=1933836", "title": "Museo laboratorio della civilt\u00e0 contadina &quot;Masseria Luce&quot;", "text": "Il Museo laboratorio della civilt\u00e0 contadina \"Masseria Luce\" \u00e8 sito a Napoli, in zona periferica, nel quartiere di San Pietro a Patierno; del complesso fa anche parte un'antica chiesa coeva.\nStoria e descrizione.\nSorto nell'ottobre del 2000, \u00e8 situato presso l'omonima masseria settecentesca e si articola in varie sezioni: religiosit\u00e0 popolare, attrezzi, casa contadina, altri mestieri ed infine la sala documenti. \nLa chiesa.\nLa sezione \"religiosit\u00e0 popolare\" si articola negli ambienti dell'antico edificio di culto. Esso, semi-saccheggiato dopo il sisma del 1980 e ridotto in rovina, in anni recenti, \u00e8 stato riportato al suo stato originario grazie ad un gruppo di volontari. Esso \u00e8 caratterizzato da un gradevole interno, formato da una navata rettangolare con finestroni: conserva alcune lapidi tombali settecentesche ed un pregevole altare maggiore in marmi intagliati. Le opere d'arte ivi custodite sono state quasi tutte rubate."}
{"id": "1933837", "revid": "466539", "url": "https://it.wikipedia.org/wiki?curid=1933837", "title": "Scone (gastronomia)", "text": "Gli scone sono prodotti alimentari da forno. Storicamente specialit\u00e0 gastronomiche scozzesi, sono simili per lievitazione alla pasta brioche, ma meno dolci. Generalmente accompagnano il t\u00e8 ma non solo, e possono essere serviti in una variet\u00e0 di modi con la \"clotted cream\" e confettura, con il miele o con il \"lemon curd\".\nEsistono tante variet\u00e0 di scone: con uva passa, con pezzetti di cioccolato, con i mirtilli o in versione salata.\nLa pronuncia della parola \"scone\" cambia da regione a regione. Secondo l\"'Oxford Dictionary\" il nome deriverebbe dall'olandese medio \"schoonbrood\". Il termine compare per la prima volta in una poesia scozzese del 1513.\nA partire dagli anni novanta del Novecento gli \"scone\" hanno cominciato a diffondersi nel mondo, anche grazie al richiamo esercitato da film e prodotti televisivi: in Italia, ad esempio, sono diventati popolari, assieme con altri prodotti alimentari di area anglofona, tra giovani appartenenti alla fascia sociale pi\u00f9 internazionalizzata.\nStoria.\nIn origine \"scone\" si riferiva a una focaccia rotonda e piatta, solitamente del diametro di un piatto da tavola di media grandezza. La focaccia (a base di avena non lievitata) veniva cotta su una piastra e servita tagliata in spicchi triangolari. Oggi l'originale focaccia rotonda verrebbe chiamata \"bannock\" e \"scones\" gli spicchi. In Scozia le due parole sono spesso intercambiabili. \nQuando il lievito in polvere divenne un prodotto di massa, gli \"scone\" acquisirono la loro forma odierna, cotta al forno e lievitata.\nGli \"scone\" moderni sono ampiamente disponibili nelle panetterie, nei negozi di alimentari e nei supermercati inglesi e irlandesi. Una ricerca del 2005 ha stimato che il mercato inglese degli scone avrebbe guadagnato 64 milioni di sterline, mostrando una crescita del 9% nei successivi cinque anni. Ci\u00f2 \u00e8 in parte dovuto a una maggiore propensione dei consumatori ad acquisti di impulso e predilezione per cibi gi\u00e0 pronti, i cosiddetti \"convenience food\".\nSpesso gli \"scone\" vengono venduti rotondi, sebbene alcuni tipi siano esagonali, cos\u00ec che i pezzi possano combaciare per risparmiare spazio. Quando li si prepara a casa, possono assumere varie forme: triangolare, rotonda o quadrata. Fare gli \"scone\" a casa \u00e8 tradizione; infatti, spesso vengono preparati preferendo le ricette di famiglia a quelle dei libri; sovente \u00e8 un membro della famiglia a essere depositario della migliore ricetta.\nVariet\u00e0.\nGli \"scone\" inglesi di solito sono leggermente zuccherati, ma possono essere anche salati. Tante volte includono uva, uvetta, formaggio o datteri. In Scozia e Ulster le variet\u00e0 salate di \"scone\" comprendono i \"soda scone\", conosciuti anche come \"soda farls\", e \"potato scones\", normalmente noti come \"tattie scones\", i quali sembrano piccole e sottili frittelle salate, fatte con farina di patate. Gli \"scone\" di patate sono comunemente serviti fritti in una colazione scozzese completa o un tipico \"Ulster fry\".\nQuelli alla piastra sono un'altra variet\u00e0 di scone cotti sui fornelli piuttosto che nel forno. Questo modo di cuocerli \u00e8 diffuso anche in Nuova Zelanda, dove gli \"scone\" di tutti i tipi fanno parte della cucina neozelandese tradizionale coloniale.\nAltre variet\u00e0 comuni includono i \"dropped scones\", o \"drop scones,\" cucinati come i \"pancake,\" rovesciando del burro sulla piastra o padella. Un tipo di \"scone\" tornato in auge sono i \"lemonade scones,\" fatti con limonata e crema in sostituzione al burro e al latte. Vi \u00e8 anche lo scone alla frutta o scone fruttato che contiene uvetta, uva sultanina e buccia o glac\u00e9 di ciliegie, uguale agli scone rotondi ma con frutta mescolata all'impasto.\nIn alcuni paesi si pu\u00f2 incontrare altre variet\u00e0 salate di scone, che possono contenere o essere ricoperti da combinazioni di formaggio, cipolla, pancetta, ecc. In Usa e in Canada sono conosciuti come \"biscuits\".\nVarianti regionali.\nEuropa.\nGli scone furono scelti per rappresentare la Repubblica d'Irlanda al Caf\u00e9 d'Europe durante la presidenza austriaca dell'Unione Europea nel 2006, mentre il Regno Unito scelse lo shortbread.\nIn Ungheria un pasticcino molto simile alla versione inglese si chiama \"pog\u00e1csa\". Il nome \u00e8 stato adottato dalle diverse lingue delle nazioni confinanti. Il pog\u00e1csa \u00e8 quasi sempre salato, servito con vari condimenti e guarnizioni, come l'aneto e il formaggio.\nAustralia.\nGli scone alla zucca, fatti aggiungendo una purea di zucca cotta all'impasto, acquisirono popolarit\u00e0 Si trovano anche gli scone al dattero. \nUn altro modo antico di cucinare gli scone, generalmente adoperato nei mesi pi\u00f9 freddi, consiste nel friggerli in olio bollente o saltarli in padella e lasciarli sgocciolare. Sono chiamati \"puftaloons\".\nNord e Sud America.\nGli scone britannici di forma rotonda possono assomigliare ai \"biscuits\" del Nord America, ma sono tradizionalmente realizzati col burro freddo, mentre i \"biscuits\" spesso sono fatti con altri tipi di grasso di derivazione animale o vegetale. Inoltre, mentre gli scone sono frequentemente (ma non sempre) dolci, serviti con caff\u00e8 e t\u00e8, i \"biscuits\" sono consumati pi\u00f9 come pane, spesso al sud per colazione. Negli ultimi anni, nelle caffetterie sono apparsi gli scone sotto tale nome. Possono essere dolci, spesso con la frutta, come mirtilli o lamponi, o al gusto di cannella.\nNello Utah, i prodotti a base di pane localmente chiamati scone sono simili al pane fritto dei nativi americani e sono fatti a partire da un impasto lievitato, con siero di latte, lievito in polvere e/o l'aggiunta di acqua frizzante. Sono pi\u00f9 spesso fritti che cotti al forno. Tradizionalmente vengono serviti con burro e anche miele e sciroppo d'acero.\nGli scone sono abbastanza popolari in Argentina e in Uruguay. Furono entrambi introdotti dagli immigranti irlandesi, inglesi, scozzesi e gallesi in Patagonia (i britannici sono la terza comunit\u00e0 straniera pi\u00f9 estesa in Argentina). Solitamente vengono accompagnati con t\u00e8 o caff\u00e8."}
{"id": "1933839", "revid": "36426", "url": "https://it.wikipedia.org/wiki?curid=1933839", "title": "Arco di Benevento", "text": ""}
{"id": "1933842", "revid": "36426", "url": "https://it.wikipedia.org/wiki?curid=1933842", "title": "Arco di Ancona", "text": ""}
{"id": "1933845", "revid": "879070", "url": "https://it.wikipedia.org/wiki?curid=1933845", "title": "Callicebus aureipalatii", "text": "Il callicebo GoldenPalace.com (\"Callicebus aureipalatii\" ) \u00e8 un primate Platirrino della famiglia dei Pitecidi, di recente scoperta.\nLa specie \u00e8 endemica del Parco Nazionale Madidi, in Bolivia.\nVenne scoperto durante una spedizione della Wildlife Conservation Society, guidata da Robert Wallace: piuttosto che nominare direttamente la specie, il ricercatore prefer\u00ec affidare il compito all'organizzazione non a scopo di lucro che gestiva il parco nazionale dove la specie fu scoperta, la FUNDESNAP. Quest'ultima mise all'asta il nome dell'animale, garantendo al migliore offerente i diritti sul nome comune e scientifico: l'asta, alla quale parteciparono una quindicina di avventori, fu vinta dal casin\u00f2 virtuale \"GoldenPalace.com\", che si aggiudic\u00f2 il nome comune e scientifico (\"aureipalatii\" in latino vuol dire \"del palazzo d'oro\", traduzione italiana del nome GoldenPalace) della specie per 650.000 dollari.\nIl pelo \u00e8 bruno-giallastro, con sopracciglia, basette e gola che formano un cerchio arancione attorno alla faccia. La coda presente la punta bianca, mentre le parti nude del corpo (sottocoda, mani, faccia) sono di color rosso scuro.\nSi tratta di animali strettamente monogami, territoriali, arboricoli, diurni e sociali, che vivono in gruppetti familiari. Sono principalmente i maschi ad occuparsi delle cure parentali, trasportando i cuccioli fino alla loro completa indipendenza."}
{"id": "1933846", "revid": "891358", "url": "https://it.wikipedia.org/wiki?curid=1933846", "title": "S\u00f8ren Busk", "text": "Carriera.\nClub.\nDopo aver iniziato la carriera calcistica nel 1973 con il Golstrup IC, pass\u00f2 nel 1976 in Germania Ovest al Westfalia Herne, squadra di 2. Bundesliga. Dopo tre anni fu ceduto agli olandesi del Maastricht e dopo altri tre anni si trasfer\u00ec in Belgio nel Gent. Dopo un solo campionato ritorn\u00f2 al Maastricht dove gioc\u00f2 un'altra stagione prima di approdare al nel 1986 e al Wiener Sport-Club nel 1987. Termin\u00f2 la carriera in Danimarca nel 1988 con l'Herf\u00f8lge.\nNazionale.\nCon la vanta 61 presenze impreziosite da due reti. Partecip\u00f2 ai campionati europei di e e al ."}
{"id": "1933847", "revid": "580", "url": "https://it.wikipedia.org/wiki?curid=1933847", "title": "Chiese nuove dei Camaldoli", "text": "Le chiese nuove dei Camaldoli sono un gruppo di chiese di interesse storico-artistico di Napoli che sono state scoperte sulla collina dei Camaldoli, nell'anno 2005-06.\nStoria.\nLa loro particolarit\u00e0 sta nel fatto che sono state ricavate nella roccia. Si suppone che possano risalire al XVIII secolo, come han potuto far intuire gli affreschi delle cappelle. Questi luoghi di culto, attualmente, risultano non visitabili per ricerche ed indagini storiche."}
{"id": "1933864", "revid": "110157", "url": "https://it.wikipedia.org/wiki?curid=1933864", "title": "Chiesa di Sant'Antonio Abate (Napoli, Pianura)", "text": "La chiesa di Sant'Antonio Abate \u00e8 una chiesa monumentale di Napoli; \u00e8 sita in zona periferica, nel quartiere Pianura.\nStoria e descrizione.\nLa struttura \u00e8 dedicata a sant'Antonio abate e fu costruita nel 1872 dal conte Giuseppe de Grassi.\nCome altre chiese della zona (vedi anche chiese nuove dei Camaldoli) anche questa qui \u00e8 stata ricavate nella roccia, precisamente, in una cava di tufo. La chiesa \u00e8 caratterizzata da affreschi, un altare maggiore e stucchi ornamentali. Inoltre, alcune colonne presenti nella chiesa dividono un altro ambiente; di quest'ultimo, non si sa a cosa servisse."}
{"id": "1933867", "revid": "287204", "url": "https://it.wikipedia.org/wiki?curid=1933867", "title": "Saint-Hyacinthe", "text": "Saint-Hyacinthe \u00e8 una citt\u00e0 canadese del Qu\u00e9bec sudoccidentale.\nGeografia fisica.\nSi estende su una superficie di 409,56 km2 e nel 2006 contava 55.823 abitanti (136 per km2). Sorge sul fiume Yamaska, a est di Montr\u00e9al.\nStoria.\nNel 1753 la regione dove poi sorger\u00e0 la citt\u00e0 venne acquistata da Jacques-Hyacinthe-Simon Delorme, il quale le diede il nome del suo santo patrono. Nel 1757 vi si insedi\u00f2 il primo gruppo di coloni provenienti dalla Francia: venne eretta a municipalit\u00e0 nel 1849 e venne elevata al rango di citt\u00e0 nel 1857.\nDal 1852 \u00e8 sede vescovile cattolica (diocesi di Saint-Hyacinthe)."}
{"id": "1933871", "revid": "33277", "url": "https://it.wikipedia.org/wiki?curid=1933871", "title": "Saint-Hyacinthe (Qu\u00e9bec)", "text": ""}
{"id": "1933873", "revid": "775372", "url": "https://it.wikipedia.org/wiki?curid=1933873", "title": "Anna Maria Nucci", "text": "Biografia.\nLaureata in Filosofia ha insegnato negli istituti superiori per dedicarsi poi alla politica. Figlia di Guglielmo Nucci, noto politico cosentino, \u00e8 stata eletta Deputato per tre legislature con la Democrazia Cristiana dal 1983 al 1994. Ha ricoperto nel Governo Goria la carica di Sottosegretario di Stato alla Pubblica Istruzione.\nConiugata con Franco Mauro, ingegnere, ha avuto due figli uno dei quali, Giorgio, \u00e8 scomparso il 27 giugno 2006 a causa di un incidente stradale.\nHa aderito al Partito Popolare Italiano e alla scelta di centrosinistra dell'Ulivo.\nSuccessivamente nel 2002 \u00e8 stata candidata a sindaco di Cosenza per la lista di Rinascita della Democrazia Cristiana, raccogliendo circa il 3% dei consensi.\n. \u00c8 stata tra i fondatori del Partito Democratico Meridionale, il movimento dell'ex Governatore della Calabria Agazio Loiero."}
{"id": "1933874", "revid": "486946", "url": "https://it.wikipedia.org/wiki?curid=1933874", "title": "Sporting Lucchese", "text": ""}
{"id": "1933880", "revid": "122302497", "url": "https://it.wikipedia.org/wiki?curid=1933880", "title": "Dipartimento degli Affari dei Veterani degli Stati Uniti d'America", "text": "Il Dipartimento degli Affari dei Veterani degli Stati Uniti (in inglese \"United States Department of Veterans Affairs\") \u00e8 il dicastero che si occupa degli ex-combattenti delle forze armate.\nNel 1930 venne creata l'agenzia governativa Veteran Administration, un'agenzia federale per coordinare nel miglior modo gli aiuti ai veterani di guerra. Nel 1988, il presidente Ronald Reagan trasform\u00f2 la \"Veteran Administration\" in un dipartimento federale.\nIl Segretario responsabile del dicastero fa parte del gabinetto presidenziale. Viene nominato dal Presidente e confermato dal Senato. L'attuale segretario \u00e8 Denis McDonough in seguito alla ratifica della nomina da parte del Senato.\nTra le sue funzioni vi \u00e8 l'elargizione delle pensioni, l'assistenza sanitaria, la riabilitazione e la sepoltura dei morti in battaglia.\nIl dipartimento \u00e8 strutturato in tre branche:"}
{"id": "1933884", "revid": "104265", "url": "https://it.wikipedia.org/wiki?curid=1933884", "title": "Opel OHC Four", "text": "Il nome Opel OHC Four identifica una superfamiglia di motori a scoppio e diesel prodotti a partire dal 1977 dalla Casa automobilistica tedesca Opel, non solo per le proprie vetture, ma anche per altri modelli prodotti con altri marchi che nel corso degli anni hanno gravitato nell'orbita del gruppo General Motors.\nCaratteristiche.\nI motori OHC Four della Opel costituiscono un'importante pietra miliare nell'evoluzione motoristica della Casa tedesca, in quanto propongono alcune importanti novit\u00e0. Prima di tutto con i motori \"OHC Four\" esordisce la testata in lega di alluminio, ed inoltre anche la distribuzione subisce degli aggiornamenti con l'introduzione dell'albero a camme in testa con bilancieri, ma sistemato superiormente alle valvole e non pi\u00f9 lateralmente ad esse come nei motori CIH Four. I motori \"OHC Four\" non erano per\u00f2 solo monoalbero, ma in alcune versioni erano anche bialbero.\nIn questa sede i motori \"OHC Four\" sono stati definiti come superfamiglia in quanto in realt\u00e0 costituiti da tre famiglie di motori. Tali famiglie erano le seguenti:\nIn generale, a prescindere dalla famiglia in questione, le caratteristiche dei motori Opel \"OHC Four\" erano:\nI motori \"OHC Four\" sono stati proposti prevalentemente con alimentazione a benzina: tuttavia sulla base di questi motori sono nate anche due versioni a gasolio incluse fra i motori \"Family II\". "}
{"id": "1933885", "revid": "125182082", "url": "https://it.wikipedia.org/wiki?curid=1933885", "title": "John Hinch", "text": "Ha suonato nella band \"The Pinch\" nel 1966. Successivamente con Rob Halford negli \"Hiroshima\", con l'amico si uni nei Judas Priest nel 1973 e suon\u00f2 nel loro album di debutto \"Rocka Rolla\".\nFu licenziato dai suoi compagni, poich\u00e9 considerato \"musicalmente inadeguato\". In seguito divenne manager di piccole band inglesi."}
{"id": "1933888", "revid": "1573940", "url": "https://it.wikipedia.org/wiki?curid=1933888", "title": "Callicebus caligatus", "text": "Il callicebo dal ventre rosso (\"Callicebus caligatus\" ) \u00e8 un primate platirrino della famiglia dei Pitecidi.\nVive nella zona ad ovest della confluenza fra il Rio Madeira ed il Rio delle Amazzoni, in Brasile centrale.\nSi tratta di animali lunghi circa 70\u00a0cm per un kg di peso, dal pelo soffice e uniformemente bruno, fatta eccezione per una caratteristica zona color bruno-rossiccio sul petto, che d\u00e0 il nome alla specie.\nVive in gruppi familiari formati da una coppia riproduttrice coi cuccioli di vari parti: i piccoli, infatti, tendono a non allontanarsi dai genitori prima del terzo anno d'et\u00e0. Ciascun gruppo occupa un proprio territorio che delimita con secrezioni di una ghiandola posta sul mento: in caso di sconfinamenti vengono ingaggiati cori di vocalizzazioni minacciose, e se questo non basta si passa a dei veri e propri combattimenti simulati.\nSi tratta di animali onnivori, nei quali tuttavia gran parte della dieta \u00e8 costituita da frutta ben matura, pur venendo integrata con una percentuale sostanziosa di proteine animali, provenienti da uova, invertebrati ed occasionalmente anche da piccoli vertebrati.\nPoco si sa della riproduzione della specie: si ritiene tuttavia che non differisca molto come modalit\u00e0 e tempi da quella delle specie congeneri, col maschio che si fa carico della maggior parte delle cure parentali dell'unico cucciolo che solitamente nasce."}
{"id": "1933894", "revid": "183694", "url": "https://it.wikipedia.org/wiki?curid=1933894", "title": "Pittura egizia su stucco", "text": "La pittura egizia su stucco era un tipo di attivit\u00e0 estremamente economica che consentiva di decorare vaste superfici irregolari in pietra o mattoni.\nLa parete veniva preparata con un primo strato d'intonaco generalmente formato da argilla e paglia tritata, poi veniva passato un secondo strato di gesso opportunamente preparato ed infine veniva stuccato.\nLo stucco o rivestimento di finitura era fatto generalmente con un impasto di calce e pozzolana, successivamente addizionato a polvere di marmo o gesso e quindi steso sulle pareti fino a rendere completamente liscia e piana la superficie.\nSi precisa che i vari e numerosi materiali per fare l'intonaco e lo stucco erano usati in dosi diverse e potevano includere anche la sabbia.\nI colori delle pitture erano naturali come le ocre, il gesso, la malachite, il lapislazzuli, il nerofumo ed erano usati puri oppure mescolati tra loro per ottenere effetti cromatici gi\u00e0 in uso negli ultimi anni dell'Antico Regno\nErano diluiti con acqua, impastati su una tavoletta con un collante, come l'albume o cera d'api, e stesi poi con pennelli in fibra di palma. La preparazione delle tinte avveniva spesso all'aperto perch\u00e9 la penombra dei luoghi da decorare poteva trarre in inganno sull'intensit\u00e0 del colore.\nMa la fragilit\u00e0 della pittura su stucco influiva in modo determinante sulla durata del dipinto che aveva anche altri due nemici: il tempo e l'uomo."}
{"id": "1933897", "revid": "172126", "url": "https://it.wikipedia.org/wiki?curid=1933897", "title": "Proencefalo", "text": ""}
{"id": "1933898", "revid": "18345090", "url": "https://it.wikipedia.org/wiki?curid=1933898", "title": "Il Nascondiglio", "text": ""}
{"id": "1933900", "revid": "599013", "url": "https://it.wikipedia.org/wiki?curid=1933900", "title": "Forze armate dell'Unione europea", "text": "Le forze di difesa dell'Unione Europea sono implementate dalla Politica di sicurezza e di difesa comune dell'UE. Esistono due categorie di forze multinazionali UE: quelle stabilite intergovernativamente e rese disponibili alla politica di sicurezza e di difesa comune ai sensi dell'art. 42.3 del Trattato sull'Unione Europea (TUE), come gli Eurocorpi; e quelle stabilite a livello sopranazionale europeo, come i Gruppi tattici dell'UE.\nStoria.\nUn primo tentativo di unire le forze armate dell'Europa occidentale \u00e8 stata la fallimentare Comunit\u00e0 europea di difesa del 1952. Tuttavia da allora molti politici hanno promesso di creare delle forze armate europee. Dato che molti degli Stati membri dell'UE sono anche membri della NATO, alcuni cooperano in materia di difesa mediante la NATO, piuttosto che mediante l'UE o altri gruppi (come l'Unione Europea Occidentale). Comunque l'appartenenza all'UE, all'UEO e alla NATO sono distinte e alcuni Stati membri dell'Unione europea rimangono per costituzione neutrali in materia di difesa. Diversi Paesi membri dell'UE poi sono stati membri formali del Patto di Varsavia.\nAl vertice del Consiglio europeo, riunito a Helsinki il 10 e 11 dicembre 1999, si era concretamente definito un Corpo di intervento operativo, di sessantamila unit\u00e0, mai attivato.\nIl Trattato di Lisbona del 2001 ha recepito gli elementi del Trattato di Bruxelles con le clausole di difesa dell'Unione Europea Occidentale nell'Unione europea. \nNel 2007 sono stai attivati gli EU Battlegroups.\nIl 23 marzo 2007 la cancelliera tedesca Angela Merkel, mentre era presidente del Consiglio dell'Unione europea, ha concesso un'intervista durante la celebrazione del cinquantesimo compleanno dell'Unione nella quale ha espresso il desiderio di avere delle forze armate europee unite. Il 14 luglio 2007 l'allora presidente francese Nicolas Sarkozy ha chiesto all'UE di creare delle forze armate unificate e lo stesso giorno gruppi di soldati di tutte le ventisette nazioni dell'Unione europea hanno marciato attraverso i Champs-\u00c9lys\u00e9es durante la celebrazione della presa della Bastiglia su invito di Sarkozy.\nIl quadro giuridico.\nLa difesa dell'UE \u00e8 affidata a ogni singolo Stato membro. L'articolo 42 del Trattato di Maastricht affermava che:\nNel Trattato di Lisbona, l'articolo 42 impone agli stati membri di intervenire con tutti i loro mezzi qualora uno o pi\u00f9 stati venissero attaccati da entit\u00e0 extra UE. \u00c8 questo il vero pilastro della difesa comune UE.\nL'Unione europea ha un mandato limitato in ambito di difesa, con il solo ruolo di esplorare la questione della difesa datagli dal Trattato di Amsterdam, cosa che era stata omessa nei processi della lista delle forze dell'Helsinki Headline Goal (la forza europea a reazione rapida). Comunque alcuni Stati dell'UE possono fare e fanno accordi multilaterali di difesa fuori dalle strutture dell'Unione europea.\nLa cooperazione.\nL'UE agisce per mezzo della politica estera e di sicurezza comune, sebbene la Danimarca abbia scelto di non collaborarvi (Protocollo n\u00b0 5, articolo 6) e alcuni Stati siano impediti da questioni di neutralit\u00e0. Le forze sotto il comando dell'UE sono state usate in missioni di pace, nelle quali l'Europa ha molta esperienza.\nSommando le spese annuali di tutti gli Stati membri risulta che nel 2019 l'Unione europea spese complessivamente pi\u00f9 di circa 350 miliardi di USD, seconda solo agli Stati Uniti d'America, con 732 miliardi di USD. Nel 2018 si \u00e8 calcolato che una difesa europea permetterebbe non solo di rendere pi\u00f9 efficienti le forze armate, ma anche di risparmiare circa 26 miliardi di euro. Ci sono stati degli sforzi per superare ci\u00f2 con progetti congiunti come il consorzio Eurofighter.\nAd esempio:\nImpiego.\nNel 2004 gli Stati dell'UE hanno preso in consegna dalla NATO il comando della missione in Bosnia ed Erzegovina attraverso l'EUFOR. Ci sono stati altri spiegamenti di forze, come nella Striscia di Gaza e nella Repubblica Democratica del Congo.\nForze e unit\u00e0 militari.\nSe si tiene conto di un'Unione europea considerata come un unico stato, come una federazione (Stati Uniti d'Europa) si possono considerare 1 597 788 militari tra gli Stati membri."}
{"id": "1933901", "revid": "18345149", "url": "https://it.wikipedia.org/wiki?curid=1933901", "title": "La Terza Madre", "text": ""}
{"id": "1933907", "revid": "1573940", "url": "https://it.wikipedia.org/wiki?curid=1933907", "title": "Oratorio della Scala Santa", "text": "L'oratorio della Scala Santa \u00e8 una chiesa di Napoli; \u00e8 situato nel cuore del centro storico, nel cortile inferiore del complesso dei Santi Marcellino e Festo.\nStoria e descrizione.\nLa struttura monumentale, del 1772, \u00e8 una pregevole opera di Luigi Vanvitelli, come \u00e8 ben leggibile da un'antica epigrafe posta sulla facciata della struttura. La chiesa \u00e8 una delle ultime opere dell'artista; \u00e8 caratterizzata da un bell'interno con decorazioni vanvitelliane. Altro elemento di spicco \u00e8 la scenografica facciata che \u00e8 caratterizzata da due rampe di scale che partono dal cortile inferiore, questo, costruito proprio come via d'accesso all'oratorio."}
{"id": "1933911", "revid": "118618944", "url": "https://it.wikipedia.org/wiki?curid=1933911", "title": "Segretario degli Affari dei Veterani degli Stati Uniti d'America", "text": "Il Segretario degli Affari dei Veterani degli Stati Uniti d'America \u00e8 il ministro a capo del Dipartimento degli Affari dei Veterani degli Stati Uniti d'America ed il responsabile di tutte le materie concernenti i reduci delle Forze armate statunitensi. Il segretario fa parte del gabinetto presidenziale, ed \u00e8 il diciassettesimo nella linea di successione al Presidente. Tutti i segretari nominati fino a tutto il 2008 hanno fatto parte delle forze armate statunitensi, sebbene questo non sia un requisito formale per diventare segretario.\nIl segretario viene nominato dal presidente e, come ogni altro segretario del governo, deve essere prima confermato dal Senato per poter entrare ufficialmente in carica.\nIl segretario degli Affari dei Veterani venne creato, insieme al dipartimento omonimo, nel 1988 dal presidente Ronald Reagan.\nVoci correlate.\nLinea di successione presidenziale negli Stati Uniti d'America"}
{"id": "1933914", "revid": "767487", "url": "https://it.wikipedia.org/wiki?curid=1933914", "title": "Rocka Rolla (singolo)", "text": "Rocka Rolla \u00e8 il primo singolo del gruppo musicale heavy metal britannico Judas Priest, che venne pubblicato nell'agosto del 1974 e poco pi\u00f9 tardi divenne il titolo del loro primo album. Questa canzone venne suonata dal vivo all'Old Grey Whistle Test.\nLa canzone contiene un piccolo assolo suonato dai chitarristi K.K. Downing e Glenn Tipton, cos\u00ec come una parte d'armonica suonata da Rob Halford. Questo rimane l'unico album dei Judas Priest in cui fa la comparsa un'armonica."}
{"id": "1933915", "revid": "974994", "url": "https://it.wikipedia.org/wiki?curid=1933915", "title": "Ritratto del decennale di Traiano", "text": "Il cosiddetto ritratto \"del decennale\" di Traiano \u00e8 un tipo di ritratto dell'imperatore, verosimilmente prodotto in occasione del decennale della presa del potere (108), pienamente confrontabile con i conii monetali prodotti dal 108 al 111. \nL'opera, riprodotta in innumerevoli copie ufficiali destinate alle varie province e molto diffuso anche a Roma, ha tra gli esempi migliori il busto ai Musei Vaticani. \nDescrizione.\nL'imperatore cinquantenne viene ritratto col busto nudo coperto sulla spalla sinistra dal \"paludamentum\" fermato da una fibula. Sulla spalla destra poggia invece il balteo della spada a tracolla. Il prototipo deriva dalle statue cosiddette \"achillee\" (come la statua di personaggio romano da Delos, con l'innesto di una testa fisiognomica su un busto classicheggiante idealizzato).\nIl modellato ha tratti secchi e incisivi, che descrivono la chioma liscia caratteristica, la fronte bassa, il taglio lungo degli occhi, il naso dritto e largo, le labbra sottili, il mento pronunciato.\nStile.\nQuesto ritratto segn\u00f2 una nuova tipologia di ritratto imperiale che fuse le due correnti, del ritratto ufficiale (onorario) e di quello privato (funebre), che avevano avuto la massima divergenza ai tempi di Vespasiano.\nIl ritratto \u00e8 infatti privo del \"pathos\" e della teatralit\u00e0 tipicamente ellenistica, ma anche libero dall'aderenza puntuale al modello, tipica del verismo dei ritratti privati romani: nell'espressione ferma e pacata del sovrano viene accentuata l'abitudine dell'uomo al comando militare, la dignit\u00e0, l'autorevolezza e la risolutezza, ma il ritratto resta umano, reale."}
{"id": "1933918", "revid": "1718847", "url": "https://it.wikipedia.org/wiki?curid=1933918", "title": "New Tang Dynasty Television", "text": "La New Tang Dynasty Television (NTDTV) \u00e8\nuna televisione indipendente e nonprofit fondata nel 2002 da alcuni\npraticanti della Falun Dafa. La sua sede \u00e8 a New York.\" Dalla suo lancio nel 2002, NTDTV ha esteso la sua diffusione in America settentrionale, Asia, Europa ed Australia con un'ampia programmazione che tratta di cultura, tempo libero, politica e notizie in cinese, con alcuni programmi anche in cantonese ed inglese. Una delle sue missioni, secondo il sito ufficiale, \u00e8 di incoraggiare la comprensione reciproca tra la societ\u00e0 cinese e quella occidentale e di promuovere il multiculturalismo, la pace e la compassione. NTDTV inoltre mette in scena ogni anno il \"Chinese New Year Spectacular\"."}
{"id": "1933921", "revid": "59976", "url": "https://it.wikipedia.org/wiki?curid=1933921", "title": "New Tang Dynasty TV", "text": ""}
{"id": "1933930", "revid": "1305772", "url": "https://it.wikipedia.org/wiki?curid=1933930", "title": "Kosrae", "text": "Lo Stato di Kosrae (fino al 1990 Kusaie) \u00e8 uno degli Stati Federati di Micronesia, nonch\u00e9 l'omonima isola posta fra Pohnpei e le Isole Marshall.\nStoria.\nRinvenimenti archeologici rivelano che le varie isole erano popolate almeno dal neolitico. Le rovine di Lelu testimoniano l'importanza del regno di Kosrae raggiunta nel XIV secolo.\nIl primo contatto con la civilt\u00e0 occidentale si ebbe nel 1824, quando il capitano francese Louis Isidore Duperrey approd\u00f2 con la nave \"Coquille\" nella baia di Okat e vi rimase per dieci giorni. Con i francesi arriv\u00f2 anche l'alcool, che devast\u00f2 la popolazione.\nCon l'arrivo di missionari evangelici nel 1852 fu dissuasa la popolazione dall'abuso di alcolici e venne introdotto l'uso degli indumenti. I predicatori istituirono scuole, in cui insegnarono a scrivere, per la prima volta, la lingua kosraese.\nCome parte del territorio coloniale delle isole Caroline, Kosrae ha fatto parte dell'Impero coloniale tedesco per 15 anni e dell'Impero giapponese. Con la sconfitta dei Giapponesi nella seconda guerra mondiale, l'isola entr\u00f2 a far parte, insieme alle altre isole Caroline, Marshall e Marianne, del Territorio fiduciario delle Isole del Pacifico, sotto l'amministrazione degli Stati Uniti d'America dal 1947 al 1990, anno dell'indipendenza.\nGeografia fisica.\n\u00c8 la pi\u00f9 orientale delle Isole Caroline, posizionata a 590\u00a0km a nord dell'equatore, fra Guam e le isole Hawaii. Con una superficie di 110\u00a0km\u00b2 \u00e8 la seconda isola, per dimensione, degli Stati Federati di Micronesia.\nLa costa si presenta frastagliata, intervallata da spiagge e paludi di mangrovie. L'interno, coperto dalla foresta tropicale, \u00e8 attraversato da diversi corsi d'acqua e culmina coi monti Oman (474 m s.l.m.), Matanti (593 m s.l.m.) e Finkol (634 m s.l.m.).\nClimaticamente l'isola ha due stagioni: da maggio a ottobre quella secca e da novembre ad aprile quella piovosa. Le precipitazioni annuali si aggirano intorno ai 7.500\u00a0mm in montagna e 5.000\u00a0mm lungo la costa.\nPopolazione.\nLa popolazione \u00e8 di 8.164 abitanti (censimento 2008) ed \u00e8 composta da micronesiani. Le lingue ufficiali sono l'inglese e il kosraese.\nOrdinamento dello Stato.\nSuddivisione amministrativa.\nKosrae \u00e8 suddiviso amministrativamente in 4 municipalit\u00e0:\nEconomia.\nL'economia si basa essenzialmente sul turismo. La produzione agricola (copra, noce di cocco) e la pesca sono attivit\u00e0 di sussistenza.\nTrasporti.\nKosrae ha un aeroporto ed \u00e8 collegata a Guam, Honolulu, Pohnpei e con il vicino atollo Majuro nelle Isole Marshall. Sull'isola non esistono mezzi pubblici.\nSociet\u00e0.\nFestivit\u00e0.\nLe festivit\u00e0 dello Stato di Kosrae sono dieci."}
{"id": "1933941", "revid": "125449803", "url": "https://it.wikipedia.org/wiki?curid=1933941", "title": "Santa Lucia sopra Contesse", "text": "Santa Lucia sopra Contesse \u00e8 una frazione collinare della II circoscrizione del comune di Messina, posta circa 8\u00a0km a Sud dal centro cittadino, nella vallata del torrente San Filippo.&lt;br&gt; Villaggio agricolo fino al 1977, quando fu scelto come sito per la costruzione di alloggi di edilizia popolari e agevolata, facendo s\u00ec che nel giro di pochi anni la sua popolazione sia pi\u00f9 che decuplicata. La frazione \u00e8 tristemente nota per lo sviluppo di attivit\u00e0 criminali.\nToponimo.\nIl suo nome deriva da Santa Lucia, patrona del villaggio, mentre \"sopra Contesse\" \u00e8 una vecchia indicazione geografica, volendo significare che era un villaggio che si poneva sopra l'abitato di Contesse.\nViabilit\u00e0 e trasporti pubblici.\nIl villaggio \u00e8 raggiungibile percorrendo la Strada provinciale n\u00b041 che dal \"bivio Santa Lucia\" sulla Strada statale 114 Orientale Sicula porta in paese, proseguendo per San Filippo Inferiore.&lt;br&gt; L'apertura dello svincolo di S.Filippo dell'Autostrada Messina-Catania ha facilitato gli spostamenti da e verso il centro della citt\u00e0 e verso la zona Sud del comune.&lt;br&gt; Il paese \u00e8 collegato col centro cittadino dalle linee ATM n\u00b08 (Piazza Dante-S.Lucia sopra contesse)\nIl C.N.R..\nL'attivit\u00e0 del C.N.R. di Santa Lucia sopra Contesse si esplica nelle ricerche nel campo energetico, con particolare riguardo all'efficienza tecnologica e alla riduzione del suo impatto ambientale, nell'ambito dei programmi di ricerca Nazionali ed Europei, avvalendosi di finanziamenti pubblici o privati.\nLuoghi di culto.\nChiesa di Santa Lucia, distrutta dal sisma del 1908 e ricostruita nel 1930.\nAgip. Il lordo."}
{"id": "1933946", "revid": "92723", "url": "https://it.wikipedia.org/wiki?curid=1933946", "title": "Chuuk", "text": "Lo Stato di Chuuk (fino al 1990 scritto Truk) \u00e8 uno Stato federato degli Stati Federati di Micronesia. Posto fra Yap e Pohnpei comprende numerose isole dell'arcipelago delle Caroline. Nella lingua chuukese, Chuuk significa \"montagna\".\nStoria.\nNon si conosce con esattezza quando le varie isole siano state popolate, ma certamente, da rinvenimenti archeologici, sono abitate da circa 2000 anni. \nCome parte del territorio coloniale delle isole Caroline, Chuuk ha fatto parte delle Indie orientali spagnole, dell'Impero coloniale tedesco e dell'Impero giapponese.\nDurante la seconda guerra mondiale fu la principale base dell'impero giapponese nel sud Pacifico. Nel 1944, a seguito dell'operazione Hailstone, l'esercito degli Stati Uniti d'America distrusse numerose unit\u00e0 militare nipponiche.\nCon la sconfitta dell'impero giapponese, il territorio di Chuuk fece parte, (insieme alle altre isole Caroline, Marshall e Marianne), del Territorio fiduciario delle Isole del Pacifico dal 1947 al 1990, anno dell'indipendenza.\nGeografia fisica.\nIl territorio ha una superficie di 116,2\u00a0km\u00b2 ed \u00e8 composto, geograficamente, dalle isole Chuuk (Faichuk e Nomoneas, e atollo Neoch), dalle isole Mortlocks (Satowan, Lukunoch, Ettal, Namoluk) dalle isole Hall (Nomwin, Murilo) e dalle isole Pattiw (Pollap, Polowat, Houk) e dall'atollo Namonuito.\nSociet\u00e0.\nEvoluzione demografica.\nDensit\u00e0: 459,1 per km\u00b2\nLingue e dialetti.\nLe lingue ufficiali sono il chuukese e l'inglese.\nReligione.\nCattolici, protestanti, altre.\nTradizioni e folclore.\nFestivit\u00e0.\nLe festivit\u00e0 dello Stato di Chuuk sono nove.\nIstituzioni, enti e associazioni.\nIn base alla Costituzione, Chuuk \u00e8 governato da due organismi: il Senato, composto da dieci membri (senatori), e la Camera dei Rappresentanti composta da ventotto membri (rappresentanti).\nGeografia antropica.\nSuddivisioni amministrative.\nLo stato \u00e8 suddiviso in cinque distretti, corrispondenti agli omonimi arcipelaghi, che a loro volta sono composti da trentanove municipalit\u00e0."}
{"id": "1933948", "revid": "1465321", "url": "https://it.wikipedia.org/wiki?curid=1933948", "title": "Randy Brecker", "text": "Molto ricercato grazie alla sua versatilit\u00e0 alla tromba e al flicorno in ambito jazz, rock e R&amp;B, si \u00e8 esibito o ha inciso con Bruce Springsteen, Barry Gibb, Aretha Franklin, Ringo Starr, Garland Jeffreys, Diana Ross, Joe Cocker, Roberta Flack, Paul Simon, Lou Reed, Liza Minnelli, Patti Austin, Elton John, Ornella Vanoni, Eric Clapton, Carly Simon, Chaka Khan, Robert Palmer, Andy Gibb, Frank Zappa.\nCarriera.\nNei suoi anni formativi ha studiato con Bill Adam alla Indiana University.\nHa inciso con i Blood, Sweat &amp; Tears il loro primo album, ma lasci\u00f2 il gruppo contemporaneamente ad Al Kooper e Jerry Weiss. Venne sostituito da Lew Soloff.\nNel 1973 ha fatto parte della band jazz-fusion di Larry Coryell The Eleventh House.\nRandy \u00e8 il fratello maggiore di Michael Brecker e con lui \u00e8 stato nei Dreams e nei Brecker Brothers, una popolare band funk e jazz-fusion che ha pubblicato dischi dagli anni 1970 agli anni 1990.\nDopo che i Brecker Brothers si sciolsero nel 1982 Randy fece parte della band di Jaco Pastorius; in seguito conobbe e spos\u00f2 la pianista e cantante jazz brasiliana Eliane Elias, con la quale form\u00f2 la propria band e realizz\u00f2 l'album \"Amanda\", dal nome della figlia avuta con la Elias.\nNell'estate 2001 si riun\u00ec ai Brecker Brothers per un tour in Europa con una versione acustica del gruppo e anche per promuovere alcune canzoni da \"Hangin' In The City.\"\nSempre nel 2001 Randy Brecker, partecipa come ospite, al progetto di Billy Cobham \"Drum 'n' voice\", album prodotto in Italia da Lino Nicolosi e Pino Nicolosi (Nicolosi productions/Sony).\nNel 2016 partecipa a una tourn\u00e9e assieme ai Balaio di Marco Bosco che fa tappa in Brasile, Europa e Asia.\nDiscografia.\nCome sideman.\nFrank Zappa - Zappa in New York (1977)."}
{"id": "1933958", "revid": "179777", "url": "https://it.wikipedia.org/wiki?curid=1933958", "title": "Metelli", "text": ""}
{"id": "1933960", "revid": "188116", "url": "https://it.wikipedia.org/wiki?curid=1933960", "title": "Araldo Crollalanza", "text": ""}
{"id": "1933963", "revid": "76963", "url": "https://it.wikipedia.org/wiki?curid=1933963", "title": "Joe Sacco", "text": "Combina il lavoro di fumettista con quello di giornalista. Interessato a scenari di guerra, ha disegnato opere sul conflitto palestinese (\"Palestina. Una nazione occupata\") e anche sulla guerra serbo bosniaca (\"Safe Area Gora\u017ede\", \"Neven\"). Nel 2010 \u00e8 stato pubblicato il suo ultimo lavoro ancora una volta sul dramma della popolazione palestinese: \"Gaza 1956\".\nBiografia.\nSacco \u00e8 nato a Malta il 2 ottobre 1960. Il padre era ingegnere, mentre la madre era insegnante. All'et\u00e0 di un anno, la famiglia si trasfer\u00ec a Melbourne, Australia dove rimase fino al 1972, quando si spost\u00f2 a Los Angeles. Sacco studi\u00f2 presso la \"Sunset High School\" a Beaverton, Oregon.\nAnche se il giornalismo rimaneva la sua principale passione, in quel periodo mostr\u00f2 una forte curiosit\u00e0 verso il mondo della satira e dell'humor. Termin\u00f2 le scuole superiori nel 1978. Sacco si iscrisse alla facolt\u00e0 di giornalismo presso l'Universit\u00e0 dell'Oregon dove si laure\u00f2 nel 1981. Una volta entrato nel mondo del giornalismo, ne rimase subito frustrato. Fu assunto presso la redazione del giornale del National Notary Association, ma il lavoro proposto risultava per Sacco \"estremamente noioso\". Dopo altre esperienze lavorative deludenti fece ritorno a Malta intenzionato ad abbandonare i suoi sogni giornalistici. \"Decisi di dimenticare il giornalismo e tornare a quello che era sempre stato il mio hobby principale, ovvero il disegno, e vedere se potevo vivere di quello\" raccont\u00f2 in seguito alla BBC. Cominci\u00f2 cos\u00ec a lavorare per una casa editrice locale che produceva guide. Scrisse poi il fumetto Imhabba Vera (Vero Amore) che trattava di una storia d'amore, uno dei primi art-comics in lingua maltese. \"Dato che Malta non ha una tradizione nei fumetti, questi erano considerati cose per bambini\" confid\u00f2 a The Village Voice. Continu\u00f2 \"In un passaggio del fumetto, per esempio, la protagonista rimane incinta e si reca nei Paesi Bassi per abortire. Malta \u00e8 un paese cattolico e, all'epoca, non era permesso neppure il divorzio.Era qualcosa di strano, ma nessuno ha creato polemiche, dato che non avevano modo di stabilire se il materiale era appropriato o meno ad un fumetto\".\nNel 1985, una volta tornato negli USA, Sacco fond\u00f2 una rivista di fumetti satirica chiamata Portland Permanent Press. Quando, quindici mesi dopo la rivista dovette chiudere, Sacco trov\u00f2 lavoro presso The Comics Journal. Torn\u00f2 a fare satira e pubblic\u00f2 il fumetto Centrifugal Bumble-Puppy.\nMa Sacco era deciso a viaggiare. Nel 1988, lasci\u00f2 nuovamente gli Stati Uniti, per dirigersi in Europa, un viaggio che ha raccontato nel fumetto autobiografico Yahoo (anch'esso pubblicato da Fantagraphics). La permanenza in Europa lo condusse ad occuparsi della Guerra del Golfo, di cui parla in Yahoo #2, e nel 1991 cominci\u00f2 a lavorare su quello che verr\u00e0 poi dato alle stampe come \"Palestina\". Lo scrivere a riguardo della Guerra del Golfo, port\u00f2 Sacco a studiare il Medio Oriente. Viaggi\u00f2 in Israele ed in Palestina proprio con questo scopo.\nPalestine \u00e8 una collezione di racconti pi\u00f9 e meno lunghi, alcuni dei quali raccontano il viaggio di Sacco ed i suoi incontri con i Palestinesi (e molti israeliani), altri in cui vengono drammatizzate le storie a lui raccontate da questi uomini. Sacco raggiunse poi Sarajevo e Gora\u017ede verso la fine della guerra bosniaca, e produsse una serie di report nello stesso stile di Palestine. \n\"Safe Area Gora\u017ede\", \"The Fixer\", e le storie raccolte in \"War's End; Safe Area Gora\u017ede\" ricevettero il premio Eisner Award per la Miglior Graphic Novel Originale nel 2001. \nSacco visit\u00f2 l'Iraq nel 2005 insieme al Primo Battaglione, 23rd Marines. Ha pubblicato numerosi altri reportage per diverse riviste, sulle pi\u00f9 svariate tematiche, dal crimine al blues.\nNel 2005 disegn\u00f2 per il Guardian 8 pagine di fumetto in cui trattava la guerra in Iraq.\nNell'aprile 2007 produsse 16 pagine per Harper's Magazine con il titolo \"Down! Up! You're in the Iraqi Army Now\". \nNel 2009 pubblic\u00f2 \"Footnotes in Gaza\", testo in cui investiga sui due massacri dimenticati di \"Khan Younis\" e \"Rafah\" del novembre 1956.\nNel 2012, Sacco, insieme al giornalista Chris Hedges, ha pubblicato \"Days of Destruction, Days of Revolt\" un fumetto che ha come soggetto la povert\u00e0 negli Stati Uniti. \nSacco vive attualmente a Portland, Oregon."}
{"id": "1933964", "revid": "218780", "url": "https://it.wikipedia.org/wiki?curid=1933964", "title": "Pm 2,5", "text": ""}
{"id": "1933965", "revid": "923674", "url": "https://it.wikipedia.org/wiki?curid=1933965", "title": "Claudio Licciardello", "text": "Biografia.\nScoperto dal professore Filippo Polisano in una gara studentesca a Giarre, fece il suo debutto in una gara ufficiale nel maggio 2001 a Catania stabilendo il primato regionale cadetti dei 300 metri con il tempo di 36\"50. Dalla Sal Catania, il suo primo club, pass\u00f2 poi da allievo alla Libertas Catania e prese ad allenarsi con Filippo Di Mulo.\nNel 2005 ha ottenuto i primati under 23 sia indoor che outdoor, il primo togliendolo ad Ashraf Saber con il tempo di 47\"56, il secondo invece a Stefano Malinverni dopo 27 anni con il tempo di 46\"47. Al meeting di Ginevra del 2006 compie un primo salto di qualit\u00e0 che lo porta ad aggiudicarsi la gara con in 45\"59. Nello stesso anno raggiunge la semifinale ai Campionati Europei all'aperto.Dopo aver perso l'intera stagione 2007 all'aperto per infortunio, nell'inverno 2008, in occasione della coppa Europa Indoor, ha stabilito nuovamente il primato nazionale indoor con 46\"57. Lo stesso anno in agosto, in occasione della batteria di accesso alla semifinale dei Giochi della XXIX Olimpiade di Pechino, correndo in 45\"25 ha stabilito la seconda prestazione italiana di sempre, a solo sei centesimi dal primato italiano all'aperto. Chiuder\u00e0 il 2008 come ventesimo atleta del mondo secondo le classifiche IAAF e con una media stagionale di 45\"50. Nel 2009 conquista due secondi posti in altrettanti meeting internazionali (Stoccarda e D\u00fcsseldorf). Il 21 febbraio arriva anche la migliore prestazione stagionale durante la finale dei campionati italiani indoor, dove vince, davanti al compagno di squadra Matteo Galvan, con il tempo di 46\"03. Sar\u00e0 la seconda prestazione italiana indoor di tutti i tempi e la migliore prestazione mondiale stagionale indoor a quella data (poi scavalcata dal 45\"89 di Johan Wissman).Successivamente si presenta da leader continentale agli Europei indoor di Torino, dove coglie l'argento nella gara individuale dietro Wissman e l'oro nella staffetta 4x400 m (con Jacopo Marin, Matteo Galvan e Domenico Rao), correndo nell'ultima frazione lanciata in 45\"50 e recuperando tre posizioni. Sar\u00e0 l'unico atleta a vincere due medaglie in quell'edizione dei Campionati. Sempre nel 2009 viene candidato per i mesi di febbraio e marzo come miglior atleta europeo, dalla EAA, arrivando rispettivamente secondo dietro il saltatore russo Ivan Ukhov, e quarto dietro il tedesco Sebastian Bayer, l'estone Gerd Kanter e il connazionale Fabrizio Donato.\nCampionati nazionali.\n2007\n2008\n2009\n2012\nAltre competizioni internazionali.\n2003\n2006\n2007\n2008\n2010\n2012"}
{"id": "1933974", "revid": "253269", "url": "https://it.wikipedia.org/wiki?curid=1933974", "title": "Ann Sothern", "text": "Biografia.\nCarriera.\nNata a Valley City, Dakota del Nord, sebbene frequent\u00f2 la Central High School a Saint Paul in Minnesota (con compagno di classe Eddie Albert), Ann Sothern lasci\u00f2 casa molto giovane e inizi\u00f2 la sua carriera nel cinema con un'apparizione in \"Broadway Nights\" all'et\u00e0 di 18 anni. Durante il 1929 e il 1930 apparve anche come corista in \"Rivista delle nazioni\" e \"Whoopee!\". Le sue doti vocali le consentirono di esibirsi a Broadway, dove nel 1931 fu protagonista di \"America's Sweetheart\" e \"Everybody's Welcome\", e occasionalmente di cantare in alcuni film.\nNel 1934 la Sothern firm\u00f2 un contratto di lavoro con la Columbia Pictures, che risolse ma due anni dopo. Nel 1936 fu scritturata dalla RKO Radio Pictures e, dopo una serie di film che non attirarono il pubblico, lasci\u00f2 anche la RKO e fu scritturata dalla Metro-Goldwyn-Mayer, per la quale fece il suo primo film nel 1939, \"Maisie\", in un ruolo originariamente destinato a Jean Harlow, quello della volgare ballerina di Brooklyn Mary Anastasia O'Connor. Dopo anni di gavetta, la Sothern riusc\u00ec finalmente a conquistare il vero successo, tanto che dal film verranno tratti sequel tra cui \"Congo Maisie\" (1940), \"Uncovered Maisie\" (1947) e \"Swing Shift Maisie\" (1943). Proprio per quest'ultimo lavoro i critici la definirono unanimemente come \"una delle pi\u00f9 brillanti attrici comiche nel settore\".\nIl 24 novembre 1941, Sothern recit\u00f2 al Lux Radio Theatre nell'adattamento di \"Maisie was a Lady\", e la notoriet\u00e0 conquistata dalla serie le consent\u00ec di essere scritturata per un proprio programma radiofonico, \"The Adventures of Maisie\", andato in onda fino al 1953.\nNel 1949 recit\u00f2 nel film \"Lettera a tre mogli\", che ebbe eccellenti critiche ma che non diede ulteriori incentivi alla carriera artistica dell'attrice. Negli anni '50 prese parte a diversi film tra cui \"Gardenia blu\" (1953), per il quale ottenne recensioni positive, e anche in programmi televisivi. Nel 1953 riusc\u00ec a ottenere la parte da protagonista nella sitcom \"Private Secretary\", che termin\u00f2 nel 1957 a causa di una disputa tra Sothern e il produttore Jack Chertok. Successivamente interpreter\u00e0 un'altra serie televisiva da protagonista, \"The Ann Sothern Show\", dal 1958 al 1961. Entrambi gli show furono di grande successo e le fecero guadagnare quattro candidature al Premio Emmy.\nNegli anni '60 la Sothern ebbe un attacco di epatite che danneggi\u00f2 il suo aspetto; di conseguenza decise di non apparire pi\u00f9 sullo schermo e la sua carriera fu progressivamente limitata a piccoli ruoli per il cinema e la televisione come in \"The Lucy Show\" e \"The Mothers-In-Law\".\nContinu\u00f2 a lavorare di tanto in tanto per il piccolo schermo fino al 1984, anno in cui si ritir\u00f2 a Ketchum (Idaho). Nel 1987 accett\u00f2 il ruolo di Tisha, vicina di casa di due sorelle pi\u00f9 anziane interpretate da Lillian Gish e Bette Davis, in \"Le balene d'agosto\". L'acclamata performance le fece ottenere, per la prima volta in 60 anni di lunga carriera, la candidatura all'Oscar come miglior attrice non protagonista e all'Independent Spirit Awards nella medesima categoria. Nonostante il successo \"Le balene d'agosto\" fu il suo ultimo film, poich\u00e9 l'attrice si ritir\u00f2 definitivamente dalle scene trascorrendo la vecchiaia a Ketchum, dove mor\u00ec il 15 marzo 2001, a 92 anni, per insufficienza cardiaca.\nHa due stelle sulla Hollywood Walk of Fame: televisione e cinema.\nVita privata.\nAnn Sothern \u00e8 stata sposata con l'attore Roger Pryor, da cui divorzi\u00f2 il 17 maggio 1943. Meno di una settimana dopo spos\u00f2 l'attore Robert Sterling, da cui ebbe una figlia, Tisha Sterling, e da cui divorzi\u00f2 6 anni dopo."}
{"id": "1933976", "revid": "124564506", "url": "https://it.wikipedia.org/wiki?curid=1933976", "title": "Navicella spaziale Apollo", "text": "La navicella spaziale Apollo fu progettata come parte del Programma Apollo, dagli Stati Uniti fin dai primi anni 60 allo scopo di portare l'uomo sulla Luna prima del 1970 e farlo ritornare in sicurezza sulla Terra. Questo obiettivo fu intrapreso dal Presidente Kennedy dopo i primi voli del Programma Mercury. La navicella spaziale fu costruita in una serie di unit\u00e0 o stadi che, lavorando insieme, permettevano il raggiungimento di quell'obbiettivo. I componenti principali della navicella Apollo erano (partendo dall'alto) il Launch Escape System (LES), il Modulo di Comando/Servizio (CM e SM), il Modulo Lunare (LM) e l'Adattatore del Modulo Lunare (SLA). Tutti questi stadi erano posti sulla sommit\u00e0 del veicolo di lancio.\nIl principio della missione era il Rendezvous in Orbita Lunare: un razzo avrebbe lanciato la navetta verso la Luna. La navetta avrebbe poi volato nell'orbita lunare. Una piccola porzione di essa si sarebbe staccata per atterrare sulla Luna e per poi ritornare in orbita. Infine un'altra parte della navetta avrebbe fatto ritorno sulla Terra.\nVeicoli di Lancio: Little Joe II, Saturn I, Saturn IB, e Saturn V.\nLaunch Escape System (LES).\nIl Launch Escape System dell'Apollo era costituito da una torre posta sopra il Modulo di Comando (il quale conteneva la cabina dell'equipaggio) e serviva per allontanarlo dal resto del razzo durante il lancio, nel caso si fosse verificata una situazione di emergenza.\nLe emergenze prese in considerazione per questo sistema potevano essere, ad esempio, un incendio sulla rampa di lancio, l'esplosione del veicolo di lancio o il mancato controllo della traiettoria di ascesa.\nIl Launch Escape System era progettato per entrare in funzione in modo automatico (gli eventi in caso di emergenza potevano essere talmente veloci da superare il tempo di reazione umano), oppure poteva essere comandato dal comandante della navetta o dal centro di controllo a terra. In caso di attivazione, si sarebbe acceso un motore a combustibile solido che avrebbe allontanato il solo Modulo di Comando dal veicolo di lancio in un lasso di tempo molto breve. Il Launch Escape System sarebbe poi stato espulso e il Modulo di Comando sarebbe potuto atterrare grazie ai suoi paracadute, portando in salvo gli astronauti.\nNel caso che l'emergenza si fosse verificata prima del decollo, e cio\u00e8 con il razzo ancora fermo sulla rampa da lancio, il Launch Escape System sarebbe stato comunque in grado di portare il Modulo di Comando (con l'equipaggio) ad una altezza sufficiente affinch\u00e9 potesse atterrare tranquillamente fuori dalla zona di pericolo. Durante tutto il programma Apollo fortunatamente non si verific\u00f2 mai il bisogno di utilizzarlo.\nIl LES sarebbe poi stato comunque espulso dal Modulo di Comando, una volta che il complesso fosse arrivato in orbita, perch\u00e9 non pi\u00f9 utile.\nLo sviluppo di tale sistema fu molto complesso, vista la sua importanza per la sicurezza dell'equipaggio in una delle fasi pi\u00f9 rischiose dell'intera missione (il lancio). Infatti furono ben sei i test che simularono il funzionamento del LES, sia nel caso fosse stato utilizzato da terra che durante i primi minuti del volo.\nModulo di Comando (CM).\nIl Modulo di Comando era il centro di controllo della navicella Apollo e la zona dove risiedevano gli astronauti. Comprendeva una cabina dell'equipaggio pressurizzata, i sedili degli astronauti, pannelli di controllo e strumentazione, i sistemi ottici ed elettronici di guida e navigazione, I sistemi di comunicazione, I sistemi di assetto, batterie, scudo termico, il reaction control system, il portellone per il rendezvous, il portellone di ingresso, cinque finestre e il sistema di atterraggio formato da tre paracadute.\nModulo di Servizio (SM).\nIl Modulo di Servizio era una parte della navicella non pressurizzata, contenente le celle a combustibile, antenna ad alto guadagno, radiatori, acqua, ossigeno, idrogeno, reaction control system e propellente per entrare e uscire dall'orbita lunare e il sistema di propulsione di servizio. Su Apollo 15, 16 e 17 venne fornito inoltre di strumentazioni scientifiche, fotocamere per la mappatura e un piccolo satellite per lo studio della Luna.\nUna grande parte del modulo di servizio era occupata dai serbatoi di propellente e dal motore a razzo principale che poneva la navicella Apollo dentro e fuori dall'orbita lunare. Il motore principale era anche usato per le correzioni di traiettoria \u2018'in corsa'\u2019 tra la Terra e la Luna. Era infatti capace di molteplici accensioni. Durante la missione Apollo 13, un serbatoio di ossigeno esplose a causa della scintilla generata da un cavo difettoso.\nDurante il volo il modulo di servizio rimaneva attaccato al modulo di comando per poi essere sganciato poco prima del rientro nell'atmosfera terrestre\nModulo Lunare (LM).\nIl Modulo Lunare era una parte della navicella Apollo che atterrava sulla Luna per poi ritornare in orbita lunare. Era diviso in due parti principali, il Modulo di Discesa e il Modulo di Ascesa. Era progettato specificatamente per volare nello spazio. Era in grado di mantenere in vita due astronauti per un totale di quattro giorni. La navicella era progettata e costruita dalla Grumman Aircraft Company.\nIl Modulo di Discesa comprendeva le gambe di atterraggio, una antenna radar utile per l'avvicinamento al suolo lunare, il motore a razzo per la discesa e il combustibile per scendere sulla Luna. Esso prevedeva anche dello spazio per contenere l'Apollo Lunar Surface Experiment Packages ALSEP, il Lunar Rover (una macchina lunare usata nelle missioni: Apollo 15, 16 e 17) e altri strumenti scientifici.\nIl Modulo di Ascesa conteneva la cabina dell'equipaggio, i pannelli della strumentazione, un portellone posto sul tetto per il docking con il modulo di comando, un portellone laterale, il sistema ottico e elettronico di guida e navigazione, il sistema RCS, radar e antenne di comunicazione, il motore a razzo per l'ascesa e il carburante per il ritorno in orbita e per il rendezvous con il modulo di comando e servizio dell'Apollo.\nAdattatore del Modulo Lunare alla Navicella (SLA).\nL'Adattatore per il Modulo Lunare (SLA) era una struttura conica in alluminio che supportava il Modulo di Servizio in cima al razzo Saturno V. Esso conteneva e proteggeva il Modulo Lunare e il motore Service Propulsion System del Modulo di Servizio.\nL'SLA era composto da quattro pannelli lunghi 2,1 m (7 piedi) posti sopra l'unit\u00e0 strumentale in cima al razzo Saturno V. I suoi pannelli si aprivano come i petali di un fiore.\nUna volta nello spazio, gli astronauti premevano il pulsante \u201cCSM/LV Sep\u201d sul pannello di controllo per separare il Modulo di Comando e di Servizio dal veicolo di lancio.\nIl Modulo Lunare era connesso con l'SLA in quattro punti intorno ai pannelli posti in basso. Dopo che gli astronauti avevano agganciato il CSM al LEM, quest'ultimo veniva privato dei suoi agganci con l'SLA per poi essere estratto e continuare il viaggio verso la Luna.\nAttuale locazione dei Moduli di Comando e Lunare.\nNote 1: Il modulo di servizio della navicella Apollo veniva espulso prima del rientro verso la Terra, cos\u00ec che tutti sono bruciati nell'atmosfera terrestre.\nNote 2: Le orbite lunari sono generalmente instabili, cos\u00ec che le navicelle espulse in orbita talvolta impattavano sul suolo lunare. Spesso, il punto di impatto, rimaneva sconosciuto."}
{"id": "1933977", "revid": "198277", "url": "https://it.wikipedia.org/wiki?curid=1933977", "title": "Maria Laura Rodot\u00e0", "text": "Biografia.\n\u00c8 figlia di Stefano Rodot\u00e0, giurista, politico ed ex presidente dell'Autorit\u00e0 garante per la protezione dei dati personali, e della giornalista Carla Pogliano. \u00c8 laureata in Filosofia alla Sapienza - Universit\u00e0 di Roma.\nDopo essere stata segnalata dal padre a Claudio Sabelli Fioretti, inizia a lavorare per questo ultimo nella redazione di \"Panorama\" come stagista. Si trasferisce poi per conto del settimanale a Washington, dove svolge il ruolo di corrispondente anche per \"l'Unit\u00e0\" e Italia Radio. Tornata in Italia, entra nella redazione dell'\"Espresso\", al tempo diretto da Claudio Rinaldi, andando poi a scrivere per \"La Stampa\" con Gianni Riotta e Marcello Sorgi. Successivamente dirige la rivista mensile \"Amica\".\nDiviene poi editorialista del \"Corriere della Sera\"; per la testata milanese ha inoltre tenuto per vari anni sul sito web del quotidiano il forum \"Avanti Pop\", e curato una posta del cuore sull'allegato \"Sette\".\nVita privata.\n\u00c8 stata sposata con il collega Massimo Gramellini; ha fatto poi \"coming out\" sposando in seconde nozze la collega Tonia Mastrobuoni."}
{"id": "1933978", "revid": "261248", "url": "https://it.wikipedia.org/wiki?curid=1933978", "title": "Guitart quartet", "text": ""}
{"id": "1933988", "revid": "547034", "url": "https://it.wikipedia.org/wiki?curid=1933988", "title": "Emanuele Di Gregorio", "text": "Ai Campionati europei del 2010 a Barcellona ha conquistato la medaglia d'argento come membro della staffetta 4\u00d7100 metri che ha battuto il record italiano di specialit\u00e0 dopo 27 anni, fissandolo a 38\"17.\nBiografia.\nHa un personale di 10\"17 stabilito il 28 luglio 2010 a Barcellona, in Spagna in occasione dei Campionati europei di atletica leggera 2010. Nella stessa manifestazione, il 1\u00ba agosto 2010, ha conquistato la medaglia d'argento nella staffetta 4\u00d7100\u00a0m, correndo da 3\u00ba frazionista, insieme a Donati (1\u00ba fraz.), Collio (2\u00ba fraz.), e Checcucci (4\u00ba fraz.), stabilendo anche il nuovo record italiano con il tempo di 38\"17.\nNel 2008 ha fatto parte della staffetta 4\u00d7100\u00a0m ai Giochi olimpici di Pechino, squalificata in batteria per un cambio irregolare. \u00c8 allenato da Filippo Di Mulo."}
{"id": "1933996", "revid": "1318658", "url": "https://it.wikipedia.org/wiki?curid=1933996", "title": "Champs-\u00c9lys\u00e9es - Clemenceau (metropolitana di Parigi)", "text": "Champs-\u00c9lys\u00e9es - Clemenceau \u00e8 una stazione delle linee 1 e 13 della metropolitana di Parigi. Le sue banchine e i suoi tunnel giacciono al di sotto dell'Avenue des Champs-\u00c9lys\u00e9es e Place Clemenceau.\nSituato a nord della stazione vi \u00e8 il Palazzo dell'Eliseo, la residenza ufficiale del Presidente della Repubblica francese. A sud vi sono il Grand Palais ed il Petit Palais. Erette lungo le uscite per Place Georges Clemenceau vi sono le statue dei leader mondiali coinvolti nelle due guerre mondiali: Georges Clemenceau, Charles de Gaulle e Winston Churchill."}
{"id": "1934004", "revid": "1428919", "url": "https://it.wikipedia.org/wiki?curid=1934004", "title": "Fran\u00e7ois Barcelo", "text": " Ha studiato letteratura francese presso l'Universit\u00e9 de Montr\u00e9al e ha iniziato a lavorare nella pubblicit\u00e0. A ventotto anni \u00e8 stato nominato vicepresidente della Societ\u00e0 J. Walter Thompson, all'epoca la pi\u00f9 grande agenzia pubblicitaria al mondo. L'anno successivo abbandona la societ\u00e0 per diventare pubblicitario free-lance \u2013 attivit\u00e0 che eserciter\u00e0 fino al 1988 \u2013 e per dedicarsi alla scrittura. Barcelo ha sperimentato da molti anni la letteratura per bambini con la serie Momo de Sinro che ricevuto premi in Canada. \u00c8 membro del Salone del libro di Montr\u00e9al.\nBiografia.\nFran\u00e7ois Barcelo \u00e8 nato il 4 dicembre 1941 a Montr\u00e9al.\nDopo la laurea in letteratura francese, inizia a lavorare in ambito pubblicitario fino ad essere nominato vicepresidente della Societ\u00e0 J. Walter Thompson, all'epoca la pi\u00f9 grande agenzia pubblicitaria al mondo.\nL'anno successivo abbandona la societ\u00e0 per dedicarsi alla scrittura.\nNel 1981 appare il suo primo romanzo, \"Ag\u00e9nor, Ag\u00e9nor, Ag\u00e9nor e Ag\u00e9nor\".\nNel corso dei trenta e pi\u00f9 anni successivi appariranno numerosi altri romanzi e racconti, tutti ben accolti dalla critica canadese.\n\u00c8 stato il primo autore del Qu\u00e9bec ad essere pubblicato, nel 1998, nella rinomata \u201cS\u00e9rie Noire\u201d di Gallimard con il romanzo Cadavres (tradotto in Italia nel 2004 con il titolo \"Cadaveri\"). In seguito, altri suoi due romanzi \u2013 Moi les parapluies\u2026 (1999, tradotto in Italia con il titolo Il mistero degli ombrelli assassini) e Chiens sales (2000) \u2013 sono stati pubblicati nella \u201cS\u00e9rie Noire\u201d.\n\u00c8 anche autore di raccolte di racconti, tra cui Longues histoires courtes e Rire noir; uno dei suoi racconti \u00e8 stato incluso nell'antologia di autori del Qu\u00e9bec Intimate Strangers, pubblicata dalla Penguin in The Many Worlds of Literature. Barcelo si cimenta con successo anche nella letteratura per bambini, la serie Momo de Sinro, e ha vinto numerosi premi in Canada."}
{"id": "1934009", "revid": "767487", "url": "https://it.wikipedia.org/wiki?curid=1934009", "title": "Lente asferica", "text": "Una lente asferica \u00e8 una lente la cui superficie ha un profilo che non \u00e8 n\u00e9 una porzione di sfera n\u00e9 un cilindro a base circolare. In fotografia, un gruppo di lenti che include un elemento asferico \u00e8 spesso chiamato gruppo asferico o obiettivo asferico.\nIl pi\u00f9 complesso profilo asferico pu\u00f2 eliminare l'aberrazione sferica e ridurre altre aberrazioni ottiche rispetto alle lenti semplici. Una singola lente asferica pu\u00f2 spesso rimpiazzare un sistema molto pi\u00f9 complesso multi-lente. Il dispositivo risultante \u00e8 pi\u00f9 piccolo, leggero ed a volte meno costoso rispetto ad un sistema multi-lente.\nLe lenti asferiche sono utilizzate spesso come lenti per occhiali. Queste sono solitamente progettate per essere pi\u00f9 sottili e dare una distorsione dell'occhio dell'utilizzatore minore vista dalle altre persone, con un conseguente miglioramento estetico. Nelle lenti per miopi la curvatura della lente si inspessisce verso il bordo della lente mentre in caso di ipermetropia la curvatura si appiattisce verso il bordo. Gli occhiali dotati di lenti asferiche permettono di costruire lenti pi\u00f9 sottili (miglioramento delle performance visive) e piatte senza peggiorare le caratteristiche ottiche.\nFabbricazione.\nLe piccole lenti di vetro o plastica possono essere realizzate per stampaggio che permette una produzione abbondante ed economica. Grazie al basso costo ed alle buone caratteristiche, le lenti asferiche stampate sono utilizzate nelle macchine fotografiche economiche, nelle fotocamere contenute nei telefoni cellulari, nei lettori CD. Sono utilizzate inoltre per la collimazione nei diodi laser e per l'accoppiamento ottico delle fibre ottiche.\nLe lenti pi\u00f9 grandi sono prodotte mediante asportazione del materiale e levigatura. Le lenti prodotte con queste tecniche sono utilizzate nei telescopi, videoproiettori, sistemi di guida missilistica e strumentazione scientifica. Si comincia a scavare una cavit\u00e0 di forma simile a quella finale riproducendo il contorno dell'oggetto. Per arrivare alla forma finale \u00e8 possibile usare varie tecniche fra cui la levigatura con un piccolo utensile. Il controllo preciso della superficie \u00e8 complesso e pu\u00f2 variare con l'usura dello strumento.\nUn'altra tecnica prevede l'utilizzo di un tornio controllato da un computer che utilizza un utensile in diamante per intagliare direttamente il profilo voluto in un pezzo di vetro o di altro materiale ottico. Questo metodo \u00e8 lento e presenta delle limitazioni sui materiali utilizzabili e sull'accuratezza della superficie ottenibile. La tecnica \u00e8 utilizzata soprattutto nell'ambito dell'ottica per l'infrarosso.\nPer migliorare la precisione e la qualit\u00e0 della superficie, possono essere usate varie tecniche fra cui la finitura mediante un fascio ionico, un getto di acqua con sostanze abrasive o la finitura a fluido magnetoreologico nella quale un fluido guidato da un campo magnetico asporta il materiale dalla superficie.\nUn ulteriore metodo di produzione per lenti asferiche prevede il deposito di una resina ottica su una lente sferica per formare una lente composita di forma asferica. Per questo \u00e8 stata proposta l'ablazione mediante plasma.\nLa curvatura non sferica di una lente asferica pu\u00f2 essere creata modificando una lente sferica in asferica tornendola fuori asse. La tornitura su due assi pu\u00f2 essere utilizzata con vetri ad alto indice di rifrazione che \u00e8 difficile stampare in rotazione come la resina CR39. Tecniche come l'ablazione laser possono esser usate per modificare la curvatura ma la finitura superficiale non \u00e8 cos\u00ec buona come con altre tecniche.\nStoria.\nNel 984 Ibn Sahl scopr\u00ec per primo la legge della rifrazione chiamata solitamente legge di Snell, usata per progettare la forma delle lenti anaclastiche che mettono a fuoco la luce senza aberrazioni ottiche.\nI primi tentativi di produrre lenti asferiche per correggere l'aberrazione sferica furono eseguiti da Ren\u00e9 Descartes intorno al 1620 e da Christiaan Huygens intorno al 1670. Le lenti di Visby prodotte dai Vichinghi nell'isola di Gotland fra il X e l'XI secolo sono asferiche ma non ci sono prove che ci siano conoscenze scientifiche dietro questa forma, frutto della sola esperienza di chi le fabbric\u00f2.\nLe prime lenti asferiche di qualit\u00e0 furono prodotte da Francis Smethwick che le present\u00f2 alla Royal Society il 27 febbraio 1666 o 1668- Un telescopio dotato di lenti asferiche fu giudicato migliore di uno comune di buona qualit\u00e0 usato per il confronto, anche altri tipi di lenti asferiche furono giudicate superiori alle loro corrispondenti sferiche.\nLe prime lenti per occhiali asferiche sono attribuite a Moritz von Rohr che diede forma a quelle che diventeranno le lenti Zeiss Punktal lenses.\nTest dei sistemi di lenti asferiche.\nLa qualit\u00e0 ottica di un sistema di lenti pu\u00f2 esser testata in un laboratorio di ottica o fisica utilizzando aperture di test, tubi ottici, lenti ed una fonte di luce. Le propriet\u00e0 ottiche rifrattive e riflettive possono essere tabulate in funzione della lunghezza d'onda; possono essere misurate tolleranze ed errori. Oltre all'integrit\u00e0 focale, i sistemi di lenti asferiche possono essere controllati per rilevare aberrazioni prima di essere distribuiti."}
{"id": "1934010", "revid": "701660", "url": "https://it.wikipedia.org/wiki?curid=1934010", "title": "Ferruccio Vignanelli", "text": "Biografia.\nFu allievo di Licinio Refice e Raffaele Manari. Diplomatosi in Canto gregoriano e Composizione presso il Pontificio Istituto di Musica Sacra, diviene dal 1933 titolare della Cattedra di Organo principale e di Organografia dello stesso prestigioso Istituto. Successivamente (anni Cinquanta) gli verr\u00e0 affidata la Cattedra di clavicembalo al Conservatorio Santa Cecilia, la prima del genere in Italia.\nNotevole fu il suo apporto per quanto riguarda lo studio della prassi esecutiva storica e la divulgazione delle musiche per clavicembalo nell'ambito concertistico italiano del XX secolo."}
{"id": "1934024", "revid": "729019", "url": "https://it.wikipedia.org/wiki?curid=1934024", "title": "Morsicatura", "text": "La morsicatura o morso \u00e8 una lesione provocata dai denti di uomo o di animale.\nLe ferite da morso possono comportare conseguenze pi\u00f9 o meno gravi a seconda della tipologia e dell'entit\u00e0 del danno:"}
{"id": "1934026", "revid": "1305772", "url": "https://it.wikipedia.org/wiki?curid=1934026", "title": "Feld (Longobardi)", "text": "Feld \u00e8 il nome con il quale Paolo Diacono, nella sua \"Historia Langobardorum\", indica la regione dove si stabilirono i Longobardi dopo aver lasciato la Rugilandia. Lo stesso storico longobardo attesta l'origine germanica (\u00ab\"sermone barbarico\"\u00bb) del termine, che in tedesco moderno ha conservato l'antico significato di \"campo\".\nTerritorio.\nIncerta l'esatta collocazione della regione, anche se generalmente viene identificata con la Piana della Morava (\"Marchfeld\"), la pianura che si estende a est di Vienna fino a Bratislava. Tuttavia \u00e8 stata anche proposta, rifacendosi a un passo degli \"Annales Regni Francorum\" di Eginardo, una collocazione pi\u00f9 a sud-est, nella Grande pianura ungherese (\"Alf\u00f6ld\") tra Danubio e Tibisco; lo storico franco, tuttavia, sembra riferirsi pi\u00f9 alla capitale di tende degli Avari che a un territorio. \nStoria.\nI Longobardi penetrarono nella regione nei primi anni del VI secolo, guidati da re Tatone. \u00c8 probabile che l'abbandono della Rugilandia non fosse stata una libera scelta del popolo, ma un'imposizione a opera degli Eruli allora insediati nel bacino del Tibisco: secondo Procopio di Cesarea i Longobardi erano infatti caduti sotto la dominazione degli Eruli, che forse li avrebbero costretti a cedere loro i territori della Rugilandia.\nDa l\u00ec a poco, tuttavia, i Longobardi si sarebbero ribellati agli Eruli e inflissero loro una sconfitta definitiva: lo stesso Tatone uccise in battaglia il re Rodolfo, e da allora gli Eruli scomparvero dalla storia come popolo autonomo (508 circa). "}
{"id": "1934027", "revid": "729019", "url": "https://it.wikipedia.org/wiki?curid=1934027", "title": "Cervello (anatomia umana)", "text": "Il cervello \u00e8 l'organo principale del sistema nervoso umano e, insieme al midollo spinale, costituisce il sistema nervoso centrale. Il cervello \u00e8 costituito dal telencefalo e dal diencefalo. Esso controlla la maggior parte delle attivit\u00e0 dell'intero organismo, elaborando, integrando e coordinando le informazioni che riceve dagli organi di senso e prendendo decisioni in merito alle istruzioni da inviare al resto del corpo. Il cervello \u00e8 contenuto e protetto dalla scatola cranica. Il telencefalo \u00e8 la parte pi\u00f9 grande del cervello umano ed \u00e8 diviso in due emisferi cerebrali. La corteccia cerebrale \u00e8 uno strato esterno di materia grigia, che copre il nucleo della materia bianca. La corteccia \u00e8 divisa in neocorteccia e l'allocorteccia che \u00e8 molto pi\u00f9 piccola. La neocorteccia \u00e8 composta da sei strati neuronali, mentre l'allocorteccia ne ha tre o quattro. Ogni emisfero \u00e8 convenzionalmente suddiviso in quattro lobi: il lobo frontale, il lobo parietale, il lobo occipitale e il lobo temporale. Il lobo frontale \u00e8 deputato alle funzioni esecutive, quali l'autocontrollo, la pianificazione, il ragionamento e il pensiero astratto, mentre il lobo occipitale \u00e8 dedicato alla vista. All'interno di ciascun lobo, le aree corticali sono associate a funzioni specifiche, come le regioni sensoriali, motorie e associative. Sebbene gli emisferi sinistro e destro siano sostanzialmente simili per forma e funzione, alcune funzioni sono associate a un lato, come il linguaggio nella parte sinistra e le capacit\u00e0 visuali-spaziali nella destra. Gli emisferi sono collegati da tratti nervosi commissurali, il pi\u00f9 grande dei quali \u00e8 il corpo calloso.\nIl cervello \u00e8 collegato al midollo spinale grazie al tronco cerebrale. Quest'ultimo \u00e8 formato dal mesencefalo, dal ponte di Varolio e dal midollo allungato. Il cervelletto \u00e8 collegato, a sua volta, al tronco cerebrale da coppie di peduncoli. All'interno del cervello vi \u00e8 il sistema ventricolare, costituito da quattro ventricoli interconnessi in cui viene prodotto e fatto circolare il liquido cerebrospinale. Sotto la corteccia cerebrale sono presenti diverse strutture importanti, tra cui il talamo, l'epitalamo, la ghiandola pineale, l'ipotalamo, l'ipofisi e il subtalamo; le strutture limbiche, tra cui l'amigdala e l'ippocampo; il claustro, i vari nuclei dei gangli della base; le strutture del proencefalo basale e i tre organi circumventricolari. Le cellule del cervello comprendono i neuroni e le cellule gliali di supporto. Vi sono oltre 86 miliardi di neuroni nel cervello e un numero pi\u00f9 o meno uguale di altre cellule. L'attivit\u00e0 cerebrale \u00e8 resa possibile dalle interconnessioni tra i neuroni e dal loro rilascio di neurotrasmettitori in risposta agli impulsi nervosi. I neuroni si connettono per formare percorsi neurali e complesse reti neurali.\nIl cervello \u00e8 protetto dal cranio, sospeso nel liquido cerebrospinale e isolato dal flusso sanguigno dalla barriera emato-encefalica. Nonostante tutto ci\u00f2, \u00e8 comunque suscettibile di lesioni, malattie e infezioni. Le lesioni possono essere causate da un trauma fisico o una perdita di afflusso di sangue, una condizione nota come \"ictus\". Il cervello \u00e8 suscettibile di disturbi degenerativi, come la malattia di Parkinson, le demenze (tra cui la malattia di Alzheimer) e la sclerosi multipla. Si ritiene che le condizioni psichiatriche, incluse la schizofrenia e la depressione clinica, siano associate a disfunzioni cerebrali. Il cervello pu\u00f2 anche essere sito di tumori, sia benigni che maligni; quest'ultimi principalmente provengono da altri siti nel corpo (metastasi). Lo studio dell'anatomia del cervello prende il nome di neuroanatomia, mentre lo studio della sua funzione \u00e8 la neuroscienza. Un certo numero di tecniche sono utilizzate per studiare il cervello. Campioni prelevati da cadaveri o da altri animali, esaminati al microscopio, hanno tradizionalmente fornito molte informazioni per comprenderne struttura e funzionamento. Le tecnologie di imaging medicale come il neuroimaging funzionale e le registrazioni elettroencefalografiche (EEG) sono importanti per lo studio del cervello. L'anamnesi delle persone con lesioni cerebrali ha fornito informazioni sulla funzione di ciascuna parte del cervello.\nNella cultura, la filosofia della mente ha tentato per secoli di affrontare la questione della natura della coscienza e del problema mente-corpo. Nel corso del XIX secolo, la pseudoscienza della frenologia tent\u00f2 di localizzare gli attributi della personalit\u00e0 nelle regioni della corteccia.\nStruttura.\nAnatomia macroscopica.\nIl cervello umano adulto pesa in media circa tra gli 1,2 e gli 1,4\u00a0kg cos\u00ec da rappresentare circa il 2% del peso totale corporeo. Occupa un volume di circa 1260\u00a0cm\u00b3 negli uomini e di 1130\u00a0cm\u00b3 nelle donne, sebbene ci sia una sostanziale variazione tra individuo ed individuo. Le differenze neurologiche tra i sessi non hanno dimostrato di essere correlate in alcun modo a differenze di quoziente intellettivo o altre misure di rendimento cognitivo.\nIl telencefalo, costituito dagli emisferi cerebrali, costituisce la parte pi\u00f9 grande del cervello e si trova sopra le altre strutture cerebrali. La regione esterna degli emisferi, la corteccia cerebrale, \u00e8 la materia grigia, costituita da strati corticali di neuroni. Ogni emisfero \u00e8 diviso in quattro lobi principali.\nIl tronco encefalico, di forma simile a un gambo, si attacca e si estende dal cervello all'inizio del mesencefalo. Il tronco cerebrale include il mesencefalo, il ponte di Varolio e il midollo allungato. Dietro il tronco cerebrale \u00e8 posizionato il cervelletto.\nIl telencefalo, il tronco encefalico, il cervelletto e il midollo spinale sono coperti da tre membrane chiamate meningi: la dura madre all'esterno, l'aracnoide in mezzo e la pia madre pi\u00f9 internamente. Tra l'aracnoide e la pia madre vi \u00e8 lo spazio subaracnoideo che contiene il liquido cerebrospinale. Nella corteccia cerebrale, vicino alla membrana basale della pia madre, vi \u00e8 una membrana limitante chiamata \"glia limitans\"; questa \u00e8 la membrana pi\u00f9 esterna della corteccia. Il cervello vivente \u00e8 molto morbido, con una consistenza simile al gel. Gli strati corticali dei neuroni costituiscono gran parte della materia grigia del cervello, mentre le regioni subcorticali pi\u00f9 profonde degli assoni mielinizzati costituiscono la materia bianca.\nTelencefalo.\nIl telencefalo \u00e8 la porzione pi\u00f9 grande del cervello umano ed \u00e8 divisa in emisferi quasi simmetrici, il sinistro e destro, da un solco profondo, la fessura longitudinale. La parte esterna del telencefalo \u00e8 la corteccia cerebrale, costituita da materia grigia disposta in strati con un spessore che varia tra i 2 e i 4 millimetri e dalla forma profondamente piegata tanto per dare un aspetto contorto. Sotto la corteccia vi \u00e8 la materia bianca. La maggior parte della corteccia cerebrale \u00e8 la neocorteccia che possiede sei strati neuronali. Il resto della corteccia \u00e8 composta dalla allocorteccia formata da tre o quattro strati. Gli emisferi sono collegati da cinque commessure che attraversano la fessura longitudinale, la pi\u00f9 grande di queste \u00e8 il corpo calloso. La superficie del cervello \u00e8 piegata in creste (circonvoluzioni) e solchi, molti dei quali prendono il nome dalla loro posizione, come la circonvoluzione frontale del lobo frontale o il solco centrale che separa le regioni centrali degli emisferi. Vi sono molte piccole variazioni nelle pieghe secondarie e terziarie. Ogni emisfero \u00e8 convenzionalmente suddiviso in quattro lobi; il lobo frontale, il lobo parietale, il lobo temporale e il lobo occipitale, chiamati in base alle ossa del cranio che li sovrastano. Ogni lobo \u00e8 associato a una o due funzioni specializzate, sebbene vi sia qualche sovrapposizione funzionale tra di esse.\nLa corteccia viene mappata dalle divisioni in circa cinquanta diverse aree funzionali conosciute come le aree di Brodmann, nettamente diverse se viste al microscopio. La corteccia \u00e8 divisa in due aree funzionali principali: una corteccia motoria e una corteccia sensoriale. La corteccia motoria primaria, che inoltra assoni ai motoneuroni nel tronco cerebrale e nel midollo spinale, occupa la parte posteriore del lobo frontale, direttamente di fronte all'area somatosensoriale. Le aree sensoriali primarie ricevono segnali dai nervi sensoriali attraverso i nuclei del talamo. Le aree sensoriali primarie includono la corteccia visiva del lobo occipitale, la corteccia uditiva del lobo temporale, il lobo dell'insula e la corteccia somatosensoriale nel lobo parietale. Le restanti parti della corteccia sono chiamate aree di associazione. Queste aree ricevono impulsi dalle aree sensoriali e dalle parti inferiori del cervello e sono coinvolte nei complessi processi cognitivi di percezione, pensiero e processo decisionale. Le funzioni principali del lobo frontale sono il controllo dell'attenzione, il pensiero astratto, il comportamento, la risoluzione dei problemi, le reazioni fisiche e la personalit\u00e0. Il lobo occipitale \u00e8 il lobo pi\u00f9 piccolo; le sue funzioni principali sono la ricezione visiva, l'elaborazione visuole-spaziale, il movimento e il riconoscimento del colore. Vi \u00e8 anche un lobulo occipitale pi\u00f9 piccolo, noto come cuneo. Il lobo temporale controlla i ricordi uditivi e visivi, il linguaggio e alcuni suoni e discorsi.\nNel telencefalo vi sono i ventricoli cerebrali in cui viene prodotto e circola il liquido cerebrospinale. Sotto il corpo calloso vi \u00e8 il setto pellucido, una membrana che separa i ventricoli laterali. Sotto i ventricoli laterali \u00e8 presente il talamo e davanti e sotto a questo si trova l'ipotalamo che si prolunga all'ipofisi. Nella parte posteriore del talamo vi \u00e8 il tronco cerebrale.\nI gangli della base, chiamati anche nuclei basali, sono un insieme di strutture profonde poste all'interno degli emisferi e sono coinvolte nel comportamento e nella regolazione del movimento. Il pi\u00f9 grande componente \u00e8 lo striato, gli altri sono il \"globus pallidus\", la \"substantia nigra\" e il nucleo subtalamico. Una parte dello striato dorsale, il \"putamen\" e il \"globus pallidus\", si trovano separati dai ventricoli laterali e dal talamo, dalla capsula interna, mentre il nucleo caudato si estende attorno ai ventricoli laterali sui loro lati esterni. Nella parte pi\u00f9 profonda del solco laterale tra la corteccia insulare e lo striato si trova un sottile lembo neuronale chiamato \"claustrum\". Alcuni lavori di letteratura scientifica includono questo con i gangli della base.\nSotto e davanti allo striato sono presenti numerose strutture del proencefalo basale. Queste includono il \"nucleus accumbens\", il \"nucleus basalis\", la benderella diagonale di Broca, la substantia innominata e il nucleo del setto mediale. Queste strutture sono importanti nella produzione di un neurotrasmettitore, l'acetilcolina, che viene quindi distribuita ampiamente in tutto il cervello. Il proencefalo basale, in particolare il nucleo basale, \u00e8 considerato il principale prodotto colinergico del sistema nervoso centrale verso lo striato e la neocorteccia.\nCervelletto.\nIl cervelletto \u00e8 diviso dal lobo anteriore, dal lobo posteriore e dal lobo flocculonodulare. I lobi anteriore e posteriore sono collegati al centro dal verme cerebellare. Il cervelletto possiede una corteccia esterna molto pi\u00f9 sottile che presenta dei stretti solchi orrizzontali. Visto dal basso tra i due lobi, il terzo lobo \u00e8 il lobo flocculonodulare. Il cervelletto poggia sul retro della cavit\u00e0 cranica, che giace sotto i lobi occipitali, ed \u00e8 separato da questi dal tentorio cerebellare, un foglio di fibra.\nIl cervelletto \u00e8 collegato al mesencefalo del tronco cerebrale attraverso i peduncoli cerebellari superiori, al ponte dai peduncoli cerebellari medi e al midollo dai peduncoli cerebellari inferiori. Il cervelletto consiste in un midollo interno di materia bianca e una corteccia esterna di materia grigia fortemente piegata. I lobi anteriore e posteriore del cervelletto sembrano svolgere un ruolo nella coordinazione e nella rifinitura di complessi movimenti motori e il lobo flocculonodulare nel mantenimento dell'equilibrio, sebbene esista un dibattito sulle sue funzioni cognitive, comportamentali e motorie.\nTronco encefalico.\nIl tronco encefalico si trova sotto il cervello ed \u00e8 costituito dal mesencefalo, dal ponte di Varolio e dal midollo spinale. Si trova nella parte posteriore del cranio, poggia sulla base cranica nella porzione conosciuta come il \"clivus\", e termina con il \"foramen magnum\", una grande apertura dell'osso occipitale. Il tronco cerebrale continua al di sotto di questo come midollo spinale, protetto dalla colonna vertebrale.\nDieci delle dodici coppie di nervi cranici emergono direttamente dal tronco encefalico. Il tronco encefalico contiene anche molti nuclei dei nervi cranici e dei nuclei dei nervi periferici, cos\u00ec come i nuclei coinvolti nella regolazione di molti processi essenziali tra cui la respirazione, il controllo dei movimenti oculari e l'equilibrio. La formazione reticolare, una rete di nuclei di formazione mal definita, \u00e8 presente all'interno e lungo la lunghezza del tronco encefalico. Molte vie nervose, che trasmettono l'informazione da e verso la corteccia cerebrale al resto del corpo, passano attraverso il tronco encefalico.\nMicroanatomia.\nIl cervello umano \u00e8 composto principalmente da neuroni, cellule gliali, cellule staminali neurali e vasi sanguigni. I tipi di neuroni includono gli interneuroni, le cellule piramidali, comprese le cellule di Betz, i motoneuroni (neuroni motori superiori e inferiori) e le cellule di Purkinje cerebellari. Le cellule Betz sono le cellule pi\u00f9 grandi (per dimensione del corpo cellulare) nel sistema nervoso. Si stima che il cervello umano adulto contenga 86 \u00b1 8 miliardi di neuroni, con un numero approssimativamente uguale (85 \u00b1 10 miliardi) di cellule non neuronali. Di questi neuroni, 16 miliardi (19%) si trovano nella corteccia cerebrale e 69 miliardi (80%) nel cervelletto.\nI tipi di cellule gliali sono gli astrociti (inclusi le glia di Bergmann), gli oligodendrociti, le cellule ependimali (inclusi i taniciti), le cellule gliali radiali e le microglia. Gli astrociti sono le cellule gliali pi\u00f9 grandi. Sono cellule stellate con molti processi che si irradiano dai loro corpi cellulari. Alcuni di questi processi terminano come piedi perivascolari sulle pareti dei capillari. La membrana limitante gliale della corteccia \u00e8 costituita da processi del piede astrocitario che servono in parte a contenere le cellule del cervello.\nI mastociti sono globuli bianchi che interagiscono nel sistema neuroimmune nel cervello. I mastociti nel sistema nervoso centrale sono presenti in numerose strutture cerebrali e nelle meningi; mediano le risposte neuroimmuni in condizioni infiammatorie e aiutano a mantenere la barriera emato-encefalica, in particolare nelle regioni del cervello in cui la barriera \u00e8 assente. Attraverso i sistemi, i mastociti fungono da cellula effettrice principale attraverso cui gli agenti patogeni possono influenzare l'asse intestino-cervello.\nCirca 400 geni hanno dimostrato di essere specifici per il cervello. In tutti i neuroni il gene ELAVL3 \u00e8 espresso, e nei neuroni piramidali vengono espressi anche NRGN e REEP2. GAD1 \u00e8 essenziale per la biosintesi del neurotrasmettitore GABA ed \u00e8 espresso negli interneuroni. Le proteine espresse nelle cellule gliali sono marcatori di astrociti GFAP e S100B. Le proteine di base della mielina e del fattore di trascrizione OLIG2 vengono espressi negli oligodendrociti.\nLiquido cefalorachidiano.\nIl liquido cerebrospinale \u00e8 un liquido transcellulare trasparente incolore che circola intorno al cervello nello spazio subaracnoideo, nei ventricoli cerebrali e nel canale ependimale del midollo spinale. Riempie anche alcune lacune nello spazio subaracnoideo, note come cisterne liquorali. I quattro ventricoli, due laterali, un terzo e un quarto ventricolo, contengono tutti un plesso coroideo che produce il liquido cerebrospinale. Il terzo ventricolo si trova nella linea mediana ed \u00e8 collegato ai ventricoli laterali. Un singolo dotto, l'acquedotto cerebrale tra il ponte e il cervelletto, collega il terzo ventricolo al quarto ventricolo. Tre aperture separate, una posta circa a met\u00e0 e due lateralmente, drenano il liquido cerebrospinale dal quarto ventricolo alla cisterna magna, una delle principali cisterne. Da qui, il liquido cerebrospinale circola attorno al cervello e al midollo spinale nello spazio subaracnoideo, tra l'aracnoide e la pia madre. In qualsiasi momento, ci sono circa 150 ml di liquido cerebrospinale, la maggior parte di esso si trova all'interno dello spazio subaracnoideo. Viene costantemente rigenerato e assorbito e si sostituisce interamente circa una volta ogni 5-6 ore.\nIn altre parti del corpo, la circolazione nel sistema linfatico libera i residui extracellulari dal tessuto cellulare. Per il tessuto cerebrale, tale sistema non \u00e8 stato ancora identificato. Tuttavia, \u00e8 stata proposta la presenza di un sistema glinfatico o paravascolare. Studi pi\u00f9 recenti (risalente al 2015) condotti in due laboratori hanno mostrato la presenza di vasi linfatici meningei che corrono lungo i vasi sanguigni.\nPerfusione sanguigna.\nLe arterie carotidi interne forniscono sangue ossigenato alla porzione anteriore del cervello, mentre le arterie vertebrali perfondono la parte posteriore. Queste due circolazioni si uniscono nel poligono di Willis, un anello di arterie collegate che si trova nella cisterna interpeduncolare tra il mesencefalo e il ponte di Varolio.\nLe arterie carotidi interne sono rami delle arterie carotidi comuni. Entrano nel cranio attraverso il canale carotideo, attraversano il seno cavernoso ed entrano nello spazio subaracnoideo. Proseguono quindi nel poligono di Willis, con due rami che si diramano in avanti e poi verso l'alto lungo la fessura longitudinale e forniscono di sangue le parti anteriore e media del cervello. Una o pi\u00f9 piccole arterie comunicanti anteriori si uniscono alle due arterie cerebrali anteriori poco dopo essere emerse. Le arterie carotidi interne continuano in avanti come arterie cerebrali medie. Scorrono poi lateralmente lungo l'osso sfenoide verso l'orbita dell'occhio, quindi verso l'alto attraverso il lobo dell'insula, dove si formano i rami finali.\nLe arterie vertebrali emergono come rami dell'arteria succlavia destra e sinistra. Proseguono verso l'alto attraverso i forami trasversali, spazi nelle vertebre cervicali per poi emergere come due vasi, uno a sinistra e uno a destra rispetto al midollo allungato formando l'arteria cerebellare infero posteriore. Le arterie vertebrali si uniscono di fronte alla parte mediana del midollo per dare origine alla grande arteria basilare, che possiede pi\u00f9 rami per rifornire di sangue il midollo, il ponte di Varolio e l'arteria cerebellare anteriore inferiore e superiore. Infine, l'arteria basilare si divide nelle due arterie cerebrali posteriori che si dirigono verso l'esterno, attorno ai peduncoli cerebellari superiori, e lungo la cima del tentorio cerebellare, dove vi sono rami per fornire i lobi temporali e occipitale. Ogni arteria cerebrale posteriore d\u00e0 origine ad una piccola arteria comunicante posteriore per unirsi con le arterie carotidi interne.\nDrenaggio del sangue.\nLe vene cerebrali drenano il sangue deossigenato dal cervello. Il cervello ha due reticoli principali di vene: uno esterno posto sulla superficie del cervello e provvisto di tre rami, e uno interno. Questi due reticoli comunicano attraverso l'anastomosi (unione) delle vene. Le vene del cervello drenano in cavit\u00e0 pi\u00f9 grandi, i seni venosi durali, solitamente situati tra la dura madre e il rivestimento del cranio. Il drenaggio del sangue dal cervelletto e dal mesencefalo avviene attraverso la grande vena cerebrale. Vi \u00e8 un modello molto variabile per il drenaggio del sangue presente nel midollo e nel ponte di Varollo che avviene sia nelle vene spinali che nelle vene cerebrali adiacenti.\nIl sangue giunto nella parte profonda del cervello viene drenato attraverso un plesso venoso nel seno cavernoso per quanto riguarda la parte anteriore, nel seno petroso superiore e inferiore per i lati, e il seno sagittale inferiore per la parte posteriore (seni della dura madre). Il sangue defluisce dal cervello esterno nel grande seno sagittale superiore, che si trova sulla linea mediana e in cima al cervello. Successivamente si unisce con il seno retto nella confluente dei seni.\nIl sangue da qui drena nei seni trasversi sinistro e destro e poi nel seno sigmoideo, che rice il sangue dal seno cavernoso e dai seni petrosi superiori e inferiori. Il seno sigmoide drena nelle grandi vene giugulari interne.\nLa barriera emato-encefalica.\nLe pi\u00f9 grandi arterie del cervello forniscono sangue ai pi\u00f9 piccoli capillari. Questi pi\u00f9 piccoli vasi sanguigni del cervello sono allineati con uno strato di cellule unite da strette giunzioni che non permettono ai fluidi di filtrare o fuoriuscire come avviene in altri capillari dell'organismo, dando origine cos\u00ec alla barriera emato-encefalica. I periciti svolgono un ruolo importante nella formazione delle giunzioni strette.\nLa barriera \u00e8 meno permeabile alle molecole pi\u00f9 grandi, ma \u00e8 ancora permeabile all'acqua, all'anidride carbonica, all'ossigeno e alla maggior parte delle sostanze liposolubili (compresi anestetici e alcolici). La barriera emato-encefalica non \u00e8 presente nelle aree del cervello che potrebbero dover rispondere ai cambiamenti nei fluidi corporei, come la ghiandola pineale, l'area postrema e alcune aree dell'ipotalamo. Vi \u00e8 anche una barriera simile che separa il sangue dal liquido cerebrospinale che ha lo stesso scopo della barriera emato-encefalica, ma facilita il trasporto di diverse sostanze nel cervello per via delle distinte caratteristiche strutturali tra i due sistemi di barriera.\nFunzione.\nControllo dei movimenti.\nIl sistema motorio del cervello \u00e8 responsabile della generazione e del controllo dei movimenti del corpo. I movimenti generati transitano dal cervello, dai nervi fino ai motoneuroni del corpo, che controllano l'azione dei muscoli. Il tratto corticospinale trasporta i movimenti dal cervello, attraverso il midollo spinale, al tronco e agli arti. I nervi cranici trasportano movimenti relativi agli occhi, alla bocca e al viso.\nIl semplice movimento - come la locomozione e il movimento di braccia e gambe - viene generato nella corteccia motoria, divisa in tre parti: la corteccia motoria primaria, che si trova nel giro prefrontale e ha sezioni dedicate al movimento di diverse parti del corpo. Questi movimenti sono supportati e regolati da altre due aree, che si trovano anteriormente alla corteccia motoria primaria: l'area premotoria e l'area motoria supplementare. Le mani e la bocca hanno un'area molto pi\u00f9 grande dedicata rispetto ad altre parti del corpo, permettendo un movimento pi\u00f9 fine; questo concetto viene visualizzato nell'homunculus corticale. Gli impulsi generati dalla corteccia motoria viaggiano lungo il tratto corticospinale (decussazioni) lungo la parte anteriore del midollo e attraversano le piramidi midollari. Questi poi viaggiano lungo il midollo spinale, con la maggior parte dei quali si collegano agli interneuroni, che a loro volta si collegano a neuroni motori inferiori all'interno della materia grigia che poi trasmettono l'impulso a muoversi verso i muscoli stessi. Il cervelletto e i gangli della base svolgono un ruolo nei movimenti muscolari fini, complessi e coordinati. I collegamenti tra la corteccia e i gangli della base controllano il tono muscolare, la postura e l'inizio del movimento, e sono indicati come il sistema extrapiramidale.\nFunzioni sensoriali.\nIl sistema nervoso sensoriale \u00e8 coinvolto nella ricezione e nell'elaborazione di informazioni sensoriali. Queste informazioni vengono ricevute attraverso i nervi cranici, attraverso i tratti del midollo spinale e direttamente nei centri del cervello esposti al sangue. Il cervello riceve e interpreta le informazioni anche dai sensi (vista, olfatto, udito e gusto). Sono anche integrati segnali misti motori e sensoriali.\nDalla cute, il cervello riceve informazioni su tatto, pressione, dolore, vibrazione e temperatura. Dalle articolazioni, informazioni sulla posizione congiunta. La corteccia sensoriale si trova proprio vicino alla corteccia motoria e, come la corteccia motoria, ha aree correlate alla sensazione di diverse parti del corpo. La sensazione raccolta da un recettore sensoriale sulla cute viene trasformata in un segnale nervoso, che viene trasmesso grazie ad una serie di neuroni attraverso i tratti del midollo spinale. La via dorsale mediana del lemnisco contiene informazioni sul tatto fine, sulla vibrazione e la posizione delle articolazioni. I neuroni si estendono lungo la parte posteriore del midollo spinale verso la parte posteriore del midollo, dove si collegano con i neuroni di \"secondo ordine\" che scambiano immediatamente i lati. Questi neuroni quindi viaggiano verso l'alto nel complesso ventrobasale del talamo, dove si collegano con i neuroni del \"terzo ordine\" e viaggiano fino alla corteccia sensoriale. Il tratto spinotalamico gestisce informazioni sul dolore, sulla temperatura e sul tatto grossolano. I neuroni viaggiano lungo il midollo spinale e si connettono con i neuroni del secondo ordine nella formazione reticolare del tronco cerebrale per elaborare il dolore e la temperatura, e anche nel complesso ventrobasale del midollo allungato per il tatto grossolano.\nLa vista \u00e8 generata dalla luce che colpisce la retina dell'occhio. I fotorecettori nella retina trasducono lo stimolo sensoriale della luce in un segnale nervoso elettrico che viene inviato alla corteccia visiva nel lobo occipitale. Ci\u00f2 che viene visto dal campo visivo sinistro viene ricevuto sul lato destro di ciascuna retina (e viceversa) e passa attraverso il nervo ottico fino a quando alcune informazioni cambiano lato, in modo che tutte le informazioni su un lato del campo visivo passino attraverso tratti sul lato opposto del cervello. I nervi raggiungono il cervello nel corpo genicolato laterale e viaggiano attraverso la via genicolo-calcarina per raggiungere la corteccia visiva.\nL'udito e l'equilibrio hanno entrambi origine nell'orecchio interno. Il movimento dei liquidi all'interno del labirinto auricolare dell'orecchio interno \u00e8 generato dal movimento (per equilibrio) e dalle vibrazioni trasmesse generate dagli ossicini (per il suono). Ci\u00f2 genera un segnale nervoso che passa attraverso il nervo vestibolococleare. Da qui, passa attraverso i nuclei cocleari, il nucleo olivare superiore, il corpo genicolato mediale e infine alla rete uditiva alla corteccia uditiva.\nL'olfatto viene generato dalle cellule recettrici nell'epitelio della mucosa olfattiva nella cavit\u00e0 nasale. Questa informazione passa attraverso una parte relativamente permeabile del cranio al nervo olfattivo. Questo nervo trasmette ai circuiti neurali del bulbo olfattivo da cui le informazioni passano alla corteccia olfattiva. Il gusto origina dai recettori posti sulla lingua e passa lungo i nervi facciali e glossofaringei nel tratto solitario nel tronco cerebrale. Alcune informazioni sul gusto vengono anche trasmesse dalla faringe attraverso il nervo vago. L'informazione viene quindi trasmessa da qui alla corteccia gustativa attraverso il talamo.\nLinguaggio.\nSebbene tradizionalmente le funzioni linguistiche erano ritenute per essere localizzate nell'area di Wernicke e nell'area di Broca, ora si ritene che una pi\u00f9 ampia rete di regioni corticali contribuisce a queste funzioni.\nLa disciplina su come il linguaggio viene rappresentato, elaborato e acquisito dal cervello \u00e8 chiamata neurolinguistica, che \u00e8 un vasto campo multidisciplinare che attinge dalla neuroscienza cognitiva, dalla linguistica cognitiva e dalla psicolinguistica.\nEmozioni.\nLe emozioni sono generalmente definite come processi multicomponenti a due fasi che implicano l'elicitazione, seguiti da sentimenti psicologici, di valutazione, di espressione, di risposte autonomiche e tendenze d'azione. I tentativi di localizzare le emozioni di base in certe regioni del cervello hanno avuto risultati controversi, con alcune ricerche che non hanno trovato prove per poter determinare aree specifiche corrispondenti alle emozioni ma circuiti coinvolti in processi emotivi generali. L'amigdala, la corteccia orbitofrontale, la corteccia dell'insula media e anteriore e la corteccia prefrontale laterale, sembrano essere coinvolte nel generare le emozioni, mentre prove pi\u00f9 deboli sono state trovate per l'area tegmentale ventrale, il pallido ventrale e il \"nucleus accumbens\". Altri, tuttavia, hanno trovato dimostrazioni dell'attivazione di regioni specifiche, come i gangli della base nella felicit\u00e0, la corteccia cingolata subcallosa nella tristezza e l'amigdala nella paura.\nRicerca.\nIl funzionamento e la struttura del cervello non sono ancora completamente comprese e la ricerca scientifica in proposito \u00e8 in corso. La ricerca neuroscientifica si \u00e8 notevolmente sviluppata negli ultimi decenni del XX secolo. Il \"Decennio del cervello\", un'iniziativa del governo degli Stati Uniti promossa negli anni 1990, \u00e8 ritenuta per aver determinato gran parte di questo aumento della ricerca, ed ha avuto un seguito nel 2013 con il progetto BRAIN. Il \"Human Connectome Project\" \u00e8 stato uno studio della durata di cinque anni, iniziato nel 2009, al fine di analizzare le connessioni anatomiche e funzionali delle varie zone del cervello; questo ha permesso di ottenere molti dati.\nMetodi.\nLe informazioni sulla struttura e sulle funzioni del cervello umano provengono da una variet\u00e0 di metodi sperimentali, compresi gli esperimenti effettuati su animali ed umani. Studi eseguiti su individui che hanno subiti traumi cerebrali e ictus hanno permesso di acquisire informazioni sulla funzionalit\u00e0 delle varie zone del cervello e sugli effetti conseguenti di danni cerebrale. Tecniche di \"neuroimaging\" vengono utilizzate per ottenere immagini del cervello e registrare l'attivit\u00e0 cerebrale. Si ricorre all'elettrofisiologia per misurare, registrare e monitorare l'attivit\u00e0 elettrica della corteccia. Le misurazioni possono essere di potenziali locali di campo di aree corticali o dell'attivit\u00e0 di un singolo neurone. Un elettroencefalogramma pu\u00f2 registrare l'attivit\u00e0 elettrica della corteccia utilizzando alcuni elettrodi posizionati in maniera non invasiva sul cuoio capelluto.\nTra i metodi pi\u00f9 invasivi vie \u00e8 l'elettrocorticografia, che utilizza elettrodi posizionati direttamente sulla superficie esposta del cervello. Questo metodo \u00e8 utilizzato nella mappatura della stimolazione corticale, utilizzato nello studio della relazione tra aree corticali e la loro funzione sistemica. Usando microelettrodi molto pi\u00f9 piccoli, possono essere ottenute registrazioni di singole unit\u00e0 da parte un singolo neurone con un'alta risoluzione spaziale e un'alta risoluzione temporale. Ci\u00f2 ha permesso di collegare l'attivit\u00e0 cerebrale al comportamento e alla creazione di mappe neuronali.\nImaging.\nLe varie tecniche di neuroimaging funzionale mostrano cambiamenti nell'attivit\u00e0 cerebrale che si riferiscono alla funzione di specifiche aree del cervello. Una tecnica \u00e8 la risonanza magnetica funzionale (fMRI) che presenta i vantaggi rispetto a modalit\u00e0 alternative come la SPECT e PET come quello di non necessitare della somministrazione di sostanze radioattive e di offrire una risoluzione spaziale pi\u00f9 elevata. Un'altra tecnica \u00e8 la spettroscopia a risonanza magnetica. Questi metodi si basano sulla risposta emodinamica che mostra cambiamenti nell'attivit\u00e0 cerebrale in relazione ai cambiamenti nel flusso sanguigno, utili per mappare le funzioni alle aree cerebrali. La risonanza magnetica funzionale a riposo analizza l'interazione delle regioni cerebrali mentre il cervello non svolge un compito specifico.\nQualsiasi corrente elettrica genera un campo magnetico; le oscillazioni neurali inducono campi magnetici deboli, e nella magnetoencefalografia funzionale la corrente prodotta pu\u00f2 mostrare la funzione cerebrale localizzata in alta risoluzione. La trattografia utilizza la risonanza magnetica per generare immagini tridimensionali delle vie nervose del cervello. I connectogrammi forniscono una rappresentazione grafica delle connessioni neurali del cervello.\nLe differenze nella struttura del cervello possono essere misurate in alcune patologie, in particolare nella schizofrenia e nella demenza. Diversi approcci biologici che utilizzano l'imaging hanno fornito pi\u00f9 informazioni per esempio nella depressione maggiore e nel disturbo ossessivo-compulsivo.\nI progressi effettuati nel campo del neuroimaging hanno permesso di ottenere intuizioni oggettive sui disturbi mentali, portando a una diagnosi pi\u00f9 rapida, a una prognosi pi\u00f9 accurata e ad un migliore monitoraggio.\nEspressione genica e proteica.\nLa bioinformatica \u00e8 un campo di studio che comprende la creazione e lo sviluppo di database e tecniche computazionali e statistiche che possono essere utilizzate negli studi del cervello umano, in particolare nelle aree dell'espressione genica e proteica. La bioinformatica e gli studi di genomica e genomica funzionale hanno dato origine alla necessit\u00e0 di annotazioni del DNA, una tecnologia del trascrittoma, l'identificazione dei geni e della loro posizione e funzione.\nAl 2017, poco meno di 20.000 geni codificanti proteine sono stati identificati nell'uomo (vedi genoma umano), e circa 400 di questi geni sono specifici del cervello. I dati che sono stati forniti sull'espressione genica nel cervello hanno dato impeto ad ulteriori ricerche su una serie di malattie. Individui che hanno fatto uso per lungo tempo di alcol, ad esempio, hanno mostrato di avere un'espressione genica alterata nel cervello e cambiamenti specifici del tipo di cellula che possono essere correlati all'alcolismo. Questi cambiamenti sono stati notati nel trascrittoma sinaptico nella corteccia prefrontale e sono visti come un fattore che pu\u00f2 spingere verso la dipendenza dall'alcol e anche ad altri abusi di sostanze.\nAltri studi correlati hanno mostrato alcune evidenze di alterazioni sinaptiche e della loro perdita, nel cervello che invecchia. I cambiamenti nell'espressione genica alterano i livelli di proteine in varie vie e questo ha dimostrato di essere evidente nella disfunzione o nella perdita del contatto sinaptico. Questa disfunzione si \u00e8 ritenuta in grado di influenzare molte strutture del cervello con un marcato effetto sui neuroni inibitori con conseguente riduzione del livello di neurotrasmissione e conseguente declino cognitivo e sviluppo di patologie.\nPatologia.\nUna cerebrolesione pu\u00f2 manifestarsi in molti modi. Traumi cranici, conseguenti ad esempio a sport di contatto, a cadute, o ad incidenti stradali e lavorativi, possono essere correlati a problemi sia immediati che a lungo termine. Tra i primi vi sono le emorragie cerebrali, che possono comprimere il tessuto cerebrale o compromettere il suo apporto di sangue. Possono verificarsi ematomi al cervello che causano danni estesi alle vie nervose e che portano ad una condizione di danno assonale diffuso. Una cranica, lesioni a una particolare area cerebrale, sordit\u00e0 e commozione cerebrale sono anch'essi possibili sviluppi immediati. Oltre al sito di lesione, pu\u00f2 essere interessato il lato opposto del cervello, una condizione definita come lesione da contraccolpo. I problemi a lungo termine che possono presentarsi includono il disturbo da stress post-traumatico e idrocefalo. L'encefalopatia traumatica cronica pu\u00f2 svilupparsi in seguito a traumi cranici multipli.\nLe malattie neurodegenerative provocano danni progressivi a diverse zone coinvolte nella funzione cerebrale e peggiorano con l'et\u00e0. Esempi comuni includono le demenze, come la malattia di Alzheimer, la demenza alcolica, la demenza vascolare la malattia di Parkinson e altre patologie dall'eziologia infettiva, genetica o metaboliche pi\u00f9 rare, come la malattia di Huntington, la malattia del motoneurone, la demenza da HIV, la demenza correlata alla sifilide e la malattia di Wilson. Le patologie neurodegenerative possono colpire diverse parti del cervello e possono influenzare il movimento, la memoria e la cognizione.\nIl cervello, sebbene protetto dalla barriera emato-encefalica, pu\u00f2 essere colpito da infezioni causate da diversi agenti, come virus, batteri e funghi. L'infezione pu\u00f2 coinvolgere le meningi (meningite), la materia cerebrale (encefalite) o l'interno della materia cerebrale (ascesso cerebrale, ad esempio). Anche rare malattie causate da prioni, inclusa la malattia di Creutzfeldt-Jakob, la sua variante e la kuru, possono interessare il cervello.\nLe neoplasie al cervello possono essere sia benigne che maligne. La maggior parte dei tumori maligni provengono da un'altra parte del corpo (come metastasi), pi\u00f9 frequentemente dal polmone, dalla mammella e dalla cute. Possono anche verificarsi tumori primitivi del tessuto cerebrale che coinvolgono qualsiasi tessuto all'interno e attorno al cervello. Il meningioma, il tumore delle meningi poste intorno al cervello, \u00e8 il pi\u00f9 comune tra i tumori del tessuto cerebrale. I tumori originatisi all'interno del cervello possono causare sintomi correlati alla loro dimensione o posizione, come mal di testa e nausea, o lo sviluppo graduale di sintomi focali come difficolt\u00e0 nella visione, nella deglutizione, nella parlare o come cambiamento di umore. I tumori sono in genere studiati attraverso l'uso di scansioni di tomografia computerizzata o di risonanza magnetica. Moltissimi altri test diagnostici, tra cui esami del sangue e puntura lombare, possono essere utilizzati per indagare sulle cause della neoplasia e valutarne la sua stadiazione. Spesso viene somministrato il desametasone per ridurre il gonfiore del tessuto cerebrale attorno a un tumore. Anche il ricorso all'intervento chirurgico pu\u00f2 essere preso in considerazione, tuttavia data la natura complessa di molti tumori o in base allo stadio o al tipo di tumore, la radioterapia o la chemioterapia possono essere alternative pi\u00f9 adatte.\nI disturbi mentali, come la depressione maggiore, la schizofrenia, il disturbo bipolare, il disturbo da stress post-traumatico, l\u2019autismo, il disturbo ossessivo-compulsivo, la sindrome di Tourette e le dipendenze, sono noti per essere correlati a particolari funzionamenti del cervello. Il trattamento per i disturbi mentali pu\u00f2 includere la psicoterapia, la psichiatria, l'intervento sociale e il lavoro di recupero personale o la psicoterapia cognitivo-comportamentale; i problemi sottostanti e la prognosi associata variano significativamente tra i diversi individui.\nSi ritiene che le crisi epilettiche siano causate da attivit\u00e0 elettriche anormali nel cervello. Un episodio convulsivo pu\u00f2 manifestarsi come assenza tipica, crisi toniche o cloniche. Con stato epilettico ci si riferisce con crisi uniche o in serie che non si concludono entro 30 minuti, Le convulsioni presentano un gran numero di cause, tuttavia si possono riscontrare molti casi di attacchi senza una precisa causa. Per una persona con epilessia, i fattori di rischio per ulteriori episodi convulsivi possono includere l'insonnia, l'assunzione di droghe e alcol e lo stress. Le convulsioni possono essere valutate mediante l'analisi del sangue, l'EEG e varie tecniche di imaging biomedico, oltre che basarsi sulla storia medica e sui risultati delle indagini strumentali. Oltre a trattare la causa sottostante e ridurre l'esposizione ai fattori di rischio, i farmaci anticonvulsivanti possono svolgere un ruolo importante nella prevenzione di ulteriori attacchi.\nAlcuni disturbi del cervello, come la malattia di Tay-Sachs, sono congeniti e legati a mutazioni genetiche e cromosomiche. Un raro gruppo di disordini cerebrali congeniti, noti come lissencefalie, \u00e8 caratterizzato dalla mancanza o inadeguatezza del ripiegamento corticale. Lo sviluppo normale del cervello pu\u00f2 essere influenzato durante la gravidanza da carenze nutrizionali, effetti teratogeni, malattie infettive e dall'uso di droghe ricreative e alcol.\nIctus.\nCon il termine ictus si indica una diminuzione della perfusione di sangue in un'area del cervello comportando la morte cellulare e lesioni cerebrali. Ci\u00f2 pu\u00f2 portare a una vasta gamma di sintomi, tra cui paresi ai muscoli facciali, debolezza agli arti superiori, disartria e afasia. I sintomi si riferiscono alla funzione dell'area del cervello interessata al mancato apporto di sangue e quindi possono rivelare il sito probabile e la causa dell'ictus. Solitamente, difficolt\u00e0 con il movimento, con la parola o con la vista, sono correlate al cervello, mentre incapacit\u00e0 di mantenere l'equilibrio, visione doppia, vertigini e sintomi che colpiscono pi\u00f9 di un lato del corpo probabilmente sono dovuti ad un ictus al tronco cerebrale o al cervelletto.\nLa maggior parte degli ictus deriva dalla perdita di afflusso di sangue, in genere in seguito ad un embolo, alla rottura di una placca grassa o al restringimento delle piccole arterie. Gli ictus possono anche derivare da sanguinamento nel cervello. Gli attacchi ischemici transitori (TIA) sono ictus in cui i sintomi si risolvono entro 24 ore. Le indagini cliniche relative ad un ictus comporteranno una visita medica (compreso un esame neurologico) e l'acquisizione della storia medica del paziente, concentrandosi sulla durata dei sintomi e dei fattori di rischio (compresa l'ipertensione, la fibrillazione atriale e il fumo). Ulteriori indagini sono necessarie nei pazienti pi\u00f9 giovani. Un ECG pu\u00f2 essere eseguito per identificare una fibrillazione atriale; l'ecografia pu\u00f2 valutare il restringimento delle arterie carotidi; l'ecocardiogramma pu\u00f2 essere utilizzato per cercare coaguli nel cuore, malattie delle valvole cardiache o la presenza di un forame ovale pervio. Gli esami del sangue vengono eseguiti regolarmente come parte della valutazione, compresi test del diabete e un profilo lipidico.\nAlcuni trattamenti per l'ictus sono tempo dipendenti, ovvero devono essere eseguiti entro un dato tempo per risultare efficaci. Questi includono la dissoluzione del coagulo o la rimozione chirurgica di un coagulo per l'ictus ischemico e la decompressione per gli ictus emorragici. Poich\u00e9 il tempo \u00e8 fondamentale per il trattamento dell'ictus, i sistemi sanitari hanno, generalmente, implementato protocolli per indagini veloci, solitamente una tomografia computerizzata (TC) per indagare l'ictus emorragico e un angiogramma con risonanza magnetica o tramite TC per valutare le arterie che forniscono sangue al cervello. Le acquisizione a risonanza magnetica non cos\u00ec frequentemente disponibili per via del costo e della complessit\u00e0 delle apparecchiature necessaire, ma potrebbero essere in grado di dimostrare l'area interessata del cervello in modo pi\u00f9 accurato, in particolare nel caso di ictus ischemico.\nAvendo sperimentato un ictus, una persona pu\u00f2 essere ricoverata in una \"stroke unit\" (reparti specializzati nella gestione egli ictus) e i trattamenti possono essere finalizzati ala prevenzione di episodi simili futuri, inclusa la somministrazione di anticoagulanti (come l'aspirina o il clopidogrel), antiipertensivi e ipolipidemizzanti. Un gruppo multidisciplinare che comprende logopedisti, fisioterapisti, terapisti occupazionali e psicologi pu\u00f2 svolgere un ruolo importante nel sostenere una persona colpita da un ictus e il suo percorso riabilitativo.\nMorte cerebrale.\nPer morte cerebrale ci si riferisce a una perdita totale irreversibile della funzione cerebrale. Questa condizione \u00e8 caratterizzato da coma, perdita di riflessi e apnea, tuttavia la dichiarazione di morte cerebrale varia da paese a paese e non \u00e8 sempre accettata. In alcuni ordinamenti giuridici esiste anche una sindrome definita dalla morte del tronco cerebrale. La dichiarazione di morte cerebrale pu\u00f2 avere profonde implicazioni poich\u00e9 in alcuni casi \u00e8 correlata alla sospensione del supporto vitale. e perch\u00e9 coloro che vanno incontro a morte cerebrale sono spesso idonei alla donazione di organi. Il processo \u00e8 spesso reso pi\u00f9 difficile dalla scarsa comunicazione con le famiglie dei pazienti.\nQuando si sospetta la morte cerebrale, \u00e8 necessario escludere una diagnosi differenziale di condizioni reversibili, come il coma indotto dall'ipotermia, dallo squilibrio elettrolitico, dalla soppressione cognitiva neurologica e correlata ai farmaci. Il test dei riflessi pu\u00f2 essere d'aiuto nella diagnosi, cos\u00ec come l'assenza di risposta e di respiro autonomo. Osservazioni cliniche, tra cui una totale mancanza di reattivit\u00e0, una diagnosi nota e l'evidenza fornita da alcune tecniche di imaging biomedico, possono essere tutte utili per la decisione di pronunciare la morte cerebrale.\nStoria.\nStoria antica.\nIl Papiro Edwin Smith, un antico trattato medico egiziano scritto nel XVII secolo a.C., contiene il riferimento pi\u00f9 antico al cervello. Il geroglifico che indica il cervello, compare otto volte in questo papiro, e vengono descritti i sintomi, la diagnosi e la prognosi di lesioni traumatiche alla testa. Il papiro menziona la superficie esterna del cervello, gli effetti della ferita (comprese le convulsioni e l'afasia), le meningi e il liquido cerebrospinale.\nNel V secolo a.C. nella Magna Grecia, Alcmeone di Crotone, consider\u00f2 per la prima volta il cervello come sede della mente. Nello stesso secolo, ad Atene, Ippocrate di Coo riteneva che il cervello fosse la sede dell'intelligenza. Aristotele, nella sua biologia, inizialmente collocava la sede dell'intelligenza nel cuore e indicava il cervello come un sistema per il raffreddamento del sangue. Egli riteneva che gli umani fossero pi\u00f9 razionali delle bestie poich\u00e9, tra le altre ragioni, hanno un cervello pi\u00f9 grande per raffreddare meglio il loro sangue caldo. Aristotele descriveva le meningi e faceva distinzione tra il cervello e il cervelletto. Erofilo di Calcedonia, tra il quarto e il terzo secolo a.C. distingueva il cervello e il cervelletto e forniva la prima chiara descrizione dei ventricoli cerebrali; insieme a Erasistrato di Ceos comp\u00ec esperimenti su cervelli viventi. I loro lavori sono per lo pi\u00f9 persi, ma i loro risultati ci sono arrivati principalmente a fonti secondarie. Alcune delle loro intuizioni dovettero essere riscoperte un millennio dopo la loro morte."}
{"id": "1934029", "revid": "767487", "url": "https://it.wikipedia.org/wiki?curid=1934029", "title": "The Ripper (singolo)", "text": "The Ripper \u00e8 una famosa canzone del gruppo heavy metal inglese Judas Priest ed \u00e8 la seconda traccia del loro secondo album Sad Wings of Destiny del 1976. \u00c8 stata pubblicata come singolo, l'unico dall'album.\nLa canzone \u00e8 una delle pi\u00f9 famose del gruppo di Birmingham ed \u00e8 ancora tutt'oggi suonata spesso dal vivo dalla band. Il testo \u00e8 riferito a Jack lo squartatore, il famoso maniaco della Londra di fine '800. La canzone \u00e8 stata scritta da Glenn Tipton e Rob Halford ed \u00e8 inclusa in Unleashed in the East, '98 Live Meltdown e Live in London, oltre che nella raccolta The Essential Judas Priest."}
{"id": "1934030", "revid": "287204", "url": "https://it.wikipedia.org/wiki?curid=1934030", "title": "Menelik", "text": ""}
{"id": "1934032", "revid": "339392", "url": "https://it.wikipedia.org/wiki?curid=1934032", "title": "Snai", "text": ""}
{"id": "1934039", "revid": "913245", "url": "https://it.wikipedia.org/wiki?curid=1934039", "title": "Jean-Jacques Nkouloukidi", "text": "Biografia.\nNato a Roma da padre congolese e madre haitiana, cresce ad Ostia praticando nuoto e calcio. Nel 1993 comincia a praticare atletica e quattro anni dopo vince il titolo italiano a livello giovanile della 10\u00a0km di marcia. Nel 2002 viene arruolato nelle Fiamme Gialle.\nNel 2008 arriva secondo ai campionati italiani e in Coppa del mondo a \u010ceboksary si classifica 19\u00ba con il tempo di 1h21'45\", nuovo primato personale che gli vale la convocazione per i Giochi olimpici di Pechino dove termina 37\u00ba con il tempo di 1h26'56\". Nel 2009, finisce terzo in Coppa Europa a Metz mentre il 15 agosto ai Campionati del mondo di Berlino arriva 21\u00ba nella gara di 20\u00a0km, con il suo primato stagionale di 1h23'07\".\nSempre nel 2009 si laurea campione italiano assoluto sui 20\u00a0km a Borgo Valsugana con il tempo di 1h25'18\".\n\u00c8 allenato dal tecnico Patrizio Parcesepe."}
{"id": "1934042", "revid": "6923", "url": "https://it.wikipedia.org/wiki?curid=1934042", "title": "Voci a San Siro", "text": "Voci a San Siro (1992) \u00e8 un minialbum del cantautore Roberto Vecchioni. L'album \u00e8 allegato all'omonimo libro di Sergio Secondiano Sacchi per la Arcana Editrice. Il titolo prende spunto da una delle pi\u00f9 belle canzoni del repertorio del cantautore \"Luci a San Siro\".\nIl disco.\nIl disco comprende quattro canzoni (di cui tre inedite ed una, \"Quello che non sai\", gi\u00e0 incisa da Andrea Lo Vecchio nel 1967) che Vecchioni ha scritto in tempi diversi e che fino al momento della pubblicazione del libro non avevano trovato collocazione negli album dell'artista. Le incisioni sono invece state effettuate per l'occasione.\nLa canzone \"Waterloo\" \u00e8 stata poi presentata al Club Tenco nell'anno 1997 e fa parte della raccolta \"Roba di Amilcare\" che, pubblicata nel 1999, contiene alcune delle interpretazioni che vari artisti hanno fatto nel corso degli anni nella rassegna canora."}
{"id": "1934047", "revid": "38275", "url": "https://it.wikipedia.org/wiki?curid=1934047", "title": "Autoblindomitragliatrice", "text": ""}
{"id": "1934049", "revid": "124761214", "url": "https://it.wikipedia.org/wiki?curid=1934049", "title": "Alberto Piccinini", "text": "Biografia.\nSposato con Anna Maria Rubini, ha avuto due figli: il primogenito si chiama Stefano, mentre il secondo \u00e8 Alessandro detto Sandro, divenuto dagli anni 1990 telecronista e conduttore televisivo di Mediaset.\n\u00c8 morto nel 1972, all'et\u00e0 di 49 anni, a seguito di un male incurabile.\nCaratteristiche tecniche.\nGiocatore.\nAlla , anzich\u00e9 giocare come centravanti, veniva arretrato per difendere: \u00e8 uno dei primi casi del calcio italiano in cui si pu\u00f2 parlare di libero.\nCarriera.\nGiocatore.\nClub.\nInizia a giocare nei Pulcini e successivamente nelle Riserve della .\nIn seguito lascia la Roma, Nel 1945 quindi scende di categoria, venendo ingaggiato dalla per duecentomila lire. Nei primi due anni colleziona 11 presenze ottenendo la promozione in Serie A nel 1947 della squadra campana; nel campionato 1947-1948 l'allenatore Gipo Viani lo schiera con la maglia numero 9 (abitualmente assegnata al centravanti), ma con compiti di marcatura sul centravanti avversario, consentendo allo stopper Ivo Buzzegoli di sistemarsi dietro ai difensori in posizione di libero.\nNella stagione 1948-1949 gioca 36 partite con il , mentre nel 1949 approda alla in cui rester\u00e0 per quattro stagioni collezionando 104 presenze e 2 reti in campionato. In seguito ha dichiarato che gli anni in bianconero sono stati i migliori della sua vita. Con la Juventus vince due scudetti ma il suo rapporto con l'allenatore inglese Jesse Carver non \u00e8 dei migliori: viene escluso da quindici partite consecutive per esser rientrato con un giorno di ritardo dal permesso concessogli per recarsi a Roma dalla sua fidanzata e futura moglie Anna Maria Rubini.\nLasciata la Juventus per divergenze contrattuali, nel novembre del 1953 passa al con cui gioca 19 partite di campionato. Nella stagione 1954-1955 fa ritorno al Palermo, segnando una rete in 13 partite. Successivamente si rompe i legamenti di un ginocchio, interrompendo anzitempo la carriera professionistica, continuando comunque a giocare per altri due anni tra i dilettanti della Forza e Coraggio di Avezzano.\nNazionale.\nDurante la militanza alla Juventus colleziona 5 presenze in nazionale.\nAllenatore.\nCostretto al ritiro, allena il Palermo per due mesi all'inizio della stagione 1955-1956. Di fronte alla possibilit\u00e0 di diventare allenatore a tutti gli effetti, chiede tre anni di contratto ma gliene propongono uno, rifiutando cos\u00ec l'offerta."}
{"id": "1934056", "revid": "634034", "url": "https://it.wikipedia.org/wiki?curid=1934056", "title": "Ignoranza pluralistica", "text": "In psicologia sociale l'ignoranza pluralistica \u00e8 un processo che coinvolge le persone quando sono all'interno di un gruppo.\nCiascuno pensa che gli altri abbiano pi\u00f9 informazioni sulla situazione e quindi di fronte a un evento ambiguo le persone osservano il comportamento altrui per cercare di interpretarlo correttamente senza considerare che anche gli altri fanno lo stesso. Ci\u00f2 porta ad un'elevata probabilit\u00e0 di inazione. \nGeneralizzando si tratta di un processo che coinvolge diversi membri di un gruppo che pensano di avere diverse percezioni, credenze o attitudini rispetto al resto del gruppo. Essi si comportano comunque come gli altri membri del gruppo perch\u00e9 ritengono che siccome tutti si comportano allo stesso modo le opinioni all'interno del gruppo siano unanimi. Siccome quindi tutti i dissenzienti hanno la stessa percezione e si comportano come se concordassero con gli altri, ciascuno pensa di essere l'unico a dissentire e questo rafforza la propensione a conformarsi.\nA causa dell'ignoranza pluralistica le persone tendono a conformarsi a quella che percepiscono come opinione consensuale invece che agire in base alle proprie percezioni e convinzioni.\nL'ignoranza pluralistica pu\u00f2 essere in contrasto con l'effetto del falso consenso. Nell'ignoranza pluralistica le persone privatamente disprezzano, ma pubblicamente sostengono una norma (o una convinzione), mentre l'effetto del falso consenso fa s\u00ec che le persone credano erroneamente che la maggior parte della gente la pensi come loro, mentre in realt\u00e0 la maggioranza delle persone ha un'opinione diversa (ed esprime apertamente il disaccordo). Per esempio, l'ignoranza pluralistica pu\u00f2 condurre uno studente a bere alcool eccessivamente perch\u00e9 crede che tutti gli altri lo facciano, mentre in realt\u00e0 gli altri vorrebbero anche evitare di ubriacarsi bevendo, ma nessuno si esprime per timore di essere emarginato. Un falso consenso per la stessa situazione vorrebbe dire che uno studente crede che alla maggior parte delle altre persone piaccia bere eccessivamente, mentre alla maggioranza degli altri questo non piace ed esprimono apertamente la loro opinione al riguardo.\nEsperimento Latan\u00e9-Darley.\nNel 1970 gli psicologi sociali Bibb Latan\u00e9 e John Darley condussero un esperimento che dimostra come le informazioni utilizzate da un soggetto per definire un evento insolito non derivino soltanto dall'osservazione diretta da parte del soggetto stesso ma anche dal comportamento delle altre persone che assistono alla scena. \nL'esperimento prevedeva la convocazione di alcuni studenti in una sala d'aspetto per compilare un questionario. Come condizione variabile era prevista la presenza di un solo soggetto ignaro, la presenza di pi\u00f9 soggetti ignari o la presenza di un soggetto ignaro e due complici. \nMentre i partecipanti erano concentrati nel rispondere alle domande un fumo bianco veniva fatto uscire da una fessura sotto la porta cominciando a riempire la stanza. Quando i soggetti sperimentali erano soli, entro i primi minuti uscivano in corridoio per avvertire qualcuno. Nei casi in cui erano in gruppo, invece, soltanto il 38% di loro cercava di avvisare qualcuno entro i primi 6 minuti, percentuale che non mutava nel caso in cui nella stanza ci fossero soltanto soggetti ignari oppure i complici debitamente istruiti a fingere disinteresse per quanto avveniva intorno a loro.\nIgnoranza pluralistica ed effetto spettatore.\nL'ignoranza pluralistica pu\u00f2 parzialmente spiegare l'effetto spettatore ossia il fatto che le persone siano pi\u00f9 propense a intervenire in una situazione di emergenza quando sono sole.\nSiccome i soggetti osservano le reazioni degli altri, anche in situazioni di emergenza possono concludere dall'altrui inazione che non sia necessario intervenire.\nQuindi si potrebbe arrivare alla situazione in cui nessuno agisce sebbene a livello individuale qualcuno pensi che sarebbe giusto farlo. D'altra parte nel caso in cui qualcuno intervenga gli altri sono pi\u00f9 propensi a imitarlo e aiutarlo."}
{"id": "1934062", "revid": "62004", "url": "https://it.wikipedia.org/wiki?curid=1934062", "title": "GP of Philadelphia", "text": ""}
{"id": "1934066", "revid": "287204", "url": "https://it.wikipedia.org/wiki?curid=1934066", "title": "Joao Carlos de Oliveira", "text": ""}
{"id": "1934073", "revid": "287204", "url": "https://it.wikipedia.org/wiki?curid=1934073", "title": "Esperimento Latan\u00e9-Darley", "text": ""}
{"id": "1934074", "revid": "97701", "url": "https://it.wikipedia.org/wiki?curid=1934074", "title": "Esperimento Latan\u00e9 Darley", "text": ""}
{"id": "1934077", "revid": "181699", "url": "https://it.wikipedia.org/wiki?curid=1934077", "title": "Elizabeth B\u00e1thory", "text": ""}
{"id": "1934082", "revid": "767487", "url": "https://it.wikipedia.org/wiki?curid=1934082", "title": "Francisco Fedullo", "text": "Carriera.\nFedullo fu il primo giocatore dell'Uruguay a tornare in Italia nella terra dei genitori, originari di Salerno.\nCresciuto calcisticamente nella squadra Instituci\u00f3n Atl\u00e9tica Sud Am\u00e9rica di Montevideo, squadra meglio conosciuta in Uruguay come Sud Am\u00e9rica, fu scoperto e portato in Italia nel 1930 per vestire la maglia del Bologna. In Emilia rimase per nove anni, fino al 1939, vincendo con la maglia rossoblu tre scudetti e due Coppa Mitropa.\nGioc\u00f2 due partite con la nazionale italiana, debuttandovi a Napoli il 14 febbraio 1932 nella vittoria contro la Svizzera per 3-0, gara valevole per la Coppa Internazionale in cui segn\u00f2 una tripletta ; gioc\u00f2 una sola altra gara in azzurro, il 12 febbraio 1933 contro il Belgio, vinta dall'Italia per 3-2. Riport\u00f2 un secondo posto nel 1932, nella Coppa Internazionale.\nAlla fine del 1939 torn\u00f2 in Uruguay, a terminare la carriera nella sua vecchia squadra, il Sud Am\u00e9rica."}
{"id": "1934083", "revid": "767487", "url": "https://it.wikipedia.org/wiki?curid=1934083", "title": "Marcello Giordani", "text": "Biografia e carriera.\nNel 1986 vince il Concorso di canto di Spoleto e quello stesso anno debutt\u00f2 nel ruolo del Duca di mantova in Rigoletto al Festival di Spoleto.\nIl suo debutto americano \u00e8 stato nel ruolo di Nadir in Les p\u00eacheurs de perles alla Portland Opera durante la stagione 1988-1989.\nNel 1988 debutta al Teatro alla Scala di Milano come Rodolfo ne La boh\u00e8me.\nNel 1989 canta ne La boh\u00e8me ed in Madama Butterfly a Bilbao.\nNel 1990 \u00e8 Edgardo di Ravenswood in Lucia di Lammermoor con June Anderson all'Opera di Chicago.\nNel 1991 \u00e8 Alfredo Germont ne La traviata con Carol Vaness al San Francisco Opera.\nAll'Arena di Verona debutta nel 1991 come il Duca di Mantova in Rigoletto con Leo Nucci e Mariella Devia, nel 2004 \u00e8 Pinkerton in Madama Butterfly con la Cedolins e Juan Pons diretto da Oren per la regia di Franco Zeffirelli del quale esiste anche un video della TDK DVD trasmesso da Rai 5, nel 2008 \u00e8 Rom\u00e9o in Rom\u00e9o et Juliette (Gounod) e Cavaradossi in Tosca con il quale ritorna nel 2009 e nel 2011 Radames in Aida.\nNel 1992 \u00e8 Alfredo Germont ne La traviata al Teatro La Fenice di Venezia e debutta come Ein S\u00e4nger in Der Rosenkavalier con Kiri Te Kanawa al Wiener Staatsoper.\nNel 1993 canta in Lucia di Lammermoor a Bilbao e fa la prima apparizione per il Metropolitan Opera House di New York come Nemorino ne L'elisir d'amore in concerto al Prospect Park di Brooklyn.\nNel 1994 \u00e8 Edgardo (Edgar, Master of Ravenswood) in Lucia di Lammermoor diretto da Nello Santi a San Francisco e Lord Arturo Talbo ne I puritani con Dmitri Hvorostovsky ed Edita Gruberov\u00e1 a Vienna.\nNel 1995 canta ne I puritani a Bilbao, Alfredo Germont ne La traviata con la Vaness e Nucci diretto da Georg Solti al Royal Opera House, Covent Garden di Londra, Nemorino ne L'elisir d'amore con Angela Gheorghiu a Vienna ed in dicembre Rodolfo ne La boh\u00e8me al Metropolitan.\nNel 1996 \u00e8 Rodolfo ne La boh\u00e8me a San Francisco ed anche nell'inaugurazione della nuova Opera House di Detroit, Faust con Ren\u00e9e Fleming all'Op\u00e9ra National de Paris, il Duca di Mantova in Rigoletto con Nucci a Vienna ed al Met Alfredo ne La traviata.\nNel 1997 a Vienna \u00e8 Alfredo Germont ne La traviata diretto da Daniel Oren, Gabriele Adorno in Simon Boccanegra con la Te Kanawa diretto da Solti a Londra e Des Grieux in Manon (Massenet) con la Fleming diretto da Julius Rudel al Met.\nNel 1998 a Vienna \u00e8 Rodolfo ne La boh\u00e8me, Gennaro nella prima rappresentazione di Lucrezia Borgia (opera) con la Fleming in sostituzione di Giuseppe Sabbatini ed a Parigi Le Chevalier des Grieux in Manon (Massenet) con Patricia Petibon.\nNel 1999 al Grand Th\u00e9\u00e2tre di Ginevra \u00e8 Edgardo in Lucia di Lammermoor con la Devia, Fernand ne La favorita a San Francisco, Rodolfo ne La boh\u00e8me a Parigi ed a Bilbao canta ne Les Huguenots.\nNel 2000 debutta il ruolo di Rodolfo in Luisa Miller a San Francisco ed \u00e8 Italian Singer in Der Rosenkavalier con Cheryl Studer al Met.\nAncora per il Met nel 2001 canta nel Requiem (Verdi) con la Fleming diretto da James Levine alla Carnegie Hall ed \u00e8 Lensky in Eugene Onegin, nel 2002 \u00e8 Gualtiero ne Il pirata con la Fleming, nel 2003 Benvenuto Cellini di Berlioz, Debutta il ruolo di Calaf a Torre del Lago\ncon Maria Dragoni in Turandot\nNel 2005 Riccardo in Un ballo in maschera, Cavaradossi in Tosca (opera) diretto da James Conlon e Don Jos\u00e9 in Carmen (opera) con Denyce Graves ed Ana Mar\u00eda Mart\u00ednez, nel 2006 Pinkerton in Madama Butterfly, Enzo ne La Gioconda ed il Duca di Mantova in Rigoletto con Pons, nel 2007 Gabriele Adorno in Simon Boccanegra con la Gheorghiu diretto da Fabio Luisi, Edgardo in Lucia di Lammermoor con Natalie Dessay e Rom\u00e9o in Romeo e Giulietta (Gounod) con Anna Netrebko, nel 2008 Des Grieux in Manon Lescaut con Karita Mattila, Ernani con Ferruccio Furlanetto e Faust ne La damnation de Faust con Susan Graham, nel 2009 Maurizio in Adriana Lecouvreur (opera) con Maria Guleghina e Cal\u00e0f in Turandot con Samuel Ramey, nel 2010 Dick Johnson ne La fanciulla del West, nel 2012 Radames in Aida ed Aeneas in Les Troyens e nel 2013 Paolo in Francesca da Rimini (Zandonai). Fino ad oggi ha cantato in 206 rappresentazioni al Met.\nNel 2003 torna a Parigi come Arnold in Guglielmo Tell (opera), Henri ne I vespri siciliani con Ferruccio Furlanetto diretto da Conlon e Mario Cavaradossi in Tosca con Fiorenza Cedolins e nel 2012 Turiddu in Cavalleria rusticana (opera).\nA Vienna torna come Mario Cavaradossi in Tosca con Daniela Dess\u00ec e Rom\u00e9o in Rom\u00e9o et Juliette (Gounod), nel 2005 Arnold in Guglielmo Tell, nel 2008 Don Alvaro ne La forza del destino e nel 2009 Gustaf III in Un ballo in maschera. Fino ad oggi ha cantato in 53 recite viennesi.\nNuovamente per la Scala nel 2004 \u00e8 Il principe ignoto (Calaf) nella prima di Turandot con Andrea Gruber al Teatro degli Arcimboldi, nel 2009 canta il Requiem (Verdi) con Barbara Frittoli diretto da Daniel Barenboim all'Auditorium Parco della Musica di Roma e nel 2010 \u00e8 Faust nella prima.\nAncora al Covent Garden nel 2004 \u00e8 Enzo Grimaldo ne La Gioconda e nel 2009 Mario Cavaradossi in Tosca con la Gheorghiu e Bryn Terfel. Fino al 2011 ha preso parte a 24 rappresentazioni londinesi.\nNel 2005 \u00e8 Mario Cavaradossi in Tosca diretto da Leonard Slatkin al Washington National Opera.\nNel 2006 canta La Gioconda al Teatro Massimo Bellini di Catania. Dell'evento \u00e8 disponibile un video per la Kicco Classics.\nAl Gran Teatre del Liceu debutta nella stagione 2006/2007 in Manon Lescaut e nel 2011 \u00e8 Canio in Pagliacci (opera) e Turiddu in Cavalleria rusticana.\nNel 2007 canta La Forza del destino al Teatro Comunale di Firenze diretto da Zubin Mehta. L'evento \u00e8 stato registrato dal vivo in video dalla Tdk Mediactive ed \u00e8 stato trasmesso da Rai Tre.\nNel 2010 \u00e8 Cavaradossi in Tosca con Pons al Teatro dell'Opera di Roma \u00e8 canta \"Nessun dorma\" da Turandot ospite di Pippo Baudo a Domenica in su Rai 1, Pollione in Norma (opera) con la Gruberova, Joyce Didonato e Ferruccio Furlanetto a Salisburgo e debutta il ruolo di Radames in Aida con Dolora Zajick a San Francisco.\nNel 2011 torna a Chicago come Ramerrez (Dick Johnson) ne La fanciulla del West e nel 2012 Radames in Aida.\nNel 2011 \u00e8 Paolo il bello in Francesca da Rimini (Zandonai) al Teatro Verdi (Trieste), Faust all'Opera di Amburgo, Mario Cavaradossi in Tosca al Deutsche Oper Berlin, Manrico ne Il trovatore con Alberto Gazale e la Zajick diretto da Oren al Teatro Verdi (Salerno) e con Amarilli Nizza al Teatro Massimo Vittorio Emanuele di Palermo dove \u00e8 anche Don Jos\u00e9 in Carmen.\nNel 2012 \u00e8 Turiddu in Cavalleria rusticana al Teatro Carlo Felice di Genova, tiene un recital a Litomy\u0161l per lo Smetana Opera Festival di Praga ed a Barcellona \u00e8 Radam\u00e8s in Aida e Don Alvaro ne La forza del destino.\nNel 2013 \u00e8 Mario Cavaradossi in Tosca con Terfel al Deutsche Oper Berlin, Riccardo in Un ballo in maschera al Teatro Massimo Bellini di Catania, El\u00e9azar ne La Juive al Semperoper di Dresda, Calaf in Turandot diretto da Oren a Torre del Lago Puccini e Lefebvre in Madame Sans-G\u00eane (opera).\nNel 2015 in occasione delle elezioni amministrative del suo paese si candida a sindaco con il movimento \"nessun dorma\" da lui fondato. Ottiene il 7% dei consensi non riuscendo cosi ad accedere al secondo turno.\nMuore il 5 ottobre 2019 all'et\u00e0 di 56 anni a causa di un infarto.\nDiscografia.\nAscolta:il Trovatore"}
{"id": "1934085", "revid": "1543377", "url": "https://it.wikipedia.org/wiki?curid=1934085", "title": "John Heartfield", "text": "Heartfield \u00e8 noto per i suoi fotomontaggi satirici, spesso controversi, in gran parte pubblicati sulla rivista \"AIZ\", mensile del Partito Comunista Tedesco. Durante la repressione nazista trov\u00f2 rifugio a Londra e vi rimase all'incirca vent'anni.\nVita.\nL'infanzia (1891-1913).\nHelmut Herzfeld nasce a Berlino, in Germania, il 19 giugno 1891; \u00e8 il primo dei quattro figli di Franz Herzfeld, poeta e scrittore socialista, e Alice Stolzenberg, lavoratrice tessile e attivista del sindacato. Pochi anni dopo, nel 1895, Franz (che scriveva con lo pseudonimo di Franz Held) viene condannato a un anno di prigione per blasfemia, per evitare la quale fugge a Weggis, in Svizzera, con la famiglia. L'anno seguente la nascita di Wieland, il fratello minore di Helmut, costringer\u00e0 la famiglia a rifugiarsi in una capanna di montagna a Aigen, vicino a Salisburgo in Austria. Nel 1898, abbandonati dai genitori, i fratelli Herzfeld vengono allevati da Ignaz Varnschein, borgomastro del villaggio, e sua moglie Klara. Helmut \u00e8 l'unico protestante della famiglia, gli altri bambini vengono cresciuti come cattolici.\nAll'et\u00e0 di quattordici anni Helmut lascia la scuola e inizia a lavorare a Wiesbaden presso un libraio, Heinrich Heuss. Nel 1907 inizia la carriera artistica lavorando nello studio di un pittore locale, Hermann Bouffier. Due anni dopo, mentre il padre muore in esilio all'insaputa dei figli, Helmut frequenta la \"Scuola delle Arti Applicate\" a Monaco di Baviera, specializzandosi nella realizzazione di poster. Nel 1912 trova lavoro come designer a Mannheim, dove realizza le sue prime copertine di libri. L'anno seguente si trasferisce a Berlino per studiare alla \"Arts and Crafts\" assieme a Ernst Neuman, lo segue Lena, la figlia del suo padrone di casa a Mannheim, una giovane insegnante che diverr\u00e0 sua moglie (per dieci anni) e la madre dei suoi due figli, Tom ed Eva.\nL'incontro con Grosz (1914-1917).\nIl 1914 scoppia la grande guerra; Wieland \u00e8 arruolato nell'esercito tedesco e combatte sul Fronte Occidentale; assieme ad alcuni compagni disertori torner\u00e0 a Berlino per preparare alcuni lavori contro la guerra. Un anno pi\u00f9 tardi anche Helmut viene arruolato nella fanteria: risiede a Berlino come guardia, ma riuscir\u00e0 pochi anni dopo ad eludere il servizio militare per motivi di salute.\nTornato a Berlino nel 1917, Helmut conosce Georg Grosz, due anni pi\u00f9 giovane e da lui considerato \"l'unico artista che conta\", questo incontro sar\u00e0 decisivo per gli anni a venire. L'artista berlinese, infatti, \u00e8 gi\u00e0 da tempo impegnato in opere a carattere politico-sociale. Helmut, riconoscendo nell'impegno politico il principale fine dell'artista, decide di distruggere tutti i suoi precedenti lavori perch\u00e9 da lui stesso considerati insignificanti per l'epoca che stava vivendo.\nNello stesso anno nasce \"Die neue Jugend\" (\"Nuova giovent\u00f9\"), rivista d'arte pacifista pubblicata da Malik Verlag, la nuova casa editrice fondata dai fratelli Herzfeld che diventer\u00e0 famosa negli anni per la pubblicazione dei lavori di Grosz oltre che di quelli di molti altri artisti di sinistra; Heartfield si occupa del design delle copertine, come ricorda lo stesso Wieland:\nDi l\u00ec a poco, in segno di risposta alla campagna patriottica anti-britannica, Helmut anglicizza il suo nome in John Heartfield. Nonostante il nuovo nome non venga mai legittimato dalle autorit\u00e0 tedesche, le successive opere saranno conosciute dal grande pubblico proprio con questo pseudonimo. Anche il fratello Wieland (autore di numerose poesie) cambier\u00e0 il cognome e in Herzfelde, mentre l'amico Gross diventer\u00e0 George Grosz.\n\u00c8 un periodo di intensa collaborazione tra Heartfield e Grosz, i due collaborano a molti fotomontaggi (anche se si tratta di opere molto differenti da quelle che lo renderanno celebre in seguito). I lavori di questo periodo sono riconoscibili dalla firma \"Grosz-Heartfield mont\". La sillaba \u201cmont\u201d (possibile abbreviazione di \"montiert\", dal francese \"montato\", \"assemblato\") non fa riferimento alla tecnica usata, bens\u00ec allo stesso Heartfield, che Grosz e altri amici chiamavano amichevolmente \"monteur\" (dal francese \"meccanico\"), per la sua abitudine di indossare una tuta blu da lavoratore.\nL'adesione al KPD (1918-1929).\nNel 1918, sull'onda delle notizie riguardanti la rivoluzione d'ottobre, i tre si iscrivono all'appena nato Partito Comunista di Germania (KPD); da allora e fino alla repressione nazista continueranno incessantemente a produrre scritti, disegni, poster e altro materiale per il partito. In questi anni John Heartfield \u00e8 ormai una figura importante nei circoli dell'avanguardia berlinese e, assieme a Richard Huelsenbeck, George Grosz, Raoul Hausmann e Hannah H\u00f6ch fonda il movimento dadaista berlinese. Nella Berlino del dopoguerra il Dada assume un tono fortemente politico e aggressivo: l'intero movimento si riconosce negli ideali anarchico-comunisti. L'anno seguente Grosz e Heartfield si faranno fotografare all'interno di una fiera mentre espongono lo slogan \"L'arte \u00e8 morta. Lunga vita alla nuova arte di Tatlin!\". Con questo gesto provocatorio i due rivendicano la loro vicinanza artistica e ideologica a Vladimir Tatlin, il maggior esponente dell'arte rivoluzionaria russa.\nNel 1920 collabora alla realizzazione del \"Fiera Internazionale Dada\", al quale lui stesso partecipa. Sono anni in cui Heartfield collabora con giornali e riviste producendo articoli e disegnando inserzioni pubblicitarie. Partecipa anche alla realizzazione dei periodici \"Der Knoppel\" (\"Il randello\") e \"Die rote Fahne\" (\"La bandiera rossa\").\nRisale al 1924 la sua amicizia con Bertolt Brecht, un personaggio che avr\u00e0 un grande impatto nella sua vita. Nel 1927 sposa la seconda moglie, Barbara Friedmann. Nel 1929 cura l'aspetto grafico del libro \"Deutschland, Deutschland, \u00fcber alles\" dell'amico Kurt Tucholsky, l'opera \u00e8 una delle pi\u00f9 severe denunce contro la violenza, l'indifferenza e le brutalit\u00e0 della Weimar pre-nazista.\nHeartfield entra in contatto con la casa editrice che aveva prodotto il libro, e, nel giro di poco tempo, inizia a lavorare per il settimanale propagandistico AIZ, acronimo di \"Arbeiter Illustrierte Zeitung\" \"(Giornale Illustrato dei Lavoratori\"). Questa rivista ebbe un tale successo in Germania, che anche i nazisti crearono il loro ABZ, \"Arbeiter Bilder Zeitung\" (la cui traduzione, anche in questo caso, corrisponde a \"Giornale Illustrato dei Lavoratori\"). Tra il 1929 e il 1938 Heartfield produrr\u00e0 incessantemente materiale per la rivista; molte delle sue opere pi\u00f9 famose, in particolar modo quelle contro Hitler e il nazismo, compariranno su queste pagine.\nLa repressione nazista e la fuga (1930-1949).\nNel 1933, poco dopo l'ascesa al cancellierato di Hitler, le SA occupano l'abitazione di Heartfield, che \u00e8 costretto a fuggire a Praga; un anno dopo sar\u00e0 privato della cittadinanza tedesca. Di l\u00ec a poco anche AIZ dovr\u00e0 spostare la sua sede nella capitale cecoslovacca; la propaganda e la repressione nazista limiteranno notevolmente la diffusione del giornale, fino a quando nel 1939 l'occupazione tedesca della Cecoslovacchia costringer\u00e0 AIZ a chiudere.\nNel 1938 i nazisti chiedono l'estradizione in Germania di Heartfield. Egli trova rifugio a Londra, dove (nonostante fosse sconosciuto ai pi\u00f9) collabora subito con alcune importanti riviste e incontra Gertrud, che diverr\u00e0 la terza moglie. Con l'entrata in guerra dell'Inghilterra, le autorit\u00e0 britanniche iniziano ad essere sospettose di fronte ad alcune forme d'arte, specialmente quelle sperimentali di un rifugiato tedesco. Soggiorner\u00e0 per alcuni mesi nei campi di internamento di Lutton, Huyton e York assieme ad altri amici rifugiati; in seguito al peggioramento delle sue condizioni di salute verr\u00e0 trasferito in ospedale per poi, dopo poche settimane, essere rilasciato.\nIl ritorno in patria e la morte (1950-1968).\nNel 1950, dopo dodici anni di soggiorno in Inghilterra, torna nella Germania dell'Est, dapprima a Lipsia poi a Berlino, anche qui viene inizialmente visto con sospetto, in particolare non gli viene perdonata la fuga a Ovest; il suo fotomontaggio, inoltre, sar\u00e0 criticato in quanto poco in linea con i principi del realismo socialista.\nMa questo non gli impedisce nel 1960 di essere nominato Professore alla \"Deutsche Akademie der K\u00fcnste\" (\"Accademia Tedesca delle Arti\"), di diventare membro onorario dell\"'Associazione Tedesca degli Artisti Grafici\" e di conquistare nel 1961 il premio per la pace della Repubblica Democratica Tedesca. Negli anni sessanta si tengono numerose mostre delle sue opere in diverse citt\u00e0 europee, tra le quali Varsavia, Cracovia, Praga, Bratislava, Roma e Budapest. Ci\u00f2 nonostante in questo periodo produce molti pochi fotomontaggi, preferendo dedicarsi alle raffigurazioni teatrali. Nel 1964 il suo cambio di nome in John Heartfield viene ufficializzato.\nMuore a Berlino il 26 aprile 1968 all'et\u00e0 di 76 anni. Mostre retrospettive delle sue opere sono state allestite in molte citt\u00e0 europee."}
{"id": "1934086", "revid": "181699", "url": "https://it.wikipedia.org/wiki?curid=1934086", "title": "Elisabetta Bathory", "text": ""}
{"id": "1934087", "revid": "287204", "url": "https://it.wikipedia.org/wiki?curid=1934087", "title": "Gruber", "text": ""}
{"id": "1934088", "revid": "599013", "url": "https://it.wikipedia.org/wiki?curid=1934088", "title": "Jaak Uudm\u00e4e", "text": "Biografia.\nDopo essere stato proclamato \"Sportivo dell'anno\" dell'Estonia nel 1979, nel 1980 ottenne, oltre a questa onorificenza, anche quella di \"Sportivo dell'anno\" dell'Unione Sovietica. Alle Olimpiadi di Mosca 1980 conquist\u00f2 la medaglia d'oro nella propria specialit\u00e0 del salto triplo dopo una competizione molto contestata, davanti al connazionale Viktor Saneev e al brasiliano Jo\u00e3o Carlos de Oliveira. Sempre durante questa gara Uudm\u00e4e dovette per\u00f2 sopportare i ripetuti fischi del pubblico dello Stadio Lenin (dal 1992 Stadio Lu\u017eniki), che parteggiava per il suo compagno di squadra Saneev, gi\u00e0 tre volte medaglia d'oro del triplo, e considerato pertanto una leggenda. I suoi figli, Jaanus e Merilyn, sono atleti di livello internazionale, anch'essi specialisti nel salto triplo."}
{"id": "1934090", "revid": "287204", "url": "https://it.wikipedia.org/wiki?curid=1934090", "title": "Jaak Uudmae", "text": ""}
{"id": "1934094", "revid": "98947811", "url": "https://it.wikipedia.org/wiki?curid=1934094", "title": "Super 1750 Clone", "text": "La Super 1750 Clone \u00e8 una espansione di memoria per i Commodore 128 e Commodore 64. \nFu immessa sul mercato in sostituzione alle REU 1700, 1750 e 1764 quando queste cessarono di essere prodotte. Erano prodotte dalla Chip Level Designs e venduta dalla Software Support International."}
{"id": "1934103", "revid": "287204", "url": "https://it.wikipedia.org/wiki?curid=1934103", "title": "Ivan Campo", "text": ""}
{"id": "1934119", "revid": "161374", "url": "https://it.wikipedia.org/wiki?curid=1934119", "title": "Physical quenching", "text": ""}
{"id": "1934122", "revid": "1305772", "url": "https://it.wikipedia.org/wiki?curid=1934122", "title": "Tony Montana", "text": "Antonio Montana, detto Tony, (Cuba), \u00e8 il protagonista del film \"Scarface\" (1983) di Brian De Palma, interpretato da Al Pacino, remake dell'omonimo film del 1932 diretto da Howard Hawks.\nBiografia.\nAntonio Montana nasce a Cuba il 3 Novembre. Suo padre abbandona sua madre quando Tony \u00e8 ragazzo e sua sorella Gina \u00e8 solo una bambina. Tony si d\u00e0 quindi alla delinquenza, rapinando negozi e persone, insieme ad altri ragazzi balordi e poco seguiti dalle rispettive famiglie e durante questo periodo \u00e8 probabile che si procuri la cicatrice sull'occhio sinistro, che gli segna il volto. Con l'avvento del comunismo a Cuba nella persona di Fidel Castro, il giovane matura un profondo odio per i comunisti. Di ritorno a casa, riprende la sua attivit\u00e0 di teppista, fino a quando viene arrestato e condannato al carcere per omicidio e rapina insieme a un suo fidato complice, Manolo Ribera, detto Manny, con il quale aveva sostenuto il servizio militare tempo prima. Nel frattempo, sua madre e sua sorella Gina vanno a vivere a Miami, in Florida.\nNel 1980, il dittatore Fidel Castro consente a centoventicinquemila cubani di lasciare Cuba per approdare negli Stati Uniti, e riabbracciare i loro parenti. In verit\u00e0 lo scopo di Castro \u00e8 di svuotare parte delle carceri cubane, colme fino all'ultima cella, quindi mette in libert\u00e0 gran parte di malviventi. Ha luogo l\"'Esodo di Mariel\" ovvero il pi\u00f9 imponente esodo cubano del Novecento, Fidel Castro rilascia un gran numero di detenuti per i quali organizza un espatrio negli Stati Uniti.\nTony e Manny sono tra le centinaia di rilasciati, considerati negli USA dei rifugiati politici. Sbarcano in Florida, a Miami, in condizioni molto precarie fino a quando vengono trasferiti a \"Freedom Town\", che a dispetto del nome, \u00e8 una sorta di ghetto/campo di prigionia per profughi cubani con precedenti penali. Tony e Manny riescono a ottenere la carta di residenza con l'uccisione di Emilio Rebenga, un ex politico di rilievo caduto in disgrazia agli occhi del L\u00edder M\u00e1ximo. Successivamente si inseriscono nella malavita di Miami, nel cartello della droga di Frank Lopez, il mandante dell'omicidio di Rebenga, nella divisione di Omar Suarez, con cui intrattiene pessimi rapporti fin dal giorno in cui si conoscono.\nNel corso del tempo, Tony si fa le ossa come gangster di Frank Lopez e si dimostra intelligente, forte, attivo, e senza paura\nsoprattutto dalla morte di Suarez, ritenuto una spia della polizia da Alejandro Sosa, un ricco e colto proprietario fondiario della Bolivia, il pi\u00f9 grande produttore di cocaina delle Ande. Divenuto il numero due dell'organizzazione di Lopez, entra in conflitto con il suo principale, lavorando in proprio, e dimostrando molta spregiudicatezza e forti ambizioni. Temendo per la sua posizione di capo, Frank decide di far uccidere Tony mentre quest'ultimo si trova in un locale. Sopravvissuto al tentativo di omicidio, culminato in una feroce sparatoria, Tony si vendica di Lopez e assume la guida del suo cartello, quintuplicandone potere, zone di influenza e guadagni grazie a una stabile e proficua cooperazione con Sosa. L'uccisore di Frank Lopez \u00e8 Manny, mentre Tony elimina il poliziotto corrotto Bernstein, socio di Frank e complice del complotto contro Tony.\nSposa Elvira Hancock, il 20 aprile 1983 e mette in piedi una grande societ\u00e0 di copertura con la quale ricicla i grandi capitali provenienti dalla sua attivit\u00e0 di spacciatore. Ma un giorno cade in una trappola: durante un'operazione di antiriciclaggio, viene arrestato da un poliziotto ebreo che si spaccia come usuraio e riciclatore. Alejandro Sosa, che ha amici a Washington, promette di aiutarlo facendo in modo di non fargli scontare neanche un giorno di carcere, se in cambio aiuter\u00e0 Alberto, uno dei suoi migliori sicari, ad uccidere un giornalista boliviano che, tramite le sue apparizioni televisive, denuncia il governo della Bolivia, e lo stesso Sosa, come spacciatori e produttori di droga. Poco prima che l'operazione di assassinio abbia luogo, Tony ammazza Alberto, per impedire che questi a sua volta uccida il boliviano insieme alla moglie e ai figli piccoli, che ritiene innocenti.\nAbbandonato dalla moglie Elvira, sorprende Manny la sera stessa insieme a Gina in una casa di lusso, dove stavano passando la loro luna di miele. Sotto l'effetto di cocaina, Tony, colto da un raptus di rabbia e nervosismo, non esita ad uccidere Manny senza piet\u00e0 a colpi di pistola, provocando la brusca e disperata reazione della sorella, che porta a casa con s\u00e9. Una volta a casa, Tony, viene travolto dai sensi di colpa e continua ad assumere grandi quantit\u00e0 di cocaina. Quella stessa sera (2 novembre 1983) viene attaccato dai sicari mandati dal suo ex-socio Alejandro Sosa e, poco prima dello scontro diretto tra Tony e i sicari, muore la sorella Gina colpita per sbaglio da uno di questi (che aveva in realt\u00e0 l'obiettivo di eliminare Tony).\nA quel punto Tony perde completamente il controllo e la ragione e, furioso, si arma con un M16 (dotato di lanciagranate M203) ed ingaggia un pesantissimo e violento scontro a fuoco con i sicari di Sosa, che vengono letteralmente massacrati da Tony, visto che lui non riesce a percepire appieno il dolore dato l'abuso di cocaina fatto poco prima dello scontro e, barcollando, resiste alle pallottole e si rende determinato nell'uccidere i suoi nemici con una grande furia assassina. Dopo aver eliminato un gran numero di nemici, Tony viene per\u00f2 sopraffatto dalla superiorit\u00e0 numerica dei sicari di Sosa, e resta ucciso da uno di essi che, attaccandolo alle spalle, gli spara alla schiena con una lupara e lo fa cadere dalla balconata del salone all'interno della sua gloriosa fontana con il monumento del pianeta e la scritta \"The World Is Yours\" (Il Mondo \u00c8 Tuo).\nAltre apparizioni.\nIl personaggio di Antonio Montana compare anche in due videogiochi per PlayStation 2, Xbox e Pc : ', videogioco d'azione prodotto dalla Vivendi Universal, e in '. \nIl videogioco \u00e8 un sequel del film, che mostra una realt\u00e0 alternativa in cui Tony sopravvive all'assalto dei sicari di Sosa e riesce a scappare per miracolo, ma perde comunque il suo impero e quasi tutti i suoi averi a causa del narcotrafficante Boliviano. Dopo averla scampata, Tony colmo di rimorso per la morte di Manny e Gina, giura vendetta contro Sosa e promette a s\u00e9 stesso di riprendersi ogni cosa che ha perso e di non lasciare pi\u00f9 che alcol e droga influenzino il suo giudizio. Pochi mesi dopo ritorna a Miami e comincia a riconquistarla, uccidendo i rivali Fratelli Diaz, Nacho Contreras e infine Gaspar Gomez. Dopo aver ottenuto il supporto da \"Sandman\", suo nuovo fornitore, Tony assalta la villa di Sosa facendosi strada tra i suoi addetti alla sicurezza e George Shieffeld. Infine rimasto da solo con Sosa, i due hanno una breve conversazione, nella quale Tony dice che Sosa deve morire per quello che ha fatto, mentre Sosa risponde che aveva avvertito Tony di non fregarlo, e Tony spiega che lui non ha ucciso il giornalista che Sosa voleva morto, in quanto nella macchina con lui c'erano la moglie e dei bambini innocenti. Sosa gli risponde che nel suo mestiere \u00e8 vitale uccidere gli innocenti, quindi Tony infuriato uccide Sosa. Senza pi\u00f9 rivali e con Sandman come fornitore, Tony pu\u00f2 cos\u00ec controllare l'intero giro di cocaina di Miami con svariate propriet\u00e0 sparse in tutta la citt\u00e0. Nel gioco viene anche accennato da qualche personaggio che Tony Montana \u00e8 anche noto come \"Scarface\", contrariamente al film dove Tony non veniva mai chiamato con tale soprannome. Sempre nel videogame viene mostrato che il capitale di Tony ammontasse a pi\u00f9 di 65 milioni di dollari prima dell'attacco degli uomini di Sosa alla sua villa che nel film provoca la sua morte, contrariamente al gioco."}
{"id": "1934129", "revid": "287204", "url": "https://it.wikipedia.org/wiki?curid=1934129", "title": "Il voltagabbana", "text": "Il Voltagabbana \u00e8 un romanzo autobiografico dello scrittore italiano Davide Lajolo pubblicato a Milano dalla casa editrice il Saggiatore nel 1963.\nTrama.\nL'autore racconta la sua vita e attraverso essa spiega perch\u00e9 ha abiurato al fascismo per passare alla militanza partigiana.\nAll'inizio del libro Lajolo ci parla del suo paese, Vinchio, un paesino della campagna astigiana dove regnava la povert\u00e0.\n\u00abIl mio \u00e8 un povero paese di contadini. Ognuno con le sue quattro, dieci, quindici giornate di terra dove il bisogno e la miseria hanno sempre fatto da padroni\u00bb"}
{"id": "1934131", "revid": "104458", "url": "https://it.wikipedia.org/wiki?curid=1934131", "title": "Alfold", "text": ""}
{"id": "1934143", "revid": "339392", "url": "https://it.wikipedia.org/wiki?curid=1934143", "title": "Amgen Tour of California", "text": ""}
{"id": "1934155", "revid": "392652", "url": "https://it.wikipedia.org/wiki?curid=1934155", "title": "Limitatore di coppia", "text": "Il limitatore di coppia \u00e8 un dispositivo di largo uso, il quale permette di ridurre la coppia torcente ad un valore massimo di soglia, generalmente impostato dall'utilizzatore. Generalmente i limitatori di coppia possono essere classificati anche come giunti di sicurezza. \nTipo.\nQuesto dispositivo pu\u00f2 essere di vario tipo:\nRegolazione.\nQuesto dispositivo pu\u00f2 avere come regolazione:\nPrincipio.\nQuando si ha a disposizione una coppia elevata, ma gli organi a cui va trasmessa o su cui vanno applicati non supportano tale coppia torcente, \u00e8 opportuno usare un sistema che permetta una riduzione di questa forza, in modo da evitare danni a uno di questi elementi.\nNel trasporto su gomma o rotaia un motore con una coppia elevata pu\u00f2 sottoporre la meccanica dell'auto a sforzi eccessivi che ne comprometterebbero l'affidabilit\u00e0 ed inoltre, nonostante i sistemi di antipattinamento, potrebbe comunque essere difficile per il pilota gestire tanta spinta. Per ovviare a questi problemi i limitatori di coppia \"limitano\" a valori pi\u00f9 bassi la coppia del motore nelle marce pi\u00f9 basse (generalmente 1\u00b0, 2\u00b0 e a volte 3\u00b0), in questo modo la trasmissione non \u00e8 sottoposta a sforzi eccessivi ed accelerare a bassa velocit\u00e0 risulta meno impegnativo e rischioso.\nApplicazione.\nQuesto meccanismo \u00e8 utilizzato non solo negli utensili o elettroutensili, dove le varie viti si possono rovinare (l'inserto della chiave si rovina diventando inutilizzabile), ma anche dai costruttori di automobili, come ad esempio la Mercedes-AMG (la casa che usa maggiormente questi sistemi) o quelle di elaborazioni Brabus, mosse da grossi motori con compressore che in alcuni casi toccano i 1.000 Nm. \nUna variante di questo sistema, con applicazione stradale \u00e8 la frizione antisaltellamento per uso motociclistico sulle moto sportive di grande cilindrata, dove si limita non la forza positiva (generata con il motore in pieno utilizzo), ma la forza negativa (generata dalla resistenza offerta dal motore rispetto al regime di rotazione), dove in questo caso non si utilizza per evitare stress meccanici, ma per migliorare la guidabilit\u00e0."}
{"id": "1934167", "revid": "110157", "url": "https://it.wikipedia.org/wiki?curid=1934167", "title": "Zlat\u00e9 Moravce", "text": "Zlat\u00e9 Moravce (in tedesco \"Goldmorawitz\", in ungherese \"Aranyosmar\u00f3t\") \u00e8 una citt\u00e0 della Slovacchia, capoluogo del distretto omonimo, nella regione di Nitra.\nDista circa 120 km da Bratislava e 32 km da Nitra.\nSociet\u00e0.\nEvoluzione demografica.\nSecondo il censimento del 2006, la popolazione era composta da:\nReligione.\nPer quanto riguarda la fede religiosa, l'82,52% della popolazione \u00e8 cattolica, il 10,59% non si riconosce in alcuna fede, mentre i luterani sono l'1,48%.\nEconomia.\nIndustria.\nLa citt\u00e0 \u00e8 rinomata per la produzione di materiali edili.\nSport.\nCalcio.\nLa squadra principale della citt\u00e0 \u00e8 il FC ViOn Zlat\u00e9 Moravce."}
{"id": "1934168", "revid": "290948", "url": "https://it.wikipedia.org/wiki?curid=1934168", "title": "Teorema di Eulero per funzioni omogenee", "text": ""}
{"id": "1934169", "revid": "290948", "url": "https://it.wikipedia.org/wiki?curid=1934169", "title": "Teorema di Eulero (termodinamica)", "text": ""}
{"id": "1934170", "revid": "767487", "url": "https://it.wikipedia.org/wiki?curid=1934170", "title": "Kerry Baptiste", "text": ""}
{"id": "1934172", "revid": "114023180", "url": "https://it.wikipedia.org/wiki?curid=1934172", "title": "Cala di Volpe", "text": " \nCala di Volpe \u00e8 un mini porto naturale che si trova in territorio di Arzachena, nella parte nord-est della Sardegna, nella regione storica e geografica meglio conosciuta come Gallura, sulla Costa Smeralda. Cala di Volpe \u00e8 posta tra la spiaggia Razza di Juncu\" e la spiaggia di Capriccioli\". \nTale baia \u00e8 famosa anche per l'omonimo albergo di lusso progettato da Jacques Couelle e per il fatto che in estate \u00e8 raggiunta dai superpanfili che ormeggiano sulle boe, che sono poste nella parte sud della cala. Cala di Volpe dispone anche di un piccolissimo molo in legno.\nAlcune sequenze del film \"Agente 007 - La spia che mi amava\" vennero girate in questa localit\u00e0 turistica.\nAnche alcune puntate dell'Anime Jojo's Bizzarre Adventure - Golden Wind sono ambientate in questa localit\u00e0."}
{"id": "1934176", "revid": "92723", "url": "https://it.wikipedia.org/wiki?curid=1934176", "title": "Janko Kr\u00e1\u013e", "text": "Biografia.\nFu uno dei pi\u00f9 significativi e radicali esponenti del Romanticismo slovacco, anche se alcuni elementi di dolore cosmico anticiparono un gusto modernistico. I suoi versi si caratterizzarono per i toni delicati, per la dolce melodia compositiva e per gli spunti popolareschi, oltre che per i temi della libert\u00e0 e del comunismo. Apparteneva alla scuola di \u013dudov\u00edt \u0160t\u00far e fu anche un vivace attivista politico, soprattutto nell'ambito dell'Insurrezione slovacca del 1848-1849. \nA causa della sua personalit\u00e0 oscura, caratterizzata da un grande individualismo e da atteggiamenti anarchici, non \u00e8 ben noto quale fosse il suo aspetto, sebbene esistano di lui alcuni presunti ritratti. Uno di questi fu usato come modello per la statua del poeta situata in un parco di Bratislava, chiamato \"Giardino di Janko Kr\u00e1\u013e\". \u00c8 sepolto nel Cimitero nazionale di Martin.\nFu uno dei primi poeti a scrivere in slovacco moderno, cos\u00ec come fu codificato nel 1843 da \u013dudov\u00edt \u0160t\u00far e dai suoi compagni.\nParlava correntemente francese, inglese, tedesco, ungherese, polacco, russo, serbo, ceco."}
{"id": "1934177", "revid": "200568", "url": "https://it.wikipedia.org/wiki?curid=1934177", "title": "Golfo di Cugnana", "text": "Il golfo di Cugnana si trova ad Olbia, nella parte nord-est della Sardegna, nella regione storica e geografica della Gallura. Il golfo si trova nelle immediate vicinanze di Porto Rotondo e di Portisco, e ai piedi di Cugnana, massiccio granitico che raggiunge quota 650 metri. Si tratta di un vero e proprio porto naturale al riparo dai forti venti che caratterizzano la zona. Recentemente \u00e8 stato costruito una marina (Marina di Cugnana) non protetto da bracci per l'ormeggio delle imbarcazioni.\nLa Cugnana, per la sua particolare natura, rappresenta la rada pi\u00f9 sicura della zona marittima che va da Golfo Aranci a Poltu Quatu. Uniche problematiche per i naviganti, la bassa profondit\u00e0 e la presenza di una peschiera in concessione a privati. "}
{"id": "1934178", "revid": "599013", "url": "https://it.wikipedia.org/wiki?curid=1934178", "title": "Andre Toussaint", "text": ""}
{"id": "1934180", "revid": "287204", "url": "https://it.wikipedia.org/wiki?curid=1934180", "title": "Janko Kral", "text": ""}
{"id": "1934182", "revid": "767487", "url": "https://it.wikipedia.org/wiki?curid=1934182", "title": "Kern Cupid", "text": " "}
{"id": "1934184", "revid": "767487", "url": "https://it.wikipedia.org/wiki?curid=1934184", "title": "Michael Edwards (calciatore)", "text": ""}
{"id": "1934186", "revid": "393899", "url": "https://it.wikipedia.org/wiki?curid=1934186", "title": "Buono acquisto", "text": "Un buono acquisto, anche detto buono sconto, coupon o voucher, \u00e8 un biglietto o un biglietto elettronico o un documento (materiale o digitale) equivalente che d\u00e0 diritto ad uno sconto su un determinato acquisto.\nCaratteristiche.\nI buoni acquisto tradizionali sono solitamente distribuiti via posta, si trovano su riviste o giornali. Vanno ritagliati e presentati al rivenditore per avere diritto allo sconto. \nDa qualche anno a questa parte la consuetudine di offrire sconti tramite buoni acquisto \u00e8 sbarcata nel mondo digitale. I buoni sconto digitali da usare su internet - chiamati anche codici promozionali, codici sconto, coupon ecc. - sono stringhe alfanumeriche (ad esempio \"ABC321\" oppure \"NATALE1\") emesse dai negozi che effettuano la vendita online dei propri prodotti; una volta digitate nell'apposita casella dedicata loro nel carrello di un negozio online prima di un acquisto, applicano una riduzione di prezzo; essa pu\u00f2 essere in percentuale (- 5%, 10%, 50% ecc.) oppure direttamente in denaro, ma non solo. Difatti, possono dare anche la possibilit\u00e0 di ricevere la spedizione gratuita della merce ordinata, oppure il diritto ad un omaggio, il tutto sempre incluso nel prezzo.\nUn buono sconto pu\u00f2 necessitare un acquisto minimo per poterne usufruire - es: \u201cSconto del 10% a partire da 100 euro di acquisto...\u201d Solitamente possiede una data di scadenza che pu\u00f2 variare da poche ore, sino a qualche mese e pu\u00f2 essere usato sia una sola volta come, nella quasi totalit\u00e0 dei casi, in modo illimitato.\nI buoni via internet hanno assunto popolarit\u00e0 in tempi recenti, grazie al fatto di avere costi molto pi\u00f9 contenuti rispetto a quelli inviati tramite i mezzi tradizionali. \nCon lo stesso principio, sono nati anche i buoni via telefonia mobile, diffusi grazie alle recenti tecnologie, che permettono agli utilizzatori di telefoni cellulari o satellitari di collegarsi ad internet.\nSempre pi\u00f9 aziende si avvalgono dell'utilizzo di codici sconto per promuovere i loro prodotti. Grazie a questo sono nati in Italia diversi siti su cui trovare i codici promozionali di diversi marchi, oltre a frequentatissimi forum dove trovare offerte e coupon segnalate dagli utenti. \nAltri siti come Groupon pubblicano giornalmente diverse offerte acquistabili direttamente tramite il loro sito, altri come Coupon5stelle permettono di scaricare le offerte con un acconto: le proposte di queste pagina sono familiarmente chiamate \"deals\" (affari) ed altri fanno pubblicare direttamente le offerte e le promozioni alle aziende a costo zero.\nLe origini del marketing dei buoni si devono alla Coca Cola Company, che grazie ad un'idea di Griggs Candler distribu\u00ec numerosi buoni per la bevanda, tramite posta o sulle riviste. Fu stimato che fra il 1894 ed il 1913 solo un americano su nove avesse ricevuto un buono per una coca cola, per un totale di 8\u00a0500\u00a0000 di bevande gratis."}
{"id": "1934188", "revid": "98982477", "url": "https://it.wikipedia.org/wiki?curid=1934188", "title": "Ancil Farrier", "text": ""}
{"id": "1934192", "revid": "767487", "url": "https://it.wikipedia.org/wiki?curid=1934192", "title": "Kareem Smith", "text": ""}
{"id": "1934193", "revid": "72906", "url": "https://it.wikipedia.org/wiki?curid=1934193", "title": "Isola di Mafia", "text": ""}
{"id": "1934196", "revid": "6923", "url": "https://it.wikipedia.org/wiki?curid=1934196", "title": "Malaguti Fifty Top", "text": ""}
{"id": "1934197", "revid": "767487", "url": "https://it.wikipedia.org/wiki?curid=1934197", "title": "Kevon Carter", "text": "Giocatore del Defence Force e della Nazionale di calcio di Trinidad e Tobago, \u00e8 scomparso il 28 febbraio 2014 all'et\u00e0 di 30 anni per un attacco cardiaco occorsogli mentre stava allenandosi col suo club."}
{"id": "1934201", "revid": "767487", "url": "https://it.wikipedia.org/wiki?curid=1934201", "title": "Stephan David", "text": ""}
{"id": "1934203", "revid": "767487", "url": "https://it.wikipedia.org/wiki?curid=1934203", "title": "Hayden Tinto", "text": ""}
{"id": "1934204", "revid": "72906", "url": "https://it.wikipedia.org/wiki?curid=1934204", "title": "Grandi laghi africani", "text": ""}
{"id": "1934205", "revid": "767487", "url": "https://it.wikipedia.org/wiki?curid=1934205", "title": "Jerol Forbes", "text": ""}
{"id": "1934206", "revid": "767487", "url": "https://it.wikipedia.org/wiki?curid=1934206", "title": "Emianestesia", "text": " \nPer emianestesia in campo medico, si intende una perdit\u00e0 della sensibilit\u00e0 che riguarda unicamente una parte del corpo, si differenzia dall'emiparesi in quanto la seconda riguarda soltanto una debolezza di una parte del corpo.\nEziologia.\nLa causa \u00e8 neurologica.\nManifestazioni.\nSpesso si registrano altre anomalie che accompagnano l'emianestesia, come l'assenza totale dei riflessi e un anomalo segno di Babinski"}
{"id": "1934207", "revid": "72906", "url": "https://it.wikipedia.org/wiki?curid=1934207", "title": "Abdalmalik b. Marwan", "text": ""}
{"id": "1934209", "revid": "72811", "url": "https://it.wikipedia.org/wiki?curid=1934209", "title": "Laurea breve", "text": ""}
{"id": "1934213", "revid": "599013", "url": "https://it.wikipedia.org/wiki?curid=1934213", "title": "Manuel Rivera Garrido", "text": "Carriera.\nGiunto a Bellinzona giovanissimo, crebbe nel settore giovanile ed esord\u00ec in prima squadra nel 1999 nella Lega Nazionale B. Dopo una stagione al Kriens, sempre nella seconda divisione, ritorn\u00f2 al Bellinzona e vi rimase fino al gennaio del 2003 quando pass\u00f2 al Malcantone Agno, in Prima Lega.\nDopo due stagioni passate nel , torn\u00f2 al Bellinzona nel 2005 ed al termine della stagione 2007-2008 conquist\u00f2 il secondo posto nella Coppa Svizzera e la promozione in Super League, la massima divisione elvetica.\nNell'estate del 2011, causa la retrocessione del Bellinzona, non gli viene rinnovato il contratto cos\u00ec decise di trasferirsi al Chiasso. Nell'estate del 2013, dopo una stagione al Mendrisio, decide di ritirarsi."}
{"id": "1934214", "revid": "121294513", "url": "https://it.wikipedia.org/wiki?curid=1934214", "title": "An\u0101g\u0101min", "text": "An\u0101g\u0101mi \u00e8 un concetto buddhista. La sua origine \u00e8 sanscrita. \u00c8 composto da \"an\" per negare ed \u0101g\u0101min; in devanagari \u0917\u091a\u094d\u091b\u0924\u093f { \u0917\u092e\u094d } gacchati, \u0101g\u0101min \u00e8 gi\u00e0 coniugato in sanscrito ibrido buddhista ag\u0101mi \u00e8 in P\u0101li. Gacchati significa \"ritornare\". Nel Buddhismo si usa per parlare di persone che sono mezzo-bodhi, persone che gi\u00e0 hanno rotto le prime cinque \"sa\u1e43yojana\"; \"catene che fanno che le mente comune soffra\". An\u0101g\u0101mi \u00e8 qualcuno che, dopo la sua vita attuale \"non ritorna nel mondo degli umani\". Dopo la morte, rinasce nei mondi \u015auddh\u0101v\u0101sa, un paradiso dove solamente an\u0101g\u0101min vivono e raggiungono un vero bodhi.\nI concetti in P\u0101li per tutte le (dal P\u0101li: catene) da cui un an\u0101g\u0101min \u00e8 libero sono:\nLe catene (P\u0101li: ) da cui un an\u0101g\u0101min non \u00e8 libero sono:\n\"An\u0101g\u0101min\" \u00e8 il terzo di quattro stadi del Nirvana. \"Anagami\" si colloca a livello intermedio fra Sakadagami e Arahant."}
{"id": "1934215", "revid": "713168", "url": "https://it.wikipedia.org/wiki?curid=1934215", "title": "Piazza San Barnaba (Marino)", "text": "Piazza San Barnaba \u00e8 una piazza situata nel centro storico della citt\u00e0 di Marino, in provincia di Roma, nell'area dei Castelli Romani.\nLa piazza prende nome dalla basilica di San Barnaba, il principale luogo di culto cattolico di Marino, edificata tra il 1640 ed il 1662, affacciata sulla piazza omonima.\nFino al XVII secolo la zona della basilica e della piazza erano occupate da una contrada di campagna in declivio a ridosso della cinta muraria basso-medioevale del rione Santa Lucia, denominata orti Boezi. In seguito il cardinale duca Girolamo Colonna, nel complesso del piano di risanamento urbanistico di Marino voluto dalla famiglia Colonna, ordin\u00f2 di aprire Corso Trieste, all'epoca chiamato \"Strada Larga\", e di costruire la basilica. Nacque cos\u00ec lo spiazzo terrazzato che prese denominazione dal santo patrono della citt\u00e0.\nNel 1889 il Comune di Marino commission\u00f2 allo scultore Michele Tripisciano la realizzazione della \"fontana del Tritone\", grande fontana monumentale in travertino che venne collocata subito al centro della piazza. Attorno alla fontana c'era un'alta cancellata, tolta negli anni trenta nel piano \"ferro alla Patria\" voluto dal governo fascista. Sempre nel periodo fascista, la piazza venne rinominata \"piazza del Plebiscito\", e cos\u00ec risulta nel catasto del 1930.\nNegli anni sessanta venne costruita la scalinata monumentale che scende dalla piazza verso via Giuseppe Garibaldi. Il 12 luglio 2008 la stessa scalinata, dopo alcuni restauri, \u00e8 stata intitolata all'ex-abate parroco di Marino monsignor Giovanni Lovrovich, nel decimo anniversario dalla sua morte.\nPiazza San Barnaba \u00e8 stata ed \u00e8 teatro di tutti gli eventi pi\u00f9 importanti della vita marinese: nell'Ottocento vi si tenevano le manifestazioni del \"Carnevalone\", prosecuzione del Carnevale il mercoled\u00ec delle Ceneri, organizzato dal forte partito anti-clericale in opposizione ai cattolici; durante la Sagra dell'uva la \"fontana del Tritone\" \u00e8 una di quelle che partecipano al \"miracolo delle fontane che danno vino\". Inoltre, vi si sono svolti numerosi concerti e spettacoli con la partecipazione di varie personalit\u00e0; solo per citare gli episodi pi\u00f9 recenti: nel 2007 un concerto di Gigi d'Alessio, nel 2003 uno del \"Banco del Mutuo Soccorso\"."}
{"id": "1934225", "revid": "212348", "url": "https://it.wikipedia.org/wiki?curid=1934225", "title": "Regioni non tradotte", "text": ""}
{"id": "1934248", "revid": "56818", "url": "https://it.wikipedia.org/wiki?curid=1934248", "title": "U$D", "text": ""}
{"id": "1934256", "revid": "287204", "url": "https://it.wikipedia.org/wiki?curid=1934256", "title": "Atletica leggera femminile ai Giochi della XXIX Olimpiade", "text": "Ai Giochi della XXIX Olimpiade di Pechino 2008 sono stati assegnati 23 titoli nell'atletica leggera femminile.\nCalendario.\nCome nelle precedenti edizioni, il programma femminile termina di sabato, poich\u00e9 di domenica si disputa solo la Maratona maschile.\nI 100 metri sono spostati in avanti di un giorno. Lo stesso avviene anche per i 200 metri. Risultato: la finale dei 200 metri si tiene il gioved\u00ec e nello stesso giorno ci sono le qualificazioni della staffetta veloce. Bizzarra decisione.\nI 1500 si disputano in due soli turni (non accadeva dai Giochi di Seul 1988).\nLa nuova gara, i 3000 metri siepi, causa delle difficolt\u00e0 di gestione. Si capovolge l'ordine di 5000 e 1500 metri. I 5000 metri vengono spostati alla fine della settimana, mentre i 10.000 si disputano in un turno unico nella prima giornata di gare.\nLa ripartizione delle gare di corsa piana in pista \u00e8 ora la seguente:\nViene confermata la bizzarra scelta di Atene di non far disputare le due staffette negli stessi giorni: la staffetta veloce si disputa gioved\u00ec e venerd\u00ec, mentre la staffetta del miglio venerd\u00ec e sabato.\nConcorsi: tutti i salti si disputano secondo la formula: qualificazione+riposo+finale. Nel lungo, invece, i giorni di riposo sono due. Lo stesso avviene nel lancio del disco (chiss\u00e0 perch\u00e9).\nI titoli assegnati nella prima parte del programma (fino a marted\u00ec) sono dodici; gli altri 11 sono assegnati nella seconda parte. Il programma \u00e8 molto pi\u00f9 equilibrato delle edizioni precedenti.\nNuovi record.\n\"I due record mondiali sono, per definizione, anche record olimpici.\"\nRisultati delle gare.\nDelle diciannove vincitrici di gare individuali ad Atene (Kelly Holmes trionf\u00f2 su 800 e 1500 metri), tre hanno abbandonato l'attivit\u00e0 agonistica (tra cui la stessa Holmes). In pi\u00f9, tre sono assenti, una non si \u00e8 qualificata, una \u00e8 infortunata e la campionessa dell'Eptathlon si presenta solo nel salto in lungo. \nDieci atlete, quindi, si presentano a Pechino per difendere il titolo. Di esse si riconfermano le seguenti: Veronica Campbell (200 metri); Elena Isinbaeva (Salto con l'asta) e Fran\u00e7oise Mbango Etone (Salto triplo).\nSono tre le primatiste mondiali che vincono la loro gara a Pechino: Tirunesh Dibaba (5000 metri); Gulnara Samitova (3000 siepi) ed Elena Isinbaeva. \nNel 2007 si sono tenuti ad Osaka i Campionati mondiali di atletica leggera. \nDelle 21 campionesse di gare individuali, diciassette si presentano a Pechino per tentare l'abbinamento con l'oro olimpico. Riescono nell'impresa in sei: Christine Ohuruogu (400 metri); Tirunesh Dibaba (10.000); Ol'ga Kanis'kina (marcia 20 km); Elena Isinbaeva (Salto con l'asta); Valerie Vili (Getto del peso); Barbora \u0160pot\u00e1kov\u00e1 (Lancio del giavellotto).\nTutte migliorano il risultato rispetto all'anno precedente (tranne la Ohuruogu che eguaglia praticamente il suo tempo di Osaka). \nElena Isinbaeva, che rivince l'asta, \u00e8 la sola atleta che si \u00e8 presentata nella veste di campionessa in carica e di primatista mondiale.\nSono riuscite a qualificarsi ben 20 atlete di categoria Junior. Sei riescono ad arrivare in finale (pi\u00f9 un'atleta iscritta all'Eptathlon). Quelle che ottengono i migliori risultati sono: la kenyota Pamela Jelimo che vince la medaglia d'Oro negli 800 metri (dopo otto anni un'atleta Junior riesce a vincere l'oro olimpico); la connazionale Linet Masai, che vince la medaglia di Bronzo nei 10000 metri e la cinese Gong Lijiao, che vince il Bronzo nel Getto del peso."}
{"id": "1934257", "revid": "287204", "url": "https://it.wikipedia.org/wiki?curid=1934257", "title": "Scherma ai Giochi della XXVIII Olimpiade - Sciabola individuale femminile", "text": "Il torneo di sciabola individuale femminile dei giochi olimpici di Atene 2004 si \u00e8 svolto il 17 agosto 2004 presso l'Helliniko Olympic Complex.\nHanno partecipato 24 atlete."}
{"id": "1934258", "revid": "599013", "url": "https://it.wikipedia.org/wiki?curid=1934258", "title": "Nuoto ai Giochi della XXIX Olimpiade - 200 metri farfalla maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. I primi 16 atleti si sono qualificati per le semifinali."}
{"id": "1934259", "revid": "18428974", "url": "https://it.wikipedia.org/wiki?curid=1934259", "title": "Cascata dell'acquasanta", "text": ""}
{"id": "1934260", "revid": "1546219", "url": "https://it.wikipedia.org/wiki?curid=1934260", "title": "Nuoto ai Giochi della XXIX Olimpiade - 200 metri dorso maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. I primi 16 atleti si sono qualificati per le semifinali."}
{"id": "1934261", "revid": "1573940", "url": "https://it.wikipedia.org/wiki?curid=1934261", "title": "Ulisse Di Giacomo", "text": "Biografia.\nMedico chirurgo, \u00e8 specialista in cardiologia.\nAttivit\u00e0 politica.\nRicopr\u00ec la carica di assessore alla Sanit\u00e0 della Regione Molise dal novembre 2006 al giugno 2008 per Forza Italia. Eletto senatore nelle file del PdL alle elezioni politiche del 2008, \u00e8 componente della Commissione Sanit\u00e0, \u00e8 ex coordinatore regionale del Popolo della Libert\u00e0.\nIl ritorno in Senato per la decadenza di Berlusconi.\nAlle elezioni politiche del 2013 risulta il primo dei non eletti del Popolo della Libert\u00e0 in \"regione Molise\", dietro a Silvio Berlusconi che, proprio come nel 2008, opta proprio per il seggio parlamentare in Molise.\nIl 4 ottobre 2013 durante l'audizione alla Giunta delle elezioni e delle immunit\u00e0 parlamentari del senato presieduta da Dario Stefano, attraverso il suo legale si \u00e8 dichiarato favorevole alla decadenza di Silvio Berlusconi come senatore in seguito alla sentenza in giudicato sul processo Mediaset per \"mancanza dei requisiti morali previsti dalla costituzione\", pur riconoscendolo \"padre nobile\" del centrodestra, inoltre si dichiara vicino alle posizioni di Angelino Alfano, a differenza della posizione del Popolo della Libert\u00e0 contro la sua decadenza da senatore.\nDal 27 novembre 2013 in seguito alla decadenza di Silvio Berlusconi, convalidata dal Senato della Repubblica per effetto del decreto legislativo n. 235 del 31 dicembre 2012 (\"Legge Severino\"), Ulisse di Giacomo diventa Senatore, in quanto primo dei non eletti del collegio di appartenenza.\nDi Giacomo a seguito della scissione del PdL ha aderito al partito di Angelino Alfano, Nuovo Centrodestra.\nIl 25 maggio 2017 assieme a Giovanni Bilardi abbandona Alternativa Popolare e passa all'opposizione del Governo Gentiloni, aderendo come indipendente al neonato gruppo parlamentare di centro-destra \"Federazione della Libert\u00e0 (IDeA-Popolo e Libert\u00e0, PLI)\"\".\""}
{"id": "1934262", "revid": "18428993", "url": "https://it.wikipedia.org/wiki?curid=1934262", "title": "Fonte dell'Aquila", "text": ""}
{"id": "1934263", "revid": "111319", "url": "https://it.wikipedia.org/wiki?curid=1934263", "title": "Nuoto ai Giochi della XXIV Olimpiade - 100 metri stile libero femminili", "text": "Hanno partecipato alle batterie di qualificazione 58 atlete: le prime 8 si sono qualificate per la finale A le successive 8 invece si sono qualificate per la finale B.\nBatterie di qualificazione.\n18 settembre 1988\nFinale A.\n19 settembre 1988"}
{"id": "1934264", "revid": "18429016", "url": "https://it.wikipedia.org/wiki?curid=1934264", "title": "Corsa della Secchia", "text": ""}
{"id": "1934266", "revid": "287204", "url": "https://it.wikipedia.org/wiki?curid=1934266", "title": "Lotta greco-romana ai Giochi della XXVIII Olimpiade - 55 kg", "text": "Il torneo si \u00e8 svolto il 24 e il 25 agosto.\nLegenda:"}
{"id": "1934267", "revid": "287204", "url": "https://it.wikipedia.org/wiki?curid=1934267", "title": "Forcella del Fargno", "text": ""}
{"id": "1934268", "revid": "18350566", "url": "https://it.wikipedia.org/wiki?curid=1934268", "title": "Villa pepoli", "text": ""}
{"id": "1934269", "revid": "18350577", "url": "https://it.wikipedia.org/wiki?curid=1934269", "title": "Villa Malvezzi", "text": ""}
{"id": "1934271", "revid": "18350583", "url": "https://it.wikipedia.org/wiki?curid=1934271", "title": "Villa Bentivoglio", "text": ""}
{"id": "1934272", "revid": "18350588", "url": "https://it.wikipedia.org/wiki?curid=1934272", "title": "Villa di Mezzo", "text": ""}
{"id": "1934273", "revid": "18350597", "url": "https://it.wikipedia.org/wiki?curid=1934273", "title": "Villa da Piedi", "text": ""}
{"id": "1934274", "revid": "1305772", "url": "https://it.wikipedia.org/wiki?curid=1934274", "title": "Personaggi di Brothers &amp; Sisters - Segreti di famiglia", "text": "Questa voce contiene un elenco dei personaggi presenti nella serie televisiva Brothers &amp; Sisters - Segreti di famiglia.\nFamiglia Walker.\nNora Walker.\nNora Walker (nata Holden) \u00e8 interpretata dall'attrice statunitense Sally Field, che per questo ruolo ha vinto un Emmy nel 2007 ed un SAG Award nel 2009. Nora \u00e8 la matriarca della famiglia Walker: \u00e8 una donna apprensiva e autoritaria, che tende a voler controllare sempre le vite dei suoi familiari. Convinta democratica, \u00e8 continuamente in lotta con la figlia Kitty, per le sue radicali idee repubblicane. Per diversi anni le due non si sono quasi parlate perch\u00e9 Kitty aveva incoraggiato il fratello Justin a combattere nella guerra in Afghanistan. Con la figlia Sarah ha un rapporto molto pi\u00f9 disteso, anche se per un breve periodo Nora le sar\u00e0 ostile, poich\u00e9 Sarah le aveva tenuto nascosto il fatto che il padre avesse una figlia illegittima. Ha un rapporto particolare con il figlio omosessuale Kevin, che appoggia nelle sue scelte forse fin troppo. Nora ha anche un fratello maggiore, Saul, che la difende, la assiste e la protegge in seguito alla morte del marito. Se il rapporto con i suoi figli \u00e8 spesso burrascoso, quello con sua madre \u00e8 a dir poco pessimo: Nora le rimprovera di essere stata assente e di non averla mai sostenuta, oltre ad aver criticato continuamente il suo matrimonio. Proprio il matrimonio di Nora si scopre essere stato un grande fallimento: suo marito William, infatti, l'ha tradita per vent'anni con un'altra donna, Holly Harper, da cui ha avuto una figlia, Rebecca. Alla morte di William, tutti i suoi segreti vengono alla luce e Nora, in collera con lui, decide di dirgli addio definitivamente, gettando la sua fede nuziale nell'oceano. Dopo la morte del marito, Nora comincia ad uscire con altri uomini, anche se tutte le sue storie finiranno male. Riguardo alla religione, Nora \u00e8 ebrea, anche se non \u00e8 mai stata praticante; insieme alla nipotina Paige, per\u00f2 riscoprir\u00e0 la sua fede.\nNella prima stagione, Nora, invadente e volitiva donna californiana \u00e8 una moglie felice e madre di cinque figli. La serenit\u00e0 della sua famiglia per\u00f2 viene bruscamente interrotta quando, durante la festa per il compleanno di sua figlia Kitty, il marito William ha un attacco di cuore e muore davanti agli occhi di tutti. Questo avvenimento \u00e8 solo l'inizio di una lunga serie di scoperte sulla vita del defunto: William infatti, sotto l'apparenza di uomo perfetto, nascondeva una relazione con un'altra donna che durava da vent'anni, una figlia illegittima e un grosso ammanco alla sua azienda. Nora quindi vede spazzata via in un colpo la sua tranquillit\u00e0 e si trova a fare i conti con la sua nuova vita. Fra le altre cose, cerca di migliorare il suo rapporto con i figli, soprattutto con Kitty, con la quale \u00e8 in contrasto da tempo. Inoltre comincia a frequentare degli uomini, tra cui il tuttofare David e l'insegnante di scrittura creativa Mark. Oltre a questo, ospita in casa la figlia illegittima di suo marito e tenta di trovare una tregua con l'amante dell'uomo.\nNella seconda stagione, l'apertura della seconda stagione vede Nora disperata, dopo una lunga estate in cui \u00e8 rimasta da sola ad affrontare il dolore per la partenza di Justin. L'unica persona ad averle dato un po' d'aiuto \u00e8 stata Rebecca, che Nora ha imparato ad amare come una figlia. Nel primo episodio, Nora mette da parte perfino i preparativi del matrimonio di Kitty per dedicarsi all'\"Associazione madri di guerra\". Justin, infatti, non ha dato sue notizie per giorni e sua madre \u00e8 preoccupatissima. Grazie all'aiuto di Robert, Nora viene a sapere che Justin sta rientrando da una missione e sta bene. Tuttavia la sua serenit\u00e0 viene interrotta nuovamente quando Robert viene informato che Justin e i suoi compagni sono stati colpiti da una bomba. Nell'episodio seguente viene mostrato che Justin \u00e8 salvo, anche se ha riportato danni alla gamba destra, e perci\u00f2 viene fatto rientrare a casa. Per gli episodi successivi, Nora cerca di convincere Justin ad assumere gli antidolorifici per guarire pi\u00f9 velocemente. Il ragazzo alla fine accetta il consiglio della madre, ma poi diviene dipendente dai medicinali. Nora quindi viene messa alla prova per l'ennesima volta e decide di aiutare il figlio a disintossicarsi senza il ricovero in una clinica. Contemporaneamente si occupa del matrimonio di Tommy, che ha preso una strana piega, e di quello di Sarah, che sta combattendo per l'affidamento dei figli. Qualche tempo dopo, cercando le musiche per il matrimonio di Kitty e Robert, Nora si ricorda del suo primo fidanzato, Stan Harris e le viene voglia di contattarlo. Scopre cos\u00ec che Stan \u00e8 diventato un professore universitario dai metodi piuttosto anticonformisti e, dopo una cenetta intima, Nora lo invita alle nozze di Kitty. L'uomo per\u00f2 si mette a fumare marijuana davanti alle guardie di sicurezza, che lo rinchiudono in isolamento. Cos\u00ec Nora, rimasta da sola, si mette a flirtare con un altro invitato, Isaac Marshall, un collaboratore della campagna elettorale di Robert. Nora e Isaac (vedovo con cinque figli) intraprendono una relazione, che dura all'incirca tre mesi. Poi all'improvviso Isaac le chiede di trasferirsi con lui a Washington; Nora accetta, ma i suoi figli manifestano la loro disapprovazione e alla fine la donna si rende conto che non pu\u00f2 lasciarli, perch\u00e9 necessitano della sua presenza. Negli ultimi episodi della stagione, un azzardo incauto di Saul mette a rischio la sopravvivenza della Ojai Foods e Nora chiede aiuto a Tommy e Holly. Nell'ultimo episodio Nora organizza il matrimonio di Kevin e Scotty, mentre i suoi figli scoprono che Rebecca non \u00e8 la vera figlia illegittima di William.\nWilliam Walker.\nWilliam Walker era il fondatore della ditta \"Ojai Foods\", marito di Norah, e padre di cinque figli. In seguito all sua morte, avvenuta inaspettatamente il giorno del compleanno della figlia Kitty, vengono rivelati una serie di retroscena che mettono la famiglia Walker profondamente in crisi. William infatti intratteneva da anni una relazione con Holly Harper, dal quale aveva persino avuto una figlia, Rebecca. Bench\u00e9 la sua presenza nel telefilm sia fatta principalmente di flashback, le sue azioni ed il suo passato saranno la forza scatenante degli avvenimenti di quasi tutta la serie.\nSarah Walker.\nSarah Louise Walker (precedentemente Whedon) \u00e8 interpretata dall'attrice australiana Rachel Griffiths. Sarah \u00e8 una madre lavoratrice, che ha lasciato il suo impiego in una multinazionale per lavorare nell'azienda di famiglia, in modo da avere pi\u00f9 tempo da dedicare ai suoi figli. Suo padre William l'ha sempre elogiata davanti ai dipendenti e alla sua morte le ha lasciato la presidenza dell'azienda, suscitando la gelosia dell'altro figlio, Tommy. Il matrimonio di Sarah con Joe, un musicista, \u00e8 in crisi all'inizio della prima stagione e i due vedono un consulente. Man mano che la storia va avanti, le cose peggiorano e Sarah lascia Joe quando lui bacia la sorellastra di sua moglie, Rebecca. Politicamente Sarah \u00e8 una democratica come la madre. Ha frequentato l'Universit\u00e0 Wharton ed ha conseguito un master in economia.\nNella prima stagione Sarah \u00e8 una donna in carriera, che tenta disperatamente di conciliare la vita lavorativa con quella familiare. Madre di due bambini piccoli, \u00e8 sposata con Joe Whedon, un insegnante di chitarra, ma il loro matrimonio \u00e8 in crisi e i due vedono un consulente di coppia. Nei primi episodi alla figlia Paige viene diagnosticato il diabete infantile, ma i genitori affrontano tutto ci\u00f2 con serenit\u00e0, supportati dalla famiglia Walker. Dopo la morte di suo padre, Sarah viene nominata presidente dell'azienda di famiglia, la Ojai Foods, a discapito del fratello Tommy, con il quale entra per un po' in competizione. Sarah \u00e8 la prima a scoprire i segreti del padre, come il fatto che si sia reso colpevole di appropriazione indebita, rubando 2 milioni di dollari dal fondo pensione aziendale. Fra tutti i figli, Sarah \u00e8 quella che porta pi\u00f9 rancore verso il padre, sentendosi tradita da un uomo che aveva sempre considerato irreprensibile. Sarah tenta di salvare l'azienda dal fallimento e insieme ai fratelli Tommy e Kevin scopre che il padre aveva acquistato un fondo del valore di milioni di dollari. In questo modo riesce a risanare il bilancio aziendale. In seguito Sarah scopre da una fotografia che il padre ha avuto una figlia dalla sua amante Holly, Rebecca. Poich\u00e9 Holly si \u00e8 fatta cedere delle azioni della Ojai con l'imposizione, Sarah coglie l'occasione di vendicarsi di lei, rivelando a Rebecca che William Walker era suo padre (cosa che la madre le ha sempre tenuto nascosto). Tutto ci\u00f2 scatener\u00e0 una grande rivalit\u00e0 fra Sarah e Holly, che non cesser\u00e0 mai completamente, anche se con il tempo i rapporti si appianeranno. Verso la fine della stagione, Rebecca e Joe si scambiano un bacio in un attimo di debolezza e la ragazza racconta tutto a Justin, il quale d\u00e0 un ultimatum a Joe, imponendogli di confessare l'accaduto a Sarah. Joe allora porta la moglie fuori per il weekend, con il proposito di raccontarle tutto, ma alla fine non ce la fa, accorgendosi di non poter perdere la moglie. Tuttavia, Holly, venuta a sapere dell'accaduto, non perde tempo per rinfacciare a Sarah la debolezza di suo marito. I Whedon allora si separano e Joe va via di casa. Nell'ultima puntata si intuisce che i due sono comunque in buoni rapporti e che potrebbe avvenire una riappacificazione.\nNella seconda stagione, nel primo episodio, Sarah fa l'amore con Joe e cos\u00ec in lei si riaccende la speranza di salvare il suo matrimonio. Dopo la paura per Justin, colpito da una bomba in Iraq, Sarah chiede a Joe di lasciar perdere la separazione e di tornare insieme. Lui per\u00f2 le chiede il divorzio e in seguito Sarah scopre che si sta frequentando con la sua prima moglie, Paula. Qualche episodio dopo, mentre stabiliscono gli accordi per il divorzio, Joe manifesta a Sarah la sua intenzione di richiedere l'affido esclusivo dei figli. Tutto ci\u00f2 porta ad una dura battaglia legale, dalla quale Sarah esce sconfitta. Una sera per\u00f2 Paige scappa di casa, rifugiandosi da Nora e cos\u00ec Joe si convince che per i bambini \u00e8 meglio l'affido condiviso. Successivamente, Sarah si innamora di Graham Finch, un consulente della Ojai Foods che la corteggia spudoratamente e i due intraprendono una relazione. Quando Sarah deve firmare l'accordo proposto da Graham per l'azienda, confida a Saul di non reputare conveniente l'investimento e cos\u00ec gli chiede di rifiutare al posto suo, per non compromettere la relazione. Saul per\u00f2 vota a favore e l'investimento si dimostra sbagliato: la Ojai Foods \u00e8 sotto di 20 milioni di dollari e rischia il fallimento. Sarah quindi \u00e8 costretta da Nora a chiedere aiuto a Tommy e Holly, che le propongono un'unica possibilit\u00e0: fondere la Ojai Foods e la Walker Landing. In questo modo, Sarah e Tommy diventano co-presidenti e Holly amministratore delegato. Nell'ultimo episodio, Sarah regala a Rebecca la foto di lei da neonata (quella che le aveva fatto scoprire che William aveva una figlia illegittima), ma la ragazza ha gi\u00e0 scoperto di non essere figlia di William e fra l'altro dice a Sarah di non essere lei la bambina nella foto. Sarah allora si convince che William ha avuto un altro figlio illegittimo (quello nella foto) da una donna che non \u00e8 Holly Harper e inoltre crede che il suo nome inizi con la lettera \"r\" (poich\u00e9 la password di William era \"sktkjr\", l'acronimo dei nomi dei figli). Improvvisamente Kevin ricorda un particolare a cui non aveva mai fatto caso: una sera, alcuni anni prima, un amico di William gli aveva dato quella foto e lui aveva spiegato a Kevin che il bambino nella foto era Ryan, il figlio di una sua amica morta di recente. La prima stagione si chiude con Sarah e Kevin che comunicano la loro scoperta a Nora.\nKitty Walker.\nKatherine Anne \"Kitty\" McCallister (nata Walker) \u00e8 interpretata dall'attrice statunitense Calista Flockhart. Kitty \u00e8 una donna determinata e testarda, da sempre in conflitto con la madre Nora per le sue posizioni politiche: infatti, mentre la madre \u00e8 democratica, Kitty \u00e8 una repubblicana convinta. Oltre a ci\u00f2, Kitty si \u00e8 resa colpevole, secondo Nora, di aver spinto il fratello Justin ad arruolarsi nell'esercito e a partire per l'Afghanistan. Kitty ha abitato per molti anni a New York ed era l\u00ec anche al momento dei fatti dell'11 settembre 2001. Il racconto dell'accaduto ha colpito talmente tanto il giovane Justin da spingerlo ad arruolarsi, nonostante non fosse quella l'intenzione di Kitty. Per tutti questi anni Nora e Kitty si sono parlate a stento. Kitty ha avuto molti uomini nella sua vita, ma le sue relazioni sono sempre inesorabilmente fallite. Ha una vastissima collezione di scarpe.\nNella prima stagione Kitty \u00e8 una famosa conduttrice radiofonica che lavora e vive a New York da molti anni. Nel primo episodio ritorna nella casa di famiglia in California per festeggiare il suo trentottesimo compleanno. Qui si scopre che i suoi rapporti con la madre Nora sono molto freddi, sia per via delle convinzioni politiche contrapposte, sia perch\u00e9 Nora ritiene Kitty responsabile dell'arruolamento nell'esercito del fratello Justin. Durante la sua festa di compleanno, il padre William ha un infarto e muore. La famiglia, esterrefatta, si unisce ancora di pi\u00f9 e Kitty e Nora fanno finalmente pace. Kitty, in procinto di sposarsi con il fidanzato Jonathan, decide di accettare un lavoro come opinionista in un programma televisivo a Los Angeles e quindi si trasferisce a casa della madre, mettendo a repentaglio la sua vita sentimentale. La trasmissione in cui Kitty lavora, \"Rosso, Bianco e Blu\", \u00e8 basata su una serie di dibattiti riguardo questioni politiche intavolati fra due esponenti dei maggiori partiti politici statunitensi, la repubblicana Kitty e il democratico Warren. Fra i due comincia una relazione piuttosto ambigua, che finisce con un rapporto sessuale. Kitty resta cos\u00ec divisa fra due uomini; Jonathan scopre tutto e la lascia, mentre Warren, che non \u00e8 mai stato il suo fidanzato ufficiale, comincia ad uscire con una giovanissima collaboratrice del programma.\nIn seguito a Kitty viene affidato l'incarico di realizzare un'intervista con il Senatore Repubblicano Robert McCallister. La donna sfrutta l'occasione per chiedere al Senatore di risparmiare a Justin il rientro in servizio. L'uomo si trova costretto a rifiutare per integrit\u00e0 morale, ma resta colpito da Kitty, tanto da assumerla come Capo del suo Ufficio Stampa. Lei accetta l'incarico e pian piano fra i due si instaura una relazione sentimentale, che alla fine della stagione porter\u00e0 ad un fidanzamento ufficiale. La storia fra Kitty e il Senatore viene osteggiata da Kevin, poich\u00e9 McCallister ha votato contro una legge per i matrimoni gay. In realt\u00e0 viene fuori che Robert ha un fratello gay, Jason, e che ha votato contro la legge solo perch\u00e9 sarebbe comunque stata bocciata. Per un po' di tempo Kevin e Jason hanno anche una relazione.\nContemporaneamente a questi fatti, Kitty reagisce male alla notizia di avere una sorellastra ed inizialmente non vuole neanche conoscere Rebecca. Il loro rapporto rimane comunque burrascoso anche quando Rebecca viene accolta in casa da Nora.\nNella seconda stagione Kitty sta organizzando il suo matrimonio, ma scopre di essere rimasta incinta. Poich\u00e9 la gravidanza potrebbe causare problemi alla campagna elettorale di Robert, Kitty si vede costretta ad anticipare la data delle nozze. In questa occasione chiede a Rebecca di essere una delle sue damigelle, dimostrando di averla accettata come membro della famiglia. Purtroppo il giorno prima del matrimonio, Kitty, recatasi con Nora a fare la prima ecografia, viene informata dalla ginecologa che ha perso il bambino. La cerimonia quindi viene rimandata e Robert ammette di non essere pronto ad avere un altro figlio in un momento come questo. Nel frattempo Kitty ha assunto come collaboratore della campagna Isaac Marshall, una sua vecchia conoscenza, che intraprende una relazione con Nora. Finalmente arriva il giorno delle nozze, ma quella mattina Kitty scopre da Isaac che qualcuno vuole far emergere la verit\u00e0 riguardo ai meriti militari che Robert si \u00e8 preso ingiustamente. Nella prima stagione Kitty aveva ricattato l'unica persona che conosceva quest'episodio e cos\u00ec non se la sente di sposarsi prima di dire a Robert ci\u00f2 che ha fatto. Lui le dice che risolveranno tutto insieme e cos\u00ec si sposano. Tuttavia il segreto di Robert viene alla luce e l'uomo perde le primarie. Successivamente Kitty chiede a Robert di provare di nuovo ad avere un figlio, ma la fecondazione in vitro non funziona e inoltre Kitty teme di non poter portare avanti una gravidanza. I McCallister allora decidono di procedere con l'adozione. Nell'ultimo episodio Kevin e Scotty si sposano e chiedono a Kitty di officiare la cerimonia.\nTommy Walker.\nThomas \"Tommy\" Walker \u00e8 interpretato dall'attore statunitense Balthazar Getty. Tommy \u00e8 il terzogenito dei Walker, fra tutti i figli quello pi\u00f9 simile al padre e che pi\u00f9 soffre per la sua morte e per i suoi segreti. \u00c8 geloso della scelta del padre di nominare sua sorella Sarah direttrice dell'azienda di famiglia e cos\u00ec comincia a competere con lei. Ad un certo punto si schiera con la nemica giurata di Sarah e di sua madre Nora, Holly Harper. La donna infatti decide di aprire un'azienda vinicola, giustificandosi con la motivazione che William lo voleva. Tommy allora la aiuta a fondare la Walker Landing. Nel frattempo ha scoperto di essere sterile e cos\u00ec si fa aiutare dai fratelli Kevin e Justin a concepire un figlio, attraverso l'inseminazione artificiale. Julia, sua moglie, resta incinta e nella penultima puntata partorisce prematuramente (29 settimane) due gemellini, William ed Elizabeth. Il maschietto per\u00f2 ha problemi renali e gli serve un trapianto dalla sorellina per sopravvivere. Tuttavia, perch\u00e9 ci\u00f2 sia possibile, bisogna mettere a rischio anche la vita di Elizabeth. Tommy e Julia non se la sentono di rischiare e cos\u00ec il piccolo William muore dopo poche ore.\nNella seconda stagione i rapporti fra Tommy e Julia sono piuttosto tesi. Un giorno, dopo una visita dei suoceri, Tommy viene informato da Julia che lei ed Elizabeth se ne andranno via per un po'. Quando Tommy chiede spiegazioni, Julia lo accusa di essere colpevole della morte del loro bambino. Tommy vive un periodo di forte crisi e cos\u00ec cade molto facilmente fra le braccia della sua nuova segretaria Lena, un'amica di Rebecca. Holly si accorge subito della relazione e minaccia Tommy se non porr\u00e0 fine alla relazione. La storia per\u00f2 continua ad andare avanti per un po', finch\u00e9 Tommy non lascia Lena, capendo di non esserne davvero innamorata. Il giorno dopo Julia ritorna a casa, pentita per ci\u00f2 che \u00e8 successo e chiede a Tommy di riprovarci. Durante una cena di famiglia, per\u00f2, la relazione di Tommy e Lena viene alla luce e perdipi\u00f9 Julia scoppia a piangere, confessando di aver avuto anche lei una relazione. I due riescono a chiarirsi e si ripromettono di dimenticare tutto e di cercare di ricominciare. Nell'ultimo episodio Sarah e Nora chiedono a Tommy e Holly un aiuto economico, poich\u00e9 la Ojai Foods \u00e8 sull'orlo del fallimento a causa di un investimento sbagliato di Saul. I due accettano, ma a patto che la Ojai Foods si fonda con la Walker Landing.\nKevin Walker.\nKevin Walker \u00e8 interpretato da Matthew Rhys. Kevin \u00e8 il quartogenito dei Walker. Avvocato dichiaratamente omosessuale, all'inizio della prima stagione non ha mai avuto molte relazioni stabili. La sua prima esperienza sessuale \u00e8 stata con una ragazza, ma l'estate seguente ha fatto sesso con un certo Tucker Booth nel ranch di famiglia (Tucker fra l'altro aveva fatto perdere la verginit\u00e0 a Sarah e si era drogato con Justin). Al liceo, Kevin usciva con un ragazzo di nome Danny McCullough, ma sua sorella raccont\u00f2 della loro relazione a Kitty, che spiffer\u00f2 tutto agli altri fratelli. Kevin allora fece coming out con la madre, che il giorno dopo si iscrisse all'Associazione Genitori di Gay e Lesbiche. Nella seconda puntata Kevin, lavorando ad un caso che gli \u00e8 stato sottoposto, conosce un testimone chiave, Scotty Wandell. Scotty \u00e8 un ragazzo apertamente gay, che corteggia spudoratamente Kevin, accusandolo inoltre di cercare di sembrare eterosessuale. I due intraprendono una relazione, che prosegue fra alti e bassi. Una sera a cena, Tommy rivela alla famiglia di essere sterile e chiede a Kevin di donargli il suo sperma, in modo che lui e sua moglie Julia possano tentare l'inseminazione artificiale. Scotty esprime il suo parere, ma Kevin lo zittisce bruscamente dicendogli che \u00e8 una questione familiare. Scotty allora lo lascia. Nonostante tutto, alla fine Kevin dona il suo sperma e anche Justin lo fa; alla fine Julia resta incinta, ma la paternit\u00e0 \u00e8 sconosciuta. In seguito Kevin litiga con sua sorella Kitty, che ha accettato un posto di lavoro offertole da Robert McCallister, un Senatore Repubblicano. Kevin, essendo Democratico, non sopporta McCallister e perdipi\u00f9 il Senatore vota contro una legge che consente le unioni gay. In realt\u00e0 McCallister ha un fratello gay e ha votato contro quella legge perch\u00e9 sarebbe stata bocciata ugualmente, ma ciononostante Kevin continua a malsopportare il Senatore. Qualche tempo dopo, in palestra, Kevin fa amicizia con Chad Barry, un attore di soap opera, apparentemente etero, ma che lancia segnali contrastanti. In realt\u00e0 Chad \u00e8 gay, ma non pu\u00f2 rivelarlo perch\u00e9 teme un calo della popolarit\u00e0. Kevin accetta quindi di avere una relazione segreta con lui, che fra l'altro \u00e8 anche fidanzato con una ragazza di nome Michelle. A tutto ci\u00f2 si aggiunge anche Dan Silk, un blogger che avanza dei sospetti sulla sessualit\u00e0 di Chad. Kevin lo contatta telefonicamente minacciando di querelarlo, ma ci\u00f2 serve solo a farlo accanire di pi\u00f9 contro Chad. L'attore alla fine fa coming out pubblicamente, ma Kevin capisce che la relazione sta diventando troppo seria e lui non \u00e8 pronto ad impegnarsi, cos\u00ec lascia Chad. Poco tempo pi\u00f9 tardi Kitty gli fissa un appuntamento con Jason McCallister, non dicendogli che \u00e8 il fratello del Senatore; all'appuntamento Kevin fa una figura pessima, parlando male di Robert e dicendo che \u00e8 una vergogna per il mondo che qualcuno come lui faccia politica. Jason allora va via in fretta e furia, liquidandolo. Successivamente i due si ritrovano alla festa di fidanzamento di Kitty e Robert e dopo essersi insultati, si fanno prendere dalla passione nella dispensa di casa Walker.\nNella seconda stagione Jason, che Kevin ha scoperto essere un pastore metodista, viene incaricato dal vescovo di recarsi in missione in Malaysia e Kevin non prende bene la notizia, promettendo comunque al ragazzo di aspettarlo al suo ritorno. Qualche tempo dopo, Kevin riceve la visita di Scotty Wandell, che gli chiede un aiuto legale e gli propone di frequentarsi di nuovo. Kevin chiarisce di essere fidanzato, ma propone di rimanere amici. Quando Scotty viene sfrattato, Kevin si offre di ospitarlo a casa sua e qui comincia una relazione piuttosto ambigua; i due infatti continuano a flirtare, finch\u00e9 non finiscono a letto. Scotty decide di andarsene per non procurare danni a Kevin, ma lui chiama Jason e lo lascia. In seguito Jason ritorna in California e chiede un appuntamento a Kevin per chiarirsi. Le cose non vanno bene, poich\u00e9 Jason accusa Kevin di aver agito da vigliacco lasciandolo per telefono; Kevin, dal canto suo si difende dicendo che lui era lontano e non si sentivano mai. Nel frattempo Kevin deve occuparsi anche di suo zio Saul, che nasconde la propria omosessualit\u00e0. In uno degli ultimi episodi Saul, dopo avere tentato il suicidio, confessa a Kevin di essere gay, ma di vergognarsi a causa della sua et\u00e0. La storia di suo zio fa capire a Kevin quanto sia importante per lui Scotty e cos\u00ec gli chiede di sposarlo (come unione civile). Nell'ultimo episodio i due si sposano, con Kitty come officiante della cerimonia. Durante i festeggiamenti, dopo la notizia che Rebecca non \u00e8 figlia di William Walker, Sarah cerca di convincere i fratelli che il padre ha avuto davvero un figlio illegittimo. Tornato a casa, Kevin ripensa al suo rapporto con suo padre e si ricorda un particolare a cui non aveva mai fatto caso: una sera a cena, William ricevette la fotografia di un neonato da un suo amico e si giustific\u00f2 con il figlio dicendo che il bambino \u00e8 Ryan, il figlio di una sua amica morta di recente. Anni dopo, i Walker trovarono quella foto e, interrogandosi sull'identit\u00e0 del neonato, cominciarono a cercarlo, arrivando alla conclusione che fosse Rebecca. La seconda stagione si chiude con Kevin e Sarah che raccontano a Nora la storia di Ryan.\nNella terza stagione Elisabeth (figlia di Tommy e di Julia, concepita in provetta usando lo sperma di Justin e quello di Kevin) ha un tumore al fegato e necessita di un trapianto, perci\u00f2 entrambi gli zii svolgono le analisi per vedere chi \u00e8 compatibile ed emerge che \u00e8 Kevin il padre;dopo questa notizia Kevin non vuole accontentarsi di avere una nipote ma vorrebbe che Elisabeth da adulta sapesse la verit\u00e0, successivamente per\u00f2 capisce che \u00e8 Tommy il vero padre della bambina e si accontenta solo di essere il suo zio cool. Un altro cambiamento riguarda il lavoro, infatti Kevin aspirer\u00e0 a diventare socio anziano dello studio legale dove lavora, questo lo porter\u00e0 a trascurare Scotty e la sua famiglia, ma quando il suo posto viene assegnato a un altro avvocato Kevin si licenzia e decide di occuparsi delle pubbliche relazioni di Robert McCallister, inizialmente in conflitto con il cognato(Kevin \u00e8 un democratico mentre Robert un repubblicano) instaurer\u00e0 con lui un vero e profondo legame di amicizia.\nNella quarta stagione si far\u00e0 vivo l'ex fidanzato di Kevin, Chad, che proporr\u00e0 a lui ed a Scotty un rapporto a tre. Kevin e Scotty ricorreranno all'inseminazione artificiale per avere un bambino ma Michelle, la donna che porta in grembo loro figlio, dice di avere abortito mentre in realt\u00e0 fugge con il bambino.\nNella quinta stagione dopo la morte di Robert, ed il presunto aborto di Michelle, Kevin e Scotty si allontanano sempre di pi\u00f9 ed il loro matrimonio quasi finisce quando Scotty confessa a Kevin di avere passato una notte con un cameriere del suo ristorante perch\u00e9 si sentiva trascurato (Kevin infatti aveva perso l'inaugurazione del ristorante di Scotty per ubriacarsi in un bar, dicendo al marito di avere un'importante riunione). Kevin capir\u00e0 quanto ama Scotty e lo perdoner\u00e0. Insieme decidono di prendere in considerazione l'affido, dal momento che Kevin ora si occupa della difesa di molti minori con situazioni domestiche disagiate, e prenderanno in affidamento una bambina di nome Olivia. Successivamente Justin si presenter\u00e0 a casa loro con un bambino di nome Daniel che \u00e8 il bambino che Michelle portava in grembo ed ha abbandonato, resasi conto del suo errore, a casa di Justin sapendo che il ragazzo l'avrebbe portato dal fratello e da suo marito.\nJustin Walker.\nJustin Walker \u00e8 interpretato dall'attore statunitense Dave Annable. Justin \u00e8 il pi\u00f9 piccolo dei Walker. Considerato un po' la pecora nera della famiglia, Justin ha combattuto in Afghanistan e l'esperienza lo ha portato ad essere affetto da Disturbo da stress post-traumatico. Tutto ci\u00f2 lo ha spinto alla tossicodipendenza, dalla quale \u00e8 uscito solo attraverso il ricovero in un centro di disintossicazione. Essendo il pi\u00f9 giovane, \u00e8 vissuto con le continue attenzioni della famiglia, che lo hanno soffocato fino al punto di arruolarsi nell'esercito per dimostrare il proprio valore. Nel primo episodio viene fuori che Justin \u00e8 il pi\u00f9 coccolato dalla madre e dai fratelli e che per un certo periodo ha combattuto nella guerra in Afghanistan. Il ragazzo si \u00e8 arruolato spontaneamente, ma negli ultimi anni sua madre Nora e sua sorella Kitty non si sono quasi rivolte la parola, ritenendo responsabile l'altra per ci\u00f2 che \u00e8 successo a Justin (Disturbo da stress post-traumatico e problemi di droga). In realt\u00e0 Justin ha deciso di andare in guerra dopo aver sentito il racconto di Kitty, testimone degli avvenimenti dell'11 settembre 2001, anche se questo non era l'intento della donna. Al ritorno dalla guerra, appunto, Justin \u00e8 emotivamente provato e trova sfogo nella tossicodipendenza e nelle relazioni occasionali. La famiglia tenta di convincerlo a disintossicarsi e il fratello Tommy decide di non rivolgergli pi\u00f9 la parola perch\u00e9 a suo dire si atteggia a vittima. Justin riesce a fare pace con Tommy quando l'uomo scopre di essere sterile e chiede a Kevin di donargli il suo seme. Kevin inizialmente rifiuta e Justin coglie l'occasione per avere un confronto con Tommy. Alla fine sia Kevin che Justin donano dei campioni di sperma che vengono utilizzati per l'inseminazione artificiale di Julia, la moglie di Tommy. Quale dei due campioni viene scelto non viene rivelato, per scelta stessa di Tommy e Julia. Nel frattempo Justin ha trovato un lavoro come facchino in un hotel di propriet\u00e0 di Tyler Altamirano, una sua vecchia compagna di liceo. I due cominciano uno strano rapporto, ma Tyler ad un certo punto licenzia Justin dopo averlo sorpreso a drogarsi in servizio. In realt\u00e0 Justin si stava drogando perch\u00e9 aveva ricevuto una lettera dove veniva richiamato alle armi in Iraq. Con l'aiuto di Kevin, Justin riesce a far prorogare la data del rientro in servizio di cinque mesi. In questo periodo decide di disintossicarsi ed entra in un centro specializzato. Dopo essere uscito dal centro di riabilitazione, Justin viene a sapere di avere una sorellastra, Rebecca Harper, che suo padre aveva avuto dalla sua amante Holly. Al contrario dei fratelli, che vogliono tenerla lontana dalle loro vite, Justin si presenta a casa di Rebecca e fa amicizia con lei. Poi convince la famiglia ad accettarla e quando Rebecca va via di casa, convince Nora ad ospitarla in casa loro. Nell'ultima puntata Justin viene informato da una telefonata che la data di rientro \u00e8 il giorno successivo e non tre giorni dopo, come lui credeva. Il giorno successivo per\u00f2 \u00e8 quello della festa di fidanzamento di Kitty e Robert; Justin presenzia alla festa ma poi va via senza dire niente a nessuno. Kitty e Nora, avvertite in tempo da Rebecca, corrono all'aeroporto e riescono a salutare Justin prima che parta.\nLa seconda stagione si apre con un videomessaggio di Nora a Justin, che \u00e8 ancora in guerra. Ben presto viene fuori che il ragazzo non d\u00e0 pi\u00f9 sue notizie da settimane e Nora \u00e8 preoccupatissima. Grazie a Robert i Walker riescono a sapere che Justin \u00e8 sano e salvo e sta rientrando da una missione. Poco dopo per\u00f2 giunge la notizia che il convoglio di Justin \u00e8 stato colpito da una mina. Nell'episodio seguente Justin viene fatto rimpatriare, a causa di una brutta ferita alla gamba destra. Il ragazzo non sopporta la presenza costante dei familiari e inoltre si rifiuta di assumere gli antidolorifici che gli sono stati prescritti, temendo di ricadere nella dipendenza. Nora riesce a convincerlo a curarsi con le medicine, ma il timore di Justin si realizza e il ragazzo si ritrova con una dipendenza da ossicodone. La famiglia lo mette davanti al suo problema e lui decide di curarsi a casa con l'aiuto di sua madre e di Rebecca. Dopo essere guarito, intreccia una relazione segreta con l'ex amante di Tommy, Lena Branigan, che lo usa solo per riavvicinarsi a suo fratello. Quando Tommy scopre la storia, si chiarisce con Justin, che nel frattempo ha lasciato Lena. Successivamente Rebecca gli racconta in confidenza di volersi sottoporre all'esame del DNA, poich\u00e9 ha dei dubbi sulla sua vera paternit\u00e0. Justin la incoraggia e la ragazza effettua il test. Il risultato \u00e8 che Rebecca \u00e8 figlia del regista David Caplan e non di William Walker, ma lei mente a Justin, temendo di perdere la famiglia Walker. Justin per\u00f2 resta deluso dalla notizia che Rebecca \u00e8 sua sorella e confida a Kevin di provare qualcosa per lei. Alla fine lo ammette anche davanti a Rebecca, che scappa via confusa. In seguito la ragazza gli dice di non essere sua sorella, ma lui la scaccia in malo modo, sentendosi tradito. Nell'ultimo episodio, in occasione del matrimonio di Kevin e Scotty, i due riescono a riappacificarsi e intraprendono una relazione segreta.\nPersonaggi secondari e ricorrenti.\nSaul Holden.\nSaul Holden \u00e8 interpretato dall'attore statunitense Ron Rifkin. Saul \u00e8 il fratello maggiore di Nora, \u00e8 scapolo e lavora da anni nella Ojai Foods, l'azienda di famiglia di William Walker, il marito di Nora. Saul cerca di proteggere Nora dopo la morte di William, ma non riesce a tenerle nascoste le scoperte fatte dai suoi figli. Saul \u00e8 l'unica persona a conoscenza della relazione fra William e Holly Harper e dopo la morte del cognato, avr\u00e0 una relazione proprio con quest'ultima, contro il parere di Nora. Nel corso del tempo emerge il fatto che Saul \u00e8 omosessuale ed ha avuto una relazione con un uomo, molti anni prima. Come Nora, anche Saul \u00e8 ebreo. Saul ha un rapporto molto amichevole con i suoi nipoti, che non lo chiamano neanche zio. Quando William muore, Saul tenta di proteggere sua sorella dai segreti inconfessabili dell'uomo, che pian piano vengono fuori. Si scopre che Saul \u00e8 in contatto con l'amante di William, Holly Harper, che \u00e8 una sua amica intima. Per un breve periodo, Saul e Holly si frequenteranno, nonostante Nora mostri il suo disappunto. La relazione per\u00f2 finir\u00e0 presto, perch\u00e9 Holly capisce che Saul tiene di pi\u00f9 ai Walker che a lei. Nel corso della serie Saul rivela alla sorella che William ha avuto una figlia da Holly, Rebecca. Per averlo fatto, litiga con i suoi nipoti, che invece volevano tenere nascosta alla madre la notizia. Nell'ultima puntata, alla festa di fidanzamento di Kitty e Robert, si presenta Milo Peterman, un vecchio amico di Saul, il quale gli annuncia che ora ha dichiarato la sua omosessualit\u00e0. Questo lascia quindi dei dubbi sui gusti sessuali di Saul, che vengono approfonditi meglio nella seconda stagione. In uno dei primi episodi della seconda stagione Saul confida a Nora di aver amato un uomo, molti anni prima, ma di non essere convinto del suo orientamento sessuale. Nonostante le pressioni di Kevin, che vuole fargli ammettere la propria omosessualit\u00e0, Saul continua sempre a negare. Nel corso della stagione viene evidenziato che l'uomo sta cercando di scappare dalla vita in cui \u00e8 imprigionato da anni e tutta questa voglia di libert\u00e0 lo spinge a commettere un investimento sbagliato, che porta la Ojai Foods sull'orlo del fallimento. Una sera Saul si ubriaca e, messosi alla guida, si schianta volontariamente contro un albero. Ne esce illeso, ma la polizia lo arresta per guida in stato di ebbrezza; Saul allora chiama Kevin per farsi venire a prendere e cos\u00ec, mentre sono in macchina, ammette di essere gay, ma di non riuscire a dirlo a causa della sua et\u00e0. Nell'ultimo episodio, al matrimonio di Kevin e Scotty, Saul fa coming out davanti ai nipoti.\nHolly Harper.\nHolly Harper \u00e8 interpretata da Patricia Wettig. Holly \u00e8 un'ex attrice di teatro che ha avuto poco successo e che si \u00e8 ritirata dal mondo dello spettacolo. Per oltre vent'anni \u00e8 stata l'amante di William Walker, da cui ha avuto la figlia Rebecca. Holly non ha mai rivelato esplicitamente la paternit\u00e0 della ragazza n\u00e9 a lei n\u00e9 a William. Quando la storia viene fuori, Rebecca si sente tradita dalla madre, che le aveva sempre detto di essere rimasta incinta di un regista che l'aveva abbandonata. Tutto ci\u00f2 \u00e8 motivo di lite fra le due e Rebecca la lascia per trasferirsi a casa Walker. Holly odia profondamente la famiglia Walker, che per William \u00e8 sempre venuta prima di lei e quindi non perde occasione di fare loro qualche dispetto. Per un breve periodo esce anche con Saul, ma la loro relazione viene presto interrotta.\nNel primo episodio Holly viene introdotta come un'amica di William Walker che gli fa visita in azienda. Ai funerali dell'uomo, Holly viene notata dai Walker mentre parla con Saul e tutti cominciano a chiedersi chi sia. All'apertura del testamento Nora scopre che William aveva una casa che era affittata da anni a Holly Harper, un'ex attrice. La vedova Walker decide quindi, contro il parere di Saul, di visitare la casa per capire cosa farne. Qui Nora e Holly fanno il loro primo incontro e sembra che tutto vada per il meglio, tanto che Nora invita anche Holly a cena. Quando i figli di William scoprono che la donna era l'amante del padre da oltre vent'anni, cercano di nascondere la cosa alla madre, ma durante la cena Nora sorprende tutti rivelando che lei sapeva della relazione di suo marito con Holly, che viene umiliata davanti a tutti gli invitati. Qualche tempo dopo Sarah, Tommy e Kevin scoprono che il padre aveva acquistato un terreno che vale milioni di dollari e lo aveva lasciato in eredit\u00e0 a loro e ad Holly. Poich\u00e9 i soldi della vendita del terreno servono a sanare il grosso ammanco che William ha causato all'azienda di famiglia, i Walker devono ottenere la parte di Holly per potere vendere. Inizialmente Sarah cerca di imbrogliare Holly, tentando di comprare la sua quota a un prezzo molto pi\u00f9 basso del suo valore reale, ma la donna scopre l'inganno e va su tutte le furie. Alla fine Holly le propone un accordo: lei ceder\u00e0 la sua quota del terreno, ma in cambio vuole diventare socia dell'azienda. I Walker si vedono costretti ad accettare e cos\u00ec Holly entra a far parte della Ojai Foods. Quando Nora lo viene a sapere, costringe i suoi figli ad assumere anche lei in azienda e comincia a competere con Holly. Quest'ultima per\u00f2 ha veramente talento come amministratrice e cos\u00ec Nora decide di farsi da parte riconoscendo la bravura dell'avversaria. In seguito Holly propone al consiglio di amministrazione l'acquisto di un'azienda vinicola, che secondo lei William voleva comprare. Sarah \u00e8 contraria, mentre Tommy \u00e8 favorevole; la proposta viene bocciata dal consiglio, ma Tommy decide di comprare l'azienda vinicola insieme ad Holly e di diventare soci. L'azienda prende il nome di Walker Landing e riscuote molto successo. Poco dopo nella vita dei Walker piomba Rebecca, che Sarah ha scoperto essere la figlia di William e Holly. La donna ha sempre tenuta segreta la paternit\u00e0 di Rebecca, per paura che la ragazza reagisse male. Sarah per\u00f2, per vendicarsi di Holly, rivela a Rebecca la verit\u00e0. La ragazza reagisce malissimo, ma \u00e8 comunque vogliosa di conoscere la sua famiglia. Nessuno dei Walker vuole socializzare con Rebecca, tranne Justin, che la accoglie in famiglia. Dopo essere stata accolta con molte difficolt\u00e0 anche dagli altri, Rebecca finisce per baciare Joe, il marito di Sarah e lo rivela alla madre. Holly a sua volta si vendica di Sarah rivelandole il tradimento del marito. Per questo Rebecca litiga con la madre, che alla fine le dice di non credere che sia stata solo colpa di Joe. Al che, Rebecca risponde di non essere una sgualdrina come lei e va via di casa, andando ad abitare a casa Walker. Questo serve solo ad alimentare l'odio di Holly verso i Walker, che le hanno preso prima l'amore della sua vita e poi la figlia. Dopo qualche screzio Holly si chiarisce sia con Nora che con Sarah e i loro rapporti sembrano migliorare, tanto che nell'ultimo episodio la donna viene anche invitata alla festa di fidanzamento di Kitty e Robert.\nAll'inizio della seconda stagione si nota che Holly \u00e8 riuscita ad appianare i rapporti con Nora e le due riescono anche ad andare d'accordo, mentre il legame con Rebecca \u00e8 piuttosto debole: la ragazza infatti ha vissuto per tutta l'estate a casa Walker e non ha voluto pi\u00f9 chiarirsi con la madre. Durante il compleanno di Kitty le due fanno pace e in seguito Rebecca torna a casa sua dopo una lite con Justin. Il giorno del matrimonio di Kitty e Robert, dopo la festa, un uomo si presenta alla Walker Landing. Holly lo conosce bene: lui \u00e8 il regista David Caplan, ex-drogato con cui \u00e8 stata fidanzata. La donna lo accoglie a casa, scatenando la curiosit\u00e0 di Rebecca, che domanda alla madre se ci sia qualche probabilit\u00e0 che David sia suo padre. Holly nega, ma poi confida a David che in realt\u00e0 c'\u00e8 una piccolissima probabilit\u00e0, che per\u00f2 non vuole rivelare a sua figlia, temendo una sua reazione aggressiva. Rebecca invece effettua il test del DNA e scopre che il suo padre biologico \u00e8 proprio David. Dopo avere letto il responso, si scaglia contro l'uomo, accusandolo di averle tenuto nascosto tutto; lui per tutta risposta fa le valigie e riparte. Rebecca si arrabbia con sua madre, ma lei si giustifica dicendo di non aver voluto mai indagare. Nel penultimo episodio, a causa di un azzardo incauto di Saul, la Ojai Foods \u00e8 messa in ginocchio e Nora costringe Sarah a chiedere aiuto a Tommy e Holly. La donna allora propone loro una fusione fra la Ojai Foods e la Walker Landing, che Sarah \u00e8 obbligata ad accettare. Holly quindi diventa amministratore delegato dell'azienda.\nRebecca Harper.\nRebecca Walker (nata Harper, propriamente Caplan) \u00e8 interpretata da Emily VanCamp. Rebecca \u00e8 la figlia che William Walker ha avuto da Holly Harper. In realt\u00e0 durante la serie si scoprir\u00e0 che il padre biologico non \u00e8 William, ma David Caplan, un ex di Holly. Rebecca rivela il suo passato a Justin nell'ultima puntata della prima stagione: quando aveva 16 anni ha avuto una relazione con il suo insegnante sposato e quando la moglie li ha scoperti, si sono trasferiti a Chicago. Rebecca allora li ha seguiti, dicendo di star studiando recitazione alla Northwestern University, senza in realt\u00e0 essersi mai iscritta. Quando la moglie del professore li ha scoperti di nuovo, lui si \u00e8 suicidato e Rebecca \u00e8 tornata a casa da sua madre. Sarah scopre dell'esistenza di Rebecca cercando la password per dei conti bloccati da suo padre; la parola si rivela essere l'acronimo dei nomi dei figli in ordine d'et\u00e0. Azzardando un'ipotesi, Sarah prova ad aggiungere alle iniziali dei Walker anche quella di Rebecca, la figlia di Holly, e la parola si rivela essere esatta. Sarah capisce quindi che suo padre credeva che la ragazza fosse sua figlia illegittima. La notizia salta fuori e i Walker, dapprima reticenti a conoscerla, finiscono con l'accoglierla in famiglia. Tutto ci\u00f2 causa la gelosia di Holly, che aveva sempre tenuta nascosta la paternit\u00e0 di Rebecca anche a William. Un giorno Rebecca e Joe, il marito di Sarah, si baciano in un momento di debolezza. Rebecca sfutta la situazione per farsi compatire dai Walker, dicendo che Joe ha approfittato di lei. Solo Justin viene a sapere la verit\u00e0 proprio dalla ragazza. Holly nel frattempo ha usato l'accaduto per umiliare Sarah, che lascia Joe. La Harper per\u00f2, durante una lite, dice alla figlia che lei sa come sono andate davvero le cose e che \u00e8 stata anche colpa sua quello che \u00e8 successo. Rebecca allora insulta la madre e va via di casa, chiedendo ospitalit\u00e0 a Justin e Nora. La ragazza entra perci\u00f2 a far parte della famiglia Walker ufficialmente. Rebecca ha abitato per tutta l'estate a casa Walker ed \u00e8 stata la persona pi\u00f9 vicina a Nora in un momento tanto delicato per lei, quando cio\u00e8 Justin era in guerra. Con il tempo riesce a guadagnarsi la fiducia di Kitty e Sarah, e a recuperare il rapporto con la madre. Nei primi episodi \u00e8 proprio lei a far notare alla famiglia Walker che Justin ha una dipendenza dall'ossicodone. Il ragazzo reagisce male all'intromissione di Rebecca nella sua vita e cos\u00ec lei decide di tornare a casa di Holly. Qualche tempo dopo riceve la visita di una sua amica di vecchia data, Lena Branigan, ritrovatasi in ristrettezze economiche e riesce a farla assumere come segretaria alla Walker Landing (l'azienda di sua madre e Tommy). Lena per\u00f2 coinvolger\u00e0 Tommy in una relazione extraconiugale, approfittando della crisi che l'uomo sta vivendo con la moglie Julia. In seguito alla fine della loro relazione, Lena andr\u00e0 a letto anche con Justin, finch\u00e9 lui non la allontaner\u00e0. Successivamente, Holly ospita in casa una sua vecchia conoscenza, il regista David Caplan. Rebecca, che da sempre \u00e8 stata convinta dalla madre di essere figlia di un regista, nutre dei sospetti sulla sua reale paternit\u00e0 e per questo si sottopone al test del DNA. L'esito si rivela essere proprio quello che Rebecca sospetta: David Caplan \u00e8 il suo padre biologico. Dopo averlo detto ai Walker (che scoprono quindi di avere un altro fratellastro, un certo Ryan Lafferty), Rebecca si lascia coinvolgere in una tenera storia d'amore segreta con Justin. Nella terza stagione Inizialmente la relazione tra Rebecca e Justin viene tenuta segreta alla famiglia, anche se per breve tempo. I due sembrano molto affiatati, e, nonostante la reciproca attrazione fisica che sentono l'uno verso l'altra non riescono a lasciarsi andare fisicamente. Con l'andare del tempo i due riusciranno a sciogliersi e a vivere una relazione libera e matura. Con l'arrivo di Ryan nella famiglia i rapporti tra Justin e Rebecca subisce qualche piccola incomprensione, e, in seguito alla dura lotta continua tra Holly e tutti i Walker, i due non reggono le continue tensioni e finiscono con in lasciarsi. Nonostante la rottura, il legame tra i due rimane molto stretto, i due litigano varie volta per la vicinanza tra lei e Ryan. Con l'andare del tempo, complici i loro sentimenti mai sopiti, i due tornano insieme e decidono di sposarsi.\nJulia Ridge Walker.\nFiglia di Ben e Beth Ridge, Julia \u00e8 la moglie di Tommy Walker. All'inizio della serie la coppia sta tentando di avere un bambino, ma Tommy si rivela sterile, e la coppia \u00e8 costretta a ricorrere all'inseminazione assistita. A fornire il seme sono i fratelli di Tommy, Kevin e Justin, e dalla gravidanza nascono due gemelli William ed Elizabeth. Tuttavia, essendo nati prematuri, William risulta troppo debole e muore dopo poco. Da l\u00ec a poco Julia e Tommy entrano in crisi e decidono di separarsi provvisoriamente. Entrambi hanno delle relazioni extraconiugali, ma alla fine decidono di riprovare a stare insieme.\nQuando Tommy metter\u00e0 in serio pericolo il futuro della Walker Landing e fuggir\u00e0 in Messico, Julia si trasferir\u00e0 a Seattle con la figlia e porr\u00e0 fine alla sua relazione con il marito\nRobert McCallister.\nRobert Alexander McCallister \u00e8 interpretato da Rob Lowe. Robert \u00e8 un Senatore californiano di fede repubblicana. Tuttavia in pi\u00f9 occasioni viene mostrato che le sue idee politiche non sono totalmente conservatrici. Caratterialmente Robert \u00e8 ligio al suo dovere e difende strenuamente i suoi principi. Ci\u00f2 gli causa alcuni screzi con Kitty, per esempio quando lei gli chiede di procurarsi quante pi\u00f9 possibili informazioni su Justin, di stanza in Iraq e del quale si sono perse le tracce da settimane. Robert esita sempre a trattare i suoi familiari e amici diversamente dagli altri, ritenendo ci\u00f2 una compromissione della sua integrit\u00e0 morale. Per stessa ammissione della donna, Robert \u00e8 il primo Repubblicano che sta simpatico a Nora. Durante la Guerra del Golfo, McCallister \u00e8 stato acclamato da tutti come un eroe, essendogli stato attribuito un merito ingiustificato. Questo segreto gli causa dei problemi nella seconda stagione. Robert viene visto per la prima volta a met\u00e0 della prima stagione, quando Kitty viene incaricata di intervistarlo dalla produzione del suo programma televisivo Rosso, Bianco e Blu. In questo momento infatti, la posizione del Senatore McCallister \u00e8 piuttosto controversa, poich\u00e9 la moglie Courtney ha chiesto il divorzio, accusandolo di averla tradita con la babysitter dei loro figli. La famiglia Walker invece \u00e8 in subbuglio perch\u00e9 Justin \u00e8 stato richiamato in guerra. Kitty allora scende a patti con la sua professionalit\u00e0, chiedendo a McCallister di intercedere con l'esercito in modo da evitare il rientro in Iraq di suo fratello; in cambio lei non gli far\u00e0 domande riguardo allo scandalo della babysitter. Il Senatore rifiuta l'accordo, ma Kitty non gli pone ugualmente domande sul suo adulterio. Qualche tempo dopo, McCallister contatta Kitty, offrendole un lavoro nel suo staff come capo del suo Ufficio Stampa. La donna accetta l'impiego, ma in privato gli chiede se la storia della babysitter \u00e8 vera; McCallister risponde che sua moglie se l'\u00e8 inventata per causargli un danno d'immagine, dal momento che si \u00e8 candidato a Presidente degli Stati Uniti d'America. Un giorno Kitty scopre che in ufficio si \u00e8 diffusa la voce che lei e il Senatore siano fidanzati: lei fa di tutto per smentire la cosa e arriva a rivolgersi ad un'agenzia di appuntamenti al buio per trovare un finto fidanzato. Alla cena per\u00f2 si presenta proprio Robert, che comincia a flirtare amichevolmente con Kitty. All'uscita del ristorante sono accerchiati dai paparazzi, che quindi pubblicano la notizia su tutti i giornali. Quest'episodio contribuisce ad avvicinare i due, che piano piano intraprendono davvero una relazione sentimentale. Tutti sembrano entusiasti della cosa, tranne Kevin, che odia Robert perch\u00e9 ha votato contro una legge sulle unioni gay. Robert rivela che in realt\u00e0 ha votato contro solo per solidariet\u00e0 di partito, poich\u00e9 la legge sarebbe stata bocciata comunque. A prova di ci\u00f2, Robert dice di avere un fratello gay, Jason. Kevin uscir\u00e0 con il ragazzo, non conoscendo davvero la sua identit\u00e0 e far\u00e0 una figura pessima, insultando Robert. Verso la fine della stagione, per\u00f2, i due avranno una relazione. Dopo un terribile incidente con un elicottero costato la vita ad un collaboratore di Robert, Kitty si lascia prendere dal terrore, perch\u00e9 anche lei doveva trovarsi sull'elicottero. Cos\u00ec, istintivamente, chiede a Robert di sposarla. Lui la prende in giro e rimanda la questione, ma in seguito sar\u00e0 proprio lui a proporle il matrimonio. Nell'ultimo episodio Kitty e Robert organizzano a casa Walker un'enorme festa di fidanzamento, in cui emerge che la famiglia McCallister \u00e8 addirittura pi\u00f9 eccentrica degli Walker.\nAll'inizio della seconda stagione fervono i preparativi del matrimonio fra Kitty e Robert. I due per\u00f2 rischiano di litigare quando lei gli chiede di cercare notizie di Justin, di cui si sono perse le tracce in Iraq. Robert inizialmente rifiuta, a causa della sua integrit\u00e0 che gli impedisce di riservare un trattamento di favore ad un suo conoscente, ma poi si convince e riesce ad ottenere alcune informazioni rassicuranti. All'improvviso per\u00f2, durante la festa di compleanno di Kitty, Robert riceve una telefonata che lo informa che Justin \u00e8 stato colpito da una mina. Fortunatamente nell'episodio successivo si scopre che il ragazzo ha riportato solo una ferita alla gamba e viene fatto rimpatriare. Negli episodi seguenti Kitty scopre di essere incinta, ma Robert non prende bene l'annuncio. Per lui infatti \u00e8 il momento peggiore per avere un figlio, soprattutto fuori dal matrimonio, poich\u00e9 sia lui che Kitty sono indaffaratissimi con la campagna elettorale per le primarie. I due decidono di anticipare il matrimonio e di celebrarlo in gran segreto, ma il giorno prima delle nozze, Kitty scopre di aver avuto un aborto spontaneo. In seguito alla notizia, Robert ammette di non avere mai desiderato il bambino. Qualche tempo dopo Kitty e Robert si sposano, ma una tempesta minaccia di abbattersi sui due il giorno delle nozze: un avversario politico di Robert, infatti, ha scoperto che il Senatore si \u00e8 preso dei meriti militari che non gli spettavano e ha intenzione di rivelarlo alla stampa. Alla fine lo scandalo viene fuori e Robert perde le elezioni. In seguito viene convinto da Kitty a provare ad avere un figlio, ma la fecondazione in vitro non funziona e allora i due decidono di procedere con l'adozione. Contemporaneamente, l'ex avversario di Robert gli propone di concorrere con lui nel ruolo di Vicepresidente, ma Robert si fa convincere da Kitty a rifiutare l'incarico perch\u00e9 conoscendo l'uomo, non avrebbe mai tenuto conto delle sue opinioni e lo avrebbe sfruttato solo per farsi pubblicit\u00e0.\nJason McCallister.\nFratello del senatore Robert McCallister, \u00e8 un ministro della chiesa metodista, \u00e8 gay, che avr\u00e0 un breve flirt con Kevin Walker, grazie all'intermediazione, non richiesta, di Kitty Walker.\nScotty Wandell.\nScotty Wandell \u00e8 un giovane omosessuale che nella prima stagione aveva chiesto l'aiuto legale di Kevin. I due avranno una breve relazione, ma alla fine si lasceranno. Il personaggio di Scotty ritorna nella seconda stagione, e la passione fra lui e Kevin si riaccender\u00e0 fino al punto che i due si sposeranno. I genitori di Scotty non saranno presenti al matrimonio poich\u00e9 anche se gli vogliono bene non sono d'accordo sul loro finto matrimonio, perch\u00e9 secondo loro non riconosciuto n\u00e9 dalla Chiesa n\u00e9 dallo Stato (ma il padre gli far\u00e0 avere - attraverso Kevin, che andr\u00e0 a trovarli il giorno prima del matrimonio per chiedergli di stare vicino al figlio in quel giorno cos\u00ec importante per loro - i gemelli usati al proprio matrimonio, che aveva promesso al figlio per il suo). Nel corso della quarta stagione, insieme al compagno Kevin, tenter\u00e0 di avere un figlio, e si avviciner\u00e0 di pi\u00f9 al padre, che gli regaler\u00e0 un fumetto della sua collezione dicendogli di usare i soldi ricavati da esso per pagare la madre surrogata per il loro bambino.\nJoseph \"Joe\" Whedon.\nJoe \u00e8 il marito di Sarah Walker, dal quale ha avuto due bambini: Paige e Cooper. All'inizio della serie la coppia \u00e8 gi\u00e0 in profonda crisi. Nonostante alcuni tentativi di aggiustare le cose, i due arriveranno a separarsi quando Joe bacer\u00e0 Rebecca Harper, e divorziare definitivamente nella seconda serie, nonostante le buone intenzioni di Sarah.\nPaige Whedon e Cooper Whedon.\nPaige e Cooper sono i due figli di Joe Whedon e Sarah Walker. Paige \u00e8 la figlia maggiore, ed \u00e8 quella che sembra soffrire di pi\u00f9 per la separazione dei genitori, nella prima serie le viene diagnosticato il diabete infantile.\nRyan Lafferty.\nIl personaggio di Ryan viene introdotto nella terza stagione, e si scoprir\u00e0 essere il vero figlio illegittimo di William Walker, che fino a quel momento si pensava fosse Rebecca Harper. Si introduce nella famiglia Walker per capire come sua madre sia morta, e per scoprire se William sia stato implicato in ci\u00f2.\nLuc Laurent.\nLuc Laurent \u00e8 un pittore francese che conoscer\u00e0 Sarah nella quarta stagione mentre questa \u00e8 in viaggio in Francia. I due si frequentano, ma Sarah poi dovr\u00e0 tornare in America a causa del cancro di Kitty. Tuttavia Luc, follemente innamorato, la raggiunge, ma la relazione finisce dopo breve tempo a causa delle preoccupazioni che tormentano Sarah a proposito del visto di Luc, il quale non vuole trovare un lavoro al di fuori della pittura solo per ottenere la green card. In seguito i due si incontrano di nuovo in una galleria di pittura e Luc torner\u00e0 con Sarah, la quale aveva appena chiuso la relazione con Roy. Alla fine della quarta stagione Luc otterr\u00e0 la green card tramite una lotteria e alla fine della quinta i due si sposeranno."}
{"id": "1934275", "revid": "18350605", "url": "https://it.wikipedia.org/wiki?curid=1934275", "title": "Villa da Capo", "text": ""}
{"id": "1934276", "revid": "18350611", "url": "https://it.wikipedia.org/wiki?curid=1934276", "title": "Pintura", "text": ""}
{"id": "1934277", "revid": "18350632", "url": "https://it.wikipedia.org/wiki?curid=1934277", "title": "Grotta dei Frati", "text": ""}
{"id": "1934281", "revid": "287204", "url": "https://it.wikipedia.org/wiki?curid=1934281", "title": "Soren Lerby", "text": ""}
{"id": "1934282", "revid": "287204", "url": "https://it.wikipedia.org/wiki?curid=1934282", "title": "Soren Busk", "text": ""}
{"id": "1934288", "revid": "666668", "url": "https://it.wikipedia.org/wiki?curid=1934288", "title": "Roubaix Futsal", "text": "Il Roubaix Futsal \u00e8 un club francese di calcio a 5 con sede a Roubaix. \nStoria.\nLa societ\u00e0 \u00e8 nata nel 2003 dalla fusione tra \"Canal Sport Roubaix\" e \"Roubaix Trois-Ponts\", entrambi vincitori di un'edizione della Coppa di Francia. Il Roubaix ha disputato ininterrottamente per un decennio la massima serie nazionale, aggiudicandosi il titolo della stagione 2007-08. Inoltre, ha vinto la Coppa nazionale in tre occasioni (2004-05, 2005-06, 2007-08). Nel 2013 la squadra \u00e8 retrocessa in Division 2."}
{"id": "1934294", "revid": "125130151", "url": "https://it.wikipedia.org/wiki?curid=1934294", "title": "TBS (rete televisiva statunitense)", "text": "TBS \u00e8 una emittente televisiva via cavo statunitense, che trasmette sport, commedie, e serie TV. \u00c8 di propriet\u00e0 della WarnerMedia.\nTBS \u00e8 disponibile in tutti gli Stati Uniti. \nPrende origine dalla WTCG, una TV terrestre in UHF di propriet\u00e0 di Ted Turner, che trasmetteva da Atlanta durante gli anni settanta. Nel 1976 Turner decise di creare una rete nazionale via satellite che trasmettesse i programmi della WTCG. Nel 1979 la WTCG cambi\u00f2 nome in WTBS, mentre la rete nazionale venne dapprima chiamata SuperStation WTBS, per poi divenire SuperStation TBS o semplicemente TBS. \nLa WTBS di Atlanta mantenne un palinsesto leggermente diverso dalla TBS nazionale fino al 1\u00ba ottobre 2007, quando la WBTS cambi\u00f2 programmazione per concentrarsi sull'area di Atlanta, prendendo il nome di WPCH-TV."}
{"id": "1934305", "revid": "7336", "url": "https://it.wikipedia.org/wiki?curid=1934305", "title": "Caterinette", "text": ""}
{"id": "1934308", "revid": "767487", "url": "https://it.wikipedia.org/wiki?curid=1934308", "title": "Caro di Malcesine", "text": "Il culto cattolico a loro dedicato \u00e8 limitato al comune di Malcesine e all'alto Lago di Garda, ma \u00e8 legato alla storia di Verona e di San Zeno.\nLa loro esistenza \u00e8 rintracciabile in fonti storiche e leggende. Le prove storiche sono nei rapporti con Pipino d'Italia che andava talvolta al loro romitaggio (\"Historia di Verona\" di Girolamo della Corte) e la traslazione del Corpo di San Zeno il 21 maggio 807. Le leggende riguardano fatti della loro vita e miracoli a loro attribuiti.\nMiracoli.\nSi narra che Carlo Magno incaric\u00f2 il suo secondogenito Pipino re d'Italia di entrare in guerra con i veneziani. Pipino ordin\u00f2, forse per ricercarne la protezione, di riportare il corpo di San Zeno nella chiesa ricostruita a lui dedicata, dopo la devastazione degli Ungari. La leggenda afferma che \u00ab...il corpo pareva inchiodato al suolo e nessuno, in nessun modo, riusciva a muoverlo\u00bb. Furono perci\u00f2 chiamati i due eremiti che lo avrebbero trasportato, sempre secondo la leggenda, sollevandolo con le dita. Durante il viaggio dal loro eremo a Verona sarebbero stati accompagnati dal diavolo sotto le spoglie di un merlo che li mise a dura prova.\nLe loro spoglie sono custodite nella chiesa di Santo Stefano a Malcesine, le cui prime tracce storiche risalgono al IX secolo, dove nel 1314 le loro reliquie furono collocate dal vescovo Tebaldo in una nuova cappella. Una chiesa a Cassone \u00e8 a loro dedicata mentre la chiesa sopra Cassone dedicata a San Zeno sorge nel luogo del loro eremo dove vissero tra l'VIII e il IX secolo.\nFra i miracoli a loro attribuiti, si ricorda quello delle rape. Una volta vennero convocati dal vescovo per discolparsi dall'accusa di convivere con una certa \"Olivetta\", donna che spesso li aiutava a tenere in ordine il loro antro. Raggiunti dal diacono per comparire di fronte al giudizio, decisero di portare come dono al vescovo delle rape. Avrebbero allibito il diacono con il \"miracolo\": seminandole la sera e raccogliendole di quantit\u00e0 e dimensioni ragguardevoli il mattino. Da qui nasce un detto locale usato a risposta di chi chiede lavori fatti in fretta e molto bene: \u00abCredi che siano le rape di San Benigno?\u00bb\nIl nome Caro, che deriva dal latino \"Carus\", era molto usato dai Latini ed ha il significato di \"diletto\". Oggi \u00e8 caduto in disuso come nome proprio."}
{"id": "1934314", "revid": "827882", "url": "https://it.wikipedia.org/wiki?curid=1934314", "title": "Sex and the Single Man", "text": "Sex and the Single Man \u00e8 il terzo album solista del musicista statunitense Ray Parker Jr., ed \u00e8 il suo ultimo lavoro pubblicato, nel 1985, dalla Arista Records.\nIl disco.\n\"Sex and the Single Man\" conferma l'attinenza musicale di Ray Parker Jr. col pop del decennio in questione, e si avvale di un \"sound\" corposo, soprattutto per quel che concerne i vari elettrofoni e le percussioni. Il disco, ad ogni modo, risente molto dell'influenza di artisti come Prince, che in quel periodo stavano facendo la fortuna del genere, e seppur sia una delle produzioni pi\u00f9 \"commerciali\" del chitarrista, non riesce a convincere appieno gli ascoltatori, raggiungendo solo la 65\u00aa posizione della hit parade statunitense. Il singolo di punta, \"Girls Are More Fun\", raggiunge il 21\u00ba posto della classifica R&amp;B.\nQuest'album segna l'addio di Ray Parker Jr. all'etichetta Arista Records, con la quale ha collaborato strettamente per ben otto anni."}
{"id": "1934316", "revid": "287204", "url": "https://it.wikipedia.org/wiki?curid=1934316", "title": "Celigny", "text": ""}
{"id": "1934318", "revid": "267975", "url": "https://it.wikipedia.org/wiki?curid=1934318", "title": "Francesco Minerva", "text": "Biografia.\nFu ordinato sacerdote il 16 aprile 1927 da Nicola Giannattasio, gi\u00e0 vescovo di Nard\u00f2, arcivescovo titolare di Pessinonte.\nLaureato in teologia presso il pontificio Ateneo Lateranense, nel luglio 1931, si laure\u00f2 anche in Giurisprudenza all'Universit\u00e0 di Bari. Fu arciprete parroco della Cattedrale di San Sabino dal 1931 al 1948.\nIl 16 settembre 1948 fu nominato vescovo di Nard\u00f2. Ricevette l'ordinazione episcopale il 31 ottobre 1948, consacrante Ferdinando Bernardi, arcivescovo di Taranto.\nIl 17 dicembre 1950, mentre reggeva la diocesi, in qualit\u00e0 di amministratore apostolico, dopo la morte di Mons. Alberto Costa, fu nominato vescovo di Lecce.\nDal 29 aprile 1956 al 6 maggio 1956 organizz\u00f2 ed ospit\u00f2 la celebrazione del 15\u00ba Congresso eucaristico nazionale.\nDall'11 ottobre 1962 all'8 dicembre 1965, partecip\u00f2 attivamente a tutte le sessioni del Concilio Vaticano II.\nIl 20 ottobre 1980 Giovanni Paolo II eman\u00f2 la bolla \"Conferentia Episcopalis Apuliae\", con la quale elev\u00f2 la diocesi di Lecce al rango di arcidiocesi metropolitana.\nPer raggiunti limiti di et\u00e0, rassegn\u00f2 le dimissioni il 27 gennaio 1981, rimanendo arcivescovo emerito dell'arcidiocesi di Lecce, ma ritirandosi nella nativa Canosa, pur continuando per molti anni a trascorrere l'estate nel Salento.\nMor\u00ec il 23 agosto 2004, a cento anni e sette mesi circa.\nIl 31 gennaio 2008 il suo corpo \u00e8 stato traslato all'interno della Cattedrale di San Sabino di Canosa di Puglia e tumulato nella tomba che egli stesso aveva fatto costruire per la sua sepoltura.\nConfer\u00ec l'ordinazione sacerdotale ai futuri vescovi Vito De Grisantis e Fernando Filograna, ai futuri arcivescovi Luigi Pezzuto e Angelo Massafra e al futuro cardinale Marcello Semeraro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1934322", "revid": "18351199", "url": "https://it.wikipedia.org/wiki?curid=1934322", "title": "Gohar Shahi", "text": ""}
{"id": "1934323", "revid": "125592271", "url": "https://it.wikipedia.org/wiki?curid=1934323", "title": "Nicola Di Girolamo", "text": "Studi e attivit\u00e0 forense.\nOrfano dall'et\u00e0 di tre mesi di Nicola Maria Di Girolamo, \u00e8 coniugato con due figli.\nDopo aver conseguito la laurea in Giurisprudenza all'Universit\u00e0 La Sapienza di Roma, ha svolto l'attivit\u00e0 di avvocato fondando lo studio professionale \"Di Girolamo-Straffi &amp; Associati\" di Roma.\nTra i suoi titoli professionali, oltre quello di avvocato, annovera quello di revisore ufficiale dei conti e patrocinante in Cassazione. Oltre che socio fondatore e titolare del predetto studio professionale, Di Girolamo \u00e8 Presidente del consiglio direttivo della Fondazione Porfiri Onlus riconosciuta con DPR; Vice Presidente dell'Associazione promozione tecnologie e sviluppo Roma; Vice Presidente del consiglio direttivo Europartners; sindaco effettivo del Gruppo Net S.p.A.; sindaco effettivo dell'Assisi Project S.p.A.; Presidente del collegio dei revisori Nicola's Foundation Onlus.\nSenatore PDL (2008-2010).\nDi Girolamo in giovent\u00f9 fu vicino alle posizioni del MSI.\nNelle elezioni del 2008 si candida per il Popolo della Libert\u00e0 nella circoscrizione estero dove viene eletto con oltre 25.000 preferenze.\nMembro della commissione Esteri e del Comitato per le questioni degli italiani all'estero, Di Girolamo nella legislatura ha presentato due disegni di legge: \"Disposizioni di attuazione dell'articolo 51, comma secondo, della Costituzione, in materia di parificazione ai cittadini italiani degli italiani non appartenenti alla Repubblica ai fini dell'accesso ai pubblici uffici e alle vicende elettive\" e \u00abDisposizioni in materia di riacquisto della cittadinanza italiana da parte degli italiani residenti negli Stati ex comunisti dell'Europa orientale e nella ex Unione delle Repubbliche Socialiste Sovietiche\u00bb. \u00c8 inoltre cofirmatario di altri 37 ddl. Ha presentato poi 11 interrogazioni a risposta scritta.\nContestazione dell'elezione, prima richiesta di arresto e mancata decadenza.\nSuccessivamente all'elezione Raffaele Fantetti, il primo dei non eletti nella circoscrizione esteri Europa, propone un ricorso alla Giunta delle Elezioni del Senato sostenendo che Di Girolamo non risulterebbe, all'atto della candidatura, residente all'estero, come previsto dalla legge Tremaglia.\nSul presupposto della mancanza dei requisiti per l'elezione, il giudice per le indagini preliminari del Tribunale di Roma ha chiesto per Di Girolamo gli arresti domiciliari con le accuse di:\nSecondo il GIP, Di Girolamo \"ha dichiarato falsamente di essere residente in Belgio, nel Comune di Etterbeek, Avenue de Tervueren n. 143. Tale affermazione, si \u00e8 subito rivelata falsa in quanto, tra l'altro, nel territorio del Comune di Etterbeek non esiste alcuna Avenue de Tervueren n. 143.[\u2026] Il Di Girolamo risultava assolutamente sconosciuto all'anagrafe belga\". In Avenue de Tervueren 143, nel comune belga di Woluwe Saint Pierre, periferia di Bruxelles, abita invece Oronzo Cilli. \nIl 24 giugno 2008 la Giunta per le elezioni e le immunit\u00e0 parlamentari del Senato della Repubblica approva la relazione Sanna (Partito Democratico), che nega l'autorizzazione all'arresto.\nIl 24 settembre 2008 il Senato approva a scrutinio segreto (con 204 s\u00ec, 43 no e 11 astenuti) la relazione Sanna, negando quindi definitivamente l'arresto richiesto dalla Procura.\nSempre su sollecitazione del primo dei non eletti la Giunta delle elezioni e delle immunit\u00e0 parlamentari del Senato, presieduta dal senatore Marco Follini, prosegue nell'attivit\u00e0 di verifica sull'ipotesi di decadenza dal seggio e propone che l'Assemblea di palazzo Madama annulli l'elezione con una relazione \"bipartisan\".\nIl 29 gennaio 2009 l'Assemblea del Senato - respinta la proposta di rinvio della discussione sulla decadenza dal seggio - ha per\u00f2 preferito capovolgere la proposta della Giunta, a cui \u00e8 stato ordinato di riesaminare il caso e di riportarlo in Assemblea solo dopo una eventuale sentenza penale definitiva.\nSecondo mandato d'arresto.\nIl 23 febbraio 2010 viene richiesto l'arresto di Nicola di Girolamo nell'ambito di una inchiesta sul riciclaggio di capitali della 'Ndrangheta. Le accuse mosse al senatore del PDL sono di associazione per delinquere finalizzata al riciclaggio e al reimpiego di capitali illeciti, nonch\u00e9 la violazione della legge elettorale con l'aggravante mafiosa.\nDi Girolamo \u00e8 accusato di aver partecipato ad un sodalizio criminale che, tra il 2003 e il 2006, avrebbe riciclato oltre 2 miliardi di euro.\nInoltre, la sua elezione nel collegio estero di Stoccarda sarebbe stata favorita da un broglio elettorale realizzato dalla famiglia Arena, della 'ndrangheta di Isola Capo Rizzuto. La 'ndrangheta avrebbe acquistato numerose schede elettorali tra gli immigrati calabresi a Stoccarda, apponendo sulle schede il voto per Di Girolamo.\nL'accusa si basa sulle telefonate intercettate tra il senatore e Gennaro Mokbel, un uomo legato ad Antonio D\u2019Inzillo, considerato l'omicida del boss della Magliana Enrico De Pedis. Cos\u00ec Mokbel si rivolgeva a Di Girolamo: \"M'hai scassato il cazzo, te lo dico papale papale a' Nic\u00f2\", lo apostrofava il primo aprile 2008, quando era ancora candidato, diceva: \"Se t'\u00e8 venuta la candidite Nic\u00f2 e se t'\u00e8 venuta gi\u00e0 a' senatorite \u00e8 un problema tuo, per\u00f2 sta attento che ultimamente te ne sei uscito tre volte che io sono stato zitto ma oggi mo' m'hai riempito proprio le palle Nic\u00f2. Capito? \"A 'n\u2019 altro je davo \u2018na capocciata\" ma a te siccome te voglio bene, Nic\u00f2, abbozzo \u2018na volta, due, tre volte. \"Mo basta\"\".\nVengono anche pubblicate delle foto che ritraggono il senatore con l'affiliato agli Arena Franco Pugliese.\nIn connessione con la richiesta d'arresto per Nicola Di Girolamo si dimette da Presidente dell'AMA servizi ambientali di Roma anche Stefano Andrini, figura vicina al Sindaco di Roma Gianni Alemanno e gi\u00e0 condannato a 4 anni ed 8 mesi di reclusione per un pestaggio naziskin al Cinema Capranica di Roma nel giugno 1989. In quella vicenda fu coinvolto (ma prosciolto) anche Mario Andrea Vattani, poi diventato consigliere di Alemanno per le questioni internazionali.\nLe dimissioni dal mandato parlamentare.\nDopo che a Bruxelles il presidente della Camera Gianfranco Fini dichiara il 25 febbraio che, se fosse senatore, voterebbe per la concessione dell'arresto, il 26 febbraio il presidente del Senato, Renato Schifani, esprime l'opinione che si debba procedere all'annullamento dell'elezione. Si tratta di una proposta che comporta un passaggio procedurale che il presidente della Giunta, senatore Marco Follini, ha cos\u00ec illustrato: \"L'Aula del Senato \u00e8 chiamata oggi a rivedere e correggere una decisione - presa oltre un anno fa - che port\u00f2 a capovolgere, per evidenti ragioni di parte, una proposta di decadenza del senatore Di Girolamo dal mandato parlamentare, formulata dall'intera Giunta che presiedo. Mi dolgo del fatto che, fino ad oggi, gli esiti del lavoro di questa Giunta siano stati disattesi\".\nIl 1\u00ba marzo 2010 Di Girolamo ha presentato le dimissioni da senatore con una lettera al presidente Renato Schifani. Al presidente del Senato, che in una sua dichiarazione rivendicava a suo merito l'accelerazione cos\u00ec data alla soluzione della questione, lo stesso Follini ha poi replicato: \"L'Aula del Senato voter\u00e0 domani su Di Girolamo tredici mesi dopo aver smentito la giunta che aveva proposto la sua decadenza. Questi sono i fatti e queste le date\".\nL'Aula di palazzo Madama, il 3 marzo 2010, ha accolto a scrutinio segreto (con 259 s\u00ec, 16 no e 12 astenuti) le dimissioni presentate dal senatore. Tutti i gruppi parlamentari avevano dichiarato di votare a favore dell'accoglimento delle dimissioni, ma, nel voto segreto, non tutti i senatori hanno seguito le indicazioni del partito. In tale frangente, Di Girolamo ha ricevuto gli applausi e la solidariet\u00e0 dei gruppi Popolo della Libert\u00e0 e Lega Nord, dei senatori Manfred Pinzger e Helga Thaler Ausserhofer del S\u00fcdtiroler Volkspartei e dei senatori Guido Galperti e Paolo Rossi del Partito Democratico.\n\u00c8 stato sostituito al Senato da Raffaele Fantetti\nPatteggiamento per riciclaggio e violazione della legge elettorale con aggravante mafiosa.\nNella serata dello stesso giorno della decadenza dal seggio Di Girolamo si \u00e8 costituito presso una caserma dei Carabinieri di Roma ed \u00e8 stato condotto in carcere, a Rebibbia.\nNel processo per associazione per delinquere finalizzata al riciclaggio di ingenti somme di danaro effettuato a livello internazionale e violazione della legge elettorale e di scambio elettorale aggravato dal metodo mafioso, si fa assistere dagli avvocati Carlo Taormina e Pierpaolo Dell'Anno. Nel primo interrogatorio di garanzia, svoltosi dinanzi al GIP nel carcere di \"Regina Coeli\", s'\u00e8 avvalso della facolt\u00e0 di non rispondere.\nIl 17 settembre 2010 concorda con la Procura della Repubblica di Roma il patteggiamento di una pena di anni cinque di reclusione e la restituzione di 4.700.000 euro. Dallo stesso giorno \u00e8 agli arresti domiciliari per riciclaggio e violazione della legge elettorale.\nIl 22 aprile 2011 il Giudice dell'udienza preliminare di Roma rigetta la richiesta di patteggiamento, ritenendo non congrua la pena di 5 anni e la restituzione di 4,7 milioni di euro.\nIl 15 luglio 2011 arriva da parte del giudice del GUP di Roma, Massimo Battistini, la condanna con patteggiamento a 5 anni di reclusione e la restituzione di 4,2 milioni di euro."}
{"id": "1934328", "revid": "1005847", "url": "https://it.wikipedia.org/wiki?curid=1934328", "title": "Fabrizio Di Stefano", "text": "\u00c8 stato consigliere regionale dell'Abruzzo e parlamentare per due legislature.\nSvolge la professione di farmacista a Tollo ed \u00e8 docente di Legislazione sanitaria presso la Scuola di specializzazione di igiene ed epidemiologia della Facolt\u00e0 di Medicina dell'Universit\u00e0 \"Gabriele d'Annunzio\" di Chieti.\nBiografia.\nNato a Casoli, vive a Chieti.\nAttivit\u00e0 politica.\nSin da giovanissimo milita nel Fronte della Giovent\u00f9 e, successivamente, nel FUAN di cui diventa prima presidente provinciale quindi dirigente nazionale.\nNel 1995 viene chiamato dal presidente Gianfranco Fini a guidare la federazione provinciale di Alleanza Nazionale a Chieti; carica che gli verr\u00e0 confermata con i congressi del 1996, del 2002 e del 2007.\nNel luglio 2007, durante il I congresso regionale del partito, viene eletto alla carica di coordinatore regionale di Alleanza Nazionale.\nConsigliere regionale dell'Abruzzo (2000-2008).\nLa sua attivit\u00e0 istituzionale comincia nel 2000, quando viene eletto nel Consiglio Regionale dell'Abruzzo nelle file di Alleanza Nazionale, partito del quale diventa capogruppo.\nNel 2005, con quasi 7.000 preferenze, viene confermato nel ruolo di consigliere regionale, all'interno dell'ufficio di presidenza come consigliere segretario.\nElezione a senatore (2008).\nAlle elezioni politiche del 2008 viene eletto al Senato della Repubblica, in regione Abruzzo, nelle liste del Popolo della Libert\u00e0. \u00c8 stato Vicecoordinatore regionale del PdL in Abruzzo.\nDal 2011 \u00e8 presidente dell'Associazione parlamentare di amicizia Italia-Moldavia.\nElezione a deputato (2013).\nAlle elezioni politiche del 2013 viene eletto alla Camera dei Deputati, nella circoscrizione Abruzzo, sempre nelle liste del Popolo della Libert\u00e0.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nLa mancata candidatura alle Regionali e il passaggio alla Lega (2018-2019).\nAssolto con formula piena anche in appello in relazione all'inchiesta \"Re Mida\" riguardante la realizzazione a Teramo di un impianto di bioessiccazione, nel 2018 a sorpresa non viene ricandidato e nel settembre dello stesso anno viene ufficializzata la sua corsa per le Regionali abruzzesi sostenuto da una serie di liste civiche composte da amministratori locali e imprenditori.\nIl 9 gennaio 2019, a un mese dalle elezioni, decide di ritirare la propria candidatura con il polo delle \"Civiche per l\u2019Abruzzo\" per non danneggiare il Centrodestra ma di non candidarsi come consigliere nelle fila della coalizione.\nIl 6 aprile seguente Di Stefano decide di aderire alla Lega di cui sar\u00e0 il candidato Sindaco alle comunali di Chieti del 2020.\nLa candidatura a sindaco di Chieti.\nIl 22 giugno 2020, viene ufficializzata la sua candidatura a sindaco di Chieti sostenuto da una coalizione di destra (Lega, Fratelli d'Italia, Unione di Centro, Cambiamo!-Il Popolo della Famiglia e civiche). Al primo turno raccoglie il 38,81%, in vantaggio rispetto a Diego Ferrara del centro-sinistra (21,5%) e Di Iorio di Forza Chieti, Chieti Viva e civiche (20,34%).\nIl 5 ottobre per\u00f2, al ballottaggio, viene inaspettatamente sconfitto con il 44,2% da Ferrara, che si impone con il 55,8% come nuovo Sindaco di Chieti."}
{"id": "1934331", "revid": "599013", "url": "https://it.wikipedia.org/wiki?curid=1934331", "title": "Eleonora Buiatti", "text": "Biografia.\nBuiatti \u00e8 sposata con l'ex rugbista Gonzalo Canale, conosciuto durante il campionato europeo in Francia, con il quale si \u00e8 trasferita in Francia abbandonando definitivamente il calcio giocato dopo la nascita del figlio Thiago.\nCarriera.\nClub.\nBuiatti si avvicina al calcio in giovane et\u00e0 tesserandosi con la squadra del paese di residenza, Moimacco, e giocando insieme ai maschietti nelle formazioni miste fino al raggiungimento dell'et\u00e0 massima secondo il regolamento FIGC. Nel 2003 \u00e8 passata nella squadra femminile del dove ha da allora sempre militato con l'eccezione di un campionato (2005-2006) in prestito al Graphistudio Campagna. Nelle ultime tre stagioni con il Tavagnacco \u00e8 stata vice del portiere titolare Cristina Marcutti.\nNazionale.\nBuiatti inizia ad essere convocata dalla Federazione Italiana Giuoco Calcio (FIGC) dal 2008, vestendo la maglia della formazione Under-19.\nInserita in rosa come secondo di Sara Penzo dal tecnico Corrado Corradini, Pisano condivide con le compagne il percorso che vede le Azzurrine dell'Under-19 conquistare il primo titolo Europeo all'edizione di Francia 2008. La squadra, gi\u00e0 classificatosi al primo posto nel gruppo 4 al primo turno e al secondo, dietro alla | nel gruppo 5 nel secondo, nella fase finale si porta al primo posto del girone A, frutto di due vittorie, con Norvegia e e una sola ininfluente sconfitta per 3-0, con la , superando la per 4-0 in semifinale e ancora la Norvegia per 1-0 in finale grazie al rigore siglato al 71' da Alice Parisi. In quell'occasione Corradini la impiega in un incontro della fase finale."}
{"id": "1934335", "revid": "88740", "url": "https://it.wikipedia.org/wiki?curid=1934335", "title": "Egidio Digilio", "text": "Biografia.\nEletto alle politiche del 2008 senatore nella lista del PdL, in quanto esponente di Alleanza Nazionale, nella circoscrizione Basilicata. Fa parte della commissione Territorio e Ambiente.\nIl 29 marzo 2009 \u00e8 nominato Vicecoordinatore regionale vicario del Popolo della Libert\u00e0 in Basilicata. Nel 2009 \u00e8 stato eletto consigliere regionale della Basilicata, carica dalla quale si \u00e8 dimesso dopo le elezioni.\nDopo la scissione tra Silvio Berlusconi e Gianfranco Fini, avvenuta il 29 luglio 2010, Digilio decide di seguire Gianfranco Fini nella costruzione del suo nuovo soggetto politico. Infatti il 2 agosto 2010, insieme ai senatori Mario Baldassarri, Barbara Contini, Candido De Angelis, Maria Ida Germontani, Giuseppe Menardi, Francesco Pontone, Maurizio Saia, Giuseppe Valditara e Pasquale Viespoli, costituisce il gruppo di Futuro e Libert\u00e0 per l'Italia al Senato, successivamente sciolto per la fuoriuscita di Menardi, Pontone, Saia e Viespoli. In conseguenza di tale passaggio, il 9 settembre 2010 si dimette da Vice Coordinatore regionale vicario del Popolo della Libert\u00e0 e il 14 ottobre 2010 \u00e8 nominato Coordinatore regionale di Futuro e Libert\u00e0 per l'Italia in Basilicata.\nIl 29 marzo 2011 ha co-firmato un disegno di riforma costituzionale per abolire la XII norma della Costituzione italiana, che vieta \"la riorganizzazione, sotto qualsiasi forma, del disciolto partito fascista\"."}
{"id": "1934340", "revid": "76963", "url": "https://it.wikipedia.org/wiki?curid=1934340", "title": "Lou Jacobi", "text": ""}
{"id": "1934341", "revid": "580197", "url": "https://it.wikipedia.org/wiki?curid=1934341", "title": "Martina Rosucci", "text": "Biografia.\nNata il 9 maggio 1992 a Torino da Raffaele e Angela Rosucci, \u00e8 cresciuta a Collegno, cittadina della cintura torinese.\nHa un fratello gemello, Matteo, nato pochi minuti prima di lei, con cui si appassiona fin da piccola al calcio.\nSi \u00e8 diplomata a Torino al liceo linguistico e frequenta Scienze motorie e sportive all'Universit\u00e0 degli Studi di Brescia.\nCaratteristiche tecniche.\nCentrocampista centrale con buona visione di gioco, capacit\u00e0 di interdizione e abilit\u00e0 nell'inserimento offensivo. Spesso \u00e8 impiegata come trequartista, in particolare nelle varie selezioni azzurre della Nazionale, e come regista davanti alla difesa.\nCarriera.\nClub.\nDopo aver giocato fino a 14 anni in squadre miste, viene ingaggiata dal Carrara, squadra di Serie D, con cui diventa ben presto protagonista segnando tra campionato e Coppa Piemonte un totale di 81 reti in una sola stagione, a soli sedici anni.\nTorino.\nA fine stagione viene prelevata dal Torino, che milita in Serie A. Fa il suo esordio con la maglia granata in campionato alla terza giornata, il 18 ottobre 2008 a Sassari contro la Torres, schierata titolare e poi sostituita al 20' della ripresa, con le granata che escono sconfitte per 2-0. Il 25 gennaio 2009 segna la sua prima rete in serie A contro il Venezia, nella vittoria per 2-1 contro le lagunari.\nIl Torino nella stagione successiva cambia allenatore, ma Rosucci rimane titolare della squadra disputando in campionato 21 partite sulle 22 totali, saltando una sola gara per squalifica, andando in rete in tre occasioni. La squadra granata, con molte giovani di talento tra le proprie fila, migliora il piazzamento finale della stagione precedente classificandosi al quinto posto. In Coppa Italia invece il cammino della squadra si interrompe subito con Rosucci che non scende mai in campo.\nLa terza stagione con la maglia granata vede un nuovo cambio in panchina per la squadra, con il campionato inoltre vede l'aumento delle squadre partecipanti, che da dodici passano a quattordici, per una lotta salvezza che coinvolge un numero maggiore di squadre tra cui anche il Torino, nonostante il settimo posto finale. Rosucci scende in campo 25 volte e segna due reti nell'arco del campionato, mentre in Coppa Italia la squadra ripete il brutto cammino della stagione precedente uscendo subito, con Rosucci che colleziona una sola presenza nella manifestazione. La gara contro la Torres, campione d'Italia, del 21 maggio 2011 che chiude il campionato e che vede il Torino sconfitto per 6-0 in casa, \u00e8 l'ultima apparizione in maglia granata di Rosucci che decide di non rinnovare il contratto con la squadra.\nBrescia.\nL'anno successivo passa al Brescia, squadra da appena due campionati in serie A, ma che dopo la salvezza ottenuta nella prima stagione ha ottenuto un terzo posto in quella appena conclusa e coltiva ambizioni da primato.. L'esordio avviene l'8 ottobre contro il Chiasiellis con il Brescia, subentrando all'ottavo minuto della ripresa a Ferrandi e mettendo a segno il suo primo gol in maglia biancoazzurra a cinque minuti dalla fine.\nL'anno successivo, dopo aver rinunciato a un'esperienza negli Stati Uniti d'America, torna a giocare solo il 21 aprile a causa di un infortunio, scendendo in campo proprio in casa del Torino sua ex-squadra. Il 2 giugno, vince la Coppa Italia battendo in finale il Napoli ai tempi supplementari per 3-2.. La stagione successiva, dopo la sconfitta nella Supercoppa italiana 2012, il Brescia conclude senza trofei. Nella nuova stagione, il Brescia vince il campionato con il record di 25 vittorie e una sola sconfitta: \u00e8 il secondo trofeo per Rosucci, che si laurea cos\u00ec campionessa d'Italia con le Leonesse. Si tratta della migliore stagione in carriera con ventisette presenze in campionato e dodici reti segnate, pi\u00f9 tre presenze e tre reti in Coppa Italia.\nLa stagione successiva si apre con la conquista della Supercoppa italiana, vinta ai rigori contro il , unico trofeo italiano mancante. L'esordio in UEFA Women's Champions League avviene a ottobre nella doppia sfida contro l'Olympique Lione, con il Brescia immediatamente eliminato dalla competizione. In campionato il Brescia chiude secondo alle spalle del Bardolino Verona perdendo i punti decisivi contro il San Zaccaria, unica gara dove Rosucci \u00e8 assente per squalifica. La stagione si conclude con la conquista della seconda Coppa Italia per Rosucci, con il Brescia che batte in finale il Tavagnacco e con Rosucci che segna la terza rete nel 4-0 finale.\nLa stagione 2015-16 \u00e8 quella della Tripletta per il Brescia con cui Rosucci da titolare conquista tutti e tre i trofei nazionali a iniziare dalla Supercoppa Italia contro il Verona, segnando uno dei rigori decisivi dopo lo 0-0 di tempi regolamentari e supplementari, proseguendo con lo scudetto per finire con la Coppa Italia vinta ancora sul Verona. Rosucci \u00e8 protagonista anche dello storico raggiungimento dei quarti di finale di Champions League, collezionando in stagione un totale di 31 presenze con all'attivo due reti.\nJuventus.\nNel 2017 \u00e8 una delle prime giocatrici della neonata squadra femminile della Juventus.\nQui vince il terzo scudetto in carriera nello spareggio ai calci di rigore contro la sua ex squadra del Brescia.\nLa stagione successiva, un grave infortunio al legamento crociato del ginocchio destro, le fa perdere gran parte della stagione agonistica.\nNazionale.\nHa vestito la maglia di tutte le selezioni giovanili dell'Italia diventando subito un elemento importante della nazionale maggiore, conquistando dopo l'Europeo di Svezia 2013 la maglia da titolare.\nNazionali giovanili.\nUnder-17.\nLa prima convocazione giunge nel febbraio del 2008 quando, dopo le apparizioni nella Rappresentativa regionale del Piemonte giunge la chiamata del tecnico della nazionale Under-17 Enrico Sbardella. Rosucci \u00e8 l'unica calciatrice militante in Serie D a essere convocata in azzurro, ma deve rinunciare alla convocazione per una nevralgia trigemale che la obbliga al ricovero in ospedale. Sbardella dopo un mese la riconvoca per un nuovo stage. Il 18 marzo fa il suo esordio nell'amichevole contro la Svizzera dove gioca quarantacinque minuti, per poi disputare da titolare una seconda amichevole, sempre con le elvetiche, pochi giorni dopo dove disputa gli interi novanta minuti. Ad assistere alla partita c'\u00e8 il commissario tecnico della nazionale Under-19, Corrado Corradini che decide di convocarla nella propria selezione, nonostante abbia tre anni in meno delle prossime nuove compagne e giochi solo in serie D.\nUnder-19.\nAlle porte c'\u00e8 il campionato europeo Under-19 di Francia 2008 e Rosucci viene inserita nella lista delle pre-convocate prima, e in quello delle convocate effettive poi. A fine maggio fa il suo esordio con la Under-19 da titolare in un'amichevole giocata in Sardegna contro l'Inghilterra e persa dall'Italia 3-0. Agli Europei l'Italia batte 1-0 nella prima giornata la Norvegia. Nella seconda giornata le azzurre superano 3-1 le padrone di casa della Francia e nella terza, con la qualificazione gi\u00e0 conquistata, perdono 3-0 con la Spagna. Rosucci entra nella ripresa contro la Norvegia e disputa gli interi novanta minuti contro le spagnole. Il cammino dell'Italia \u00e8 sorprendente e dopo aver eliminato la Svezia in semifinale con il risultato di 4-0, le azzurrine battono in finale la Norvegia 1-0 conquistando il primo oro europeo femminile nella storia dell'Italia.\nIl ritorno in Under-17.\nConcluso l'Europeo Rosucci viene convocata per un Torneo in Polonia nell'Under-17 e partecipa, a ottobre, al primo turno di qualificazione agli Europei che vede l'Italia giungere seconda alle spalle della Francia venendo eliminata. Rosucci mette a segno il suo primo gol azzurro contro la Polonia ad agosto e si ripete contro l'Azerbaijan nel corso delle qualificazioni. Terminate le qualificazioni Rosucci passa in pianta stabile in Under-19.\nNuovamente Under-19.\nCorradini la convoca nel marzo 2009 per il prestigioso Torneo di La Manga in Spagna e da quel momento affida la fascia da capitano, la maglia numero dieci e le chiavi della squadra a lei. L'obiettivo diventano i campionati del Mondo Under-20 che si disputeranno nel 2012 e a cui l'Italia non ha mai partecipato, per accedervi bisogna giungere in semifinale negli Europei del 2011 che si disputeranno in Italia. Prima per\u00f2 c'\u00e8 da conquistare l'accesso alla fase finale degli Europei 2009, ma l'Italia non supera il secondo turno di qualificazioni in aprile e non stacca il biglietto per Bielorussia 2009. A settembre inizia la fase di qualificazione agli Europei 2010: l'Italia supera il primo turno, con Rosucci che realizza la sua prima rete con la selezione azzurra nella partita contro la Bulgaria, e a marzo il secondo, qualificandosi a Macedonia 2010, dove per\u00f2 esce al termine della fase a girone con un solo punto conquistato. L'avvicinamento a Italia 2011, a cui la nazionale padrona di casa \u00e8 qualificata di diritto, \u00e8 caratterizzato da alti e bassi con amichevoli a tratti convincenti e un Torneo di La Manga fallimentare. A Cervia, dove si disputa il campionato, si presenta in campo un'Italia bella e vincente, che supera il girone battendo Russia, Svizzera e Belgio, accedendo alle semifinali e staccando il pass per i Mondiali Under-20 che si disputeranno l'anno successivo in Giappone. A distanza di tre anni la Norvegia per\u00f2 si prende la rivincita eliminando l'Italia in semifinale, con Rosucci che si deve accontentare del bronzo europeo e di essere inserita dall'Uefa nei 10 Best Player della competizione. In totale Rosucci colleziona 31 presenze con l'Under-19, segnando 4 reti.\nUnder-20.\nL'Italia al Mondiale di Giappone 2012 Under-20 \u00e8 inserita nel gruppo B con Brasile, Corea del Sud e Nigeria. L'esordio avviene il 19 agosto a Saitama contro le brasiliane: l'Italia \u00e8 in vantaggio 1-0 al 90', per quella che sarebbe una vittoria storica, ma al 92' un errore difensivo consente al Brasile di pareggiare. Nella seconda partita l'Italia viene sconfitta dalla Corea del Sud 2-0 ed esce dal mondiale nell'ultima partita contro la Nigeria perdendo 4-0. Rosucci gioca le intere partite da titolare e da capitano.\nNazionale maggiore.\nLa nazionale italiana ha da poco cambiato commissario tecnico quando Rosucci termina il Mondiale Under-20 e il ct Antonio Cabrini la esclude dalle ultime due partite di qualificazione a Euro 2013 con l'Italia che \u00e8 gi\u00e0 qualificata. L'infortunio al ginocchio sembra precludere a Rosucci la possibilit\u00e0 di entrare tra le candidate a un posto tra le 23 convocate, ma con determinazione riesce a superare l'infortunio patito nel corso del girone di ritorno di campionato, arrivando a maggio in una buona forma fisica. Cabrini la inserisce nella lista delle 28 pre-convocate e Rosucci si conquista un posto tra le 23 che partono alla volta della Svezia, senza aver ancora giocato un minuto con la Nazionale. L'Italia \u00e8 inserita nel gruppo A e la prima partita la pareggia 0-0 contro la Finlandia; nella seconda arriva la vittoria per 2-1 sulla Danimarca con Rosucci che fa il suo esordio assoluto con la nazionale maggiore subentrando a 18 minuti dal termine a Panico. La qualificazione agli ottavi \u00e8 raggiunta, cos\u00ec diventa ininfluente la sconfitta per 3-1 contro la Svezia padrona di casa in cui Martina gioca gli interi novanta minuti. La Germania negli ottavi si rivela troppo forte per l'Italia che viene battuta 1-0 ed eliminata.\nTerminato l'Europeo Rosucci diventa immediatamente titolare, con indosso la maglia numero 10, fin dall'inizio delle qualificazioni per il Mondiale di Canada 2015, segnando nella prima partita disputata, a Tallin contro l'Estonia il 20 settembre 2013, la sua prima rete nella nazionale maggiore A novembre 2014 disputa da titolare le finali playoff di qualificazione al Mondiale 2015 contro i Paesi Bassi, dopo aver concluso il girone al secondo posto dietro la Spagna: l'Italia pareggia all'andata in trasferta, ma perde a Verona al ritorno e viene eliminata.\nViene convocata da Milena Bertolini per il campionato mondiale di Francia 2019. Partecipa alle qualificazioni al mondiale della nazionale italiana, affrontando in ordine la Moldavia, il Belgio, dove segna un gol, ed il Portogallo da titolare. Debutta agli ottavi della fase finale del campionato sostituendo una stanca Barbara Bonansea nel secondo tempo. La partita poi terminer\u00e0 per 2-0 in favore delle Azzurre.\nFuori dal campo.\nNel dicembre 2013 si lega alla PiZero Sport per la gestione della propria immagine e comunicazione.\nNel febbraio 2014 \u00e8 la prima calciatrice di cui \u00e8 stato esposto un cimelio nel Museo Nazionale dello Sport che ha sede a Torino presso lo stadio Olimpico; a essere esposta \u00e8 stata la maglia numero 10 indossata nel corso del Mondiale Under-20 in Giappone.\nNell'aprile 2014 dona la maglia utilizzata contro l'Estonia nella prima partita di qualificazione ai Mondiali con l'Italia, per l'asta benefica organizzata dal capitano del Livorno Andrea Luci a favore della F.O.P. onlus, per la ricerca contro la Fibrodisplasia ossificante progressiva, di cui il figlio del capitano livornese \u00e8 vittima.\nIl 1\u00ba gennaio 2015 vince la prima edizione del Pallone Azzurro FIGC 2014, premio indetto dalla Federazione italiana che permette ai tifosi di votare il miglior atleta dell'anno con la maglia della Nazionale, davanti a Gabbiadini e Manieri.\nStatistiche.\nPresenze e reti nei club.\n\"Statistiche aggiornate al 13 febbraio 2022.\""}
{"id": "1934342", "revid": "827882", "url": "https://it.wikipedia.org/wiki?curid=1934342", "title": "After Dark (Ray Parker Jr.)", "text": "After Dark \u00e8 il quarto album solista del musicista statunitense Ray Parker Jr., ed \u00e8 il suo primo ed ultimo lavoro pubblicato, nel 1987, dalla Geffen Records.\nIl disco.\nRay Parker Jr., scaduto il contratto che lo legava alla Arista Records da otto anni, passa in casa Geffen, proponendo un album che gli permette, per la prima volta, di avvicinarsi ad un genere di \"adult soul\" molto in voga, durante la fine degli anni '80, antecedente la definitiva commercializzazione del Rap e il conseguente allontanamento, di molti artisti R&amp;B, dai noti canoni \"old school\". Parker, in questo caso, si avvale di due mostri sacri dell'easy listening degli anni '60, nonch\u00e9 stretti collaboratori dell'etichetta, ossia Burt Bacharach e Carole Bayer Sager, che si propongono per la realizzazione dei brani \"Over You\" (numero 65 UK SC), quest'ultimo eseguito in duetto con la celebre cantante \"soul\" Natalie Cole, e \"Perfect Lovers\", che vede come special guest il bassista Nathan East. Seppur il disco si presenti egregiamente, sotto molti aspetti, anche stavolta il pubblico non risponde all'appello, portando \"After Dark\" all'86\u00ba posto della hit parade generale statunitense. Il singolo di punta \"I Don't Think That Man Should Sleep Alone\", invece, riceve consensi sia negli States (numero 5 US R&amp;B) che in Gran Bretagna (numero 13 UK SC).\nRay Parker Jr. torner\u00e0 con un nuovo album dopo quattro anni di assenza."}
{"id": "1934345", "revid": "666668", "url": "https://it.wikipedia.org/wiki?curid=1934345", "title": "Futbola Klubs Nikars", "text": "Il Futbola Klubs Nikars \u00e8 una squadra lettone di calcio a 5 con sede a Riga. \nStoria.\nNella stagione 2006-07 il Nikars ha conquistato il suo primo titolo nazionale, guadagnando cos\u00ec la qualificazione alla Coppa UEFA. Nel 2008-09 a Graz ha guadagnato la qualificazione al primo turno della Coppa UEFA eliminando i padroni di casa del 1.FC Futsal Graz, gli svizzeri del FC Seefeld Zurich e gli andorrani del . L'anno successivo ha bissato il titolo nazionale. Nella stagione 2009-10 ha dimostrato una crescita tecnica inaspettata, tanto da ottenere la qualificazione al turno \u00e9lite della Coppa UEFA 2009-10 eliminando i pi\u00f9 quotati polacchi dell'. Il Nikars \u00e8 stata la prima squadra baltica a raggiungere questo traguardo."}
{"id": "1934346", "revid": "991694", "url": "https://it.wikipedia.org/wiki?curid=1934346", "title": "Nikars Riga", "text": ""}
{"id": "1934347", "revid": "869733", "url": "https://it.wikipedia.org/wiki?curid=1934347", "title": "Trust (disambigua)", "text": ""}
{"id": "1934350", "revid": "287204", "url": "https://it.wikipedia.org/wiki?curid=1934350", "title": "Trincomalee", "text": "Trincomalee (tamil: \u0ba4\u0bbf\u0bb0\u0bc1\u0b95\u0bcb\u0ba3\u0bae\u0bb2\u0bc8 \"tiruk\u014d\u1e47amalai\", singalese: \u0dad\u0dd2\u0dbb\u0dd2\u0d9a\u0dd4\u0dab\u0dcf\u0db8\u0dc5\u0dba \"tirik\u016b\u1e47ama\u1e37aya\") \u00e8 una citt\u00e0 della costa nord-orientale dello Sri Lanka di 99.135 abitanti. La citt\u00e0 \u00e8 costruita su una penisola, che divide il porto interno da quelli esterni. \u00c8 uno dei centri pi\u00f9 importanti della cultura di Lingua tamil del paese. In passato la citt\u00e0 era chiamata Gokanna, ed \u00e8 stato un porto che ha avuto un ruolo fondamentale nella storia commerciale marittima dello Sri Lanka.\nIl porto della Baia di Trincomalee \u00e8 noto per la sua larghezza e sicurezza. A differenza di altri porti dell'Oceano Indiano, \u00e8 accessibile alle navi di qualunque dimensione. Le spiagge sono usate per il surf, la pesca e l'avvistamento di balene. La citt\u00e0 ha anche il pi\u00f9 grande forte olandese dello Sri Lanka. \u00c8 sede sia della pi\u00f9 grande base navale del paese che di una base aerea della Sri Lanka Air Force."}
{"id": "1934351", "revid": "62221", "url": "https://it.wikipedia.org/wiki?curid=1934351", "title": "Amorfa fruticosa", "text": ""}
{"id": "1934356", "revid": "123524095", "url": "https://it.wikipedia.org/wiki?curid=1934356", "title": "Gravitelli", "text": "Gravitelli \u00e8 un rione della IV Circoscrizione della citt\u00e0 di Messina, situato nella parte alta del torrente (coperto) Portalegni, sulle colline ad Ovest a circa km. 2 dal centro cittadino.\nIl toponimo.\nIl nome del rione deriva dall'eremo \"Santa Maria delle Gravitelle\", che si trovava nella parte alta del villaggio, sopra una collina.\nStoria.\nFino al terremoto del 1908, Gravitelli era una zona agricola a monte del quartiere \"Tirone\", sopra il centro della citt\u00e0. Dopo il sisma i terreni lungo l'argine del torrente Portalegni furono espropriati e adibiti a baraccamenti provvisori per gli sfollati, occupando anche parte dell'Orto Botanico. Negli anni a cavallo del secondo dopoguerra inizi\u00f2 la demolizione delle baracche e la loro sostituzione con edifici di edilizia popolare. A questi si sono aggiunti nel tempo molte altre costruzioni di edilizia privata, facendo lievitare in pochi anni il numero degli abitanti.\nTrasporti pubblici.\nIl rione \u00e8 servito dalla linea ATM n\u00b016 (\"P. Castelli-Stazione C.Le\")\nForte Castellaccio.\nSopra un'alta collina dominante il rione c'\u00e8 Forte Castellaccio, una fortezza a forma quadrata, di antiche origini. Durante la rivolta antispagnola del 1674-78 il forte fu espugnato dai messinesi guidati da Giacomo Avarna.\nEremo di San Corrado.\nA San Corrado da Messina si andava una volta a piedi, dallo Scoppo, o da Puntale Arena, o da Gravitelli percorrendo una stradina pietrosa che si snodava tra i rovi. Ora l'antico eremo non \u00e8 pi\u00f9 propriamente isolato, poich\u00e9 vi si giunge comodamente in auto in pochi minuti dal centro della citt\u00e0. Il luogo, tuttavia conserva il suo facino antico che sa di pace, di beatitudine, di incontaminati silenzi. Quella pace e quei silenzi che intorno alla met\u00e0 del Cinquecento, convinsero degli umili frati a fermarsi su quella verde collinetta per trascorrervi in contemplazione il resto della loro esistenza. Quando vi giunsero i frati, sulla collinetta che stava dirimpetto, verso nord-ovest, al forte Castellaccio, sorgeva gi\u00e0 una chiesa dedicata a Santa Maria di Visit\u00f2. Nella sua Iconologia Placido Samperi racconta di questa chiesa e dell'immagine in essa venerata.\nCerto Stefano Pasca, gentiluomo Messinese, in quanto cagionevole di salute usava raccomandarsi spesso devotamente alla Vergine. Una notte (siamo ai primi del Cinquecento) la Madonna gli apparve in sogno e lo esort\u00f2 a costruire una cappella per custodirvi una certa sacra immagine che si trovava abbandonata in un luogo vicino.\n\"Era anticamente, continua il Samperi, una cappelletta sopra una rupe, verso quella parte dove scaturisce una larga vena di limpidissima acqua da una montagna, la quale, perch\u00e9 mormoreggiante si precipita da scoscese pietre in una profonda valle, si chiama volgarmente lo Scoppo dell'acqua...\".\nQuesta cappelletta era da tempo crollata, \"mentre si cavavano da questa rupe grosse pietre per fabbricare la citt\u00e0\", e rimaneva in piedi solo l'altare con l'immagine della Madonna.\nIl Pasca si convinse che era quella l'immagine che avrebbe dovuto salvare. Perci\u00f2 la prelev\u00f2, costru\u00ec nel suo podere una chiesetta di legno e ve la depose.\nMa il giorno dopo si accorse con rammarico che il quadro era sparito.\nDi l\u00ec a poco, per\u00f2, fatte le dovute ricerche, lo rinvenne nel podere di un certo Palombo, su quella collinetta dove poi sarebbe sorto l'eremo di San Corrado.\nIl fatto della sparizione del quadro e del ritrovamento nel podere del Palombo si ripet\u00e9 altre volte, finch\u00e9 sembr\u00f2 chiaro, che la Vergine voleva che la sua chiesa sorgese proprio su quella collinetta. E cos\u00ec fece Stefano Pasca.\nSi diffuse da quel luogo il culto della Madonna di Visit\u00f2, cos\u00ec detta forse, come suggerisce lo stesso Samperi, per le frequenti \"visite\" che a quella chiesa si facevano, o piuttosto perch\u00e9 in quell'immagine che era oggetto di pi\u00f9 intensa devozione durante la Settimana Santa, le pie donne ravvisavano la Madre in lutto per la morte del figlio e quindi in visito o visitusa cio\u00e8 in condizione di particolare propensione a ricevere le \"visite\" di consolazione e di compatimento.\nPass\u00f2 presto la cura della chiesa a frati eremiti che tennero vivo per lungo tempo il culto di Santa Maria di Vitit\u00f2, ma non poterono impedire, a un ceto punto, che l'afflusso dei pellegrini andasse via via scemando fino a cessare del tutto, forse perch\u00e9 la zona era divenuta malsicura per la presenza di malviventi.\nIl convento rimase nell'abbandono, fino a quando, nel 1661 non giunsero a Messina due umili ma energici eremiti, fra Pietro Gazzetti da Modena e padre Diego Cannata da Taormina.\nI due religiosi riuscirono infatti a provocare un deciso intervento della giustizia locale, col risultato che la collina e i dintorni vennero bonificati e i frati ripopolarono il convento, dopo averlo restaurato.\nIntanto, fra Pietro Gazzetti, devoto dell'eremita di Piacenza San Corrado, si era a questo santo rivolto, per ottenere la guarigione di Cesare Marullo, marchese di Condagusta, he era affetto da paralisi. Fatto sta che in breve il nobile messinese risan\u00f2, e ritenendosi miracolato, don\u00f2 ai frati un quadro raffigurante il santo piacentino.\nIl quadro fu solennemente condotto in processione, con grande partecipazione di popolo, fino all'eremo, che da allora prese il nome di San Corrado.\nCaio Duilio Gallo, nei suoi \"Annali\", ci tramanda qualche ulteriore breve notizia sull'eremo. Ci dice, per esempio, che in un certo periodo lo abitarono cinque eremiti sotto la regola di San Pacomio e che si spopolo\u00f2 durante la peste che colp\u00ec Messina nel 1743.\nPer\u00f2, aggiunge l'annalista, \"si va ora a poco a poco ristabilendo con nuovi religiosi\". L'ultimo fraticello lasci\u00f2 l'Eemo di San Corrado quando le cosiddette \"leggi eversive\" stabilirono, tra il 1866 ed il 1867 la soppressione delle corporazioni religiose, la confisca e la liquidazione dei beni ecclesiastici.\nIl convento e l'annessa chiesetta furono allora acquistati dalla famiglia messinese Bottari Cavallaro alla quale va il merito di avere rispettato le originarie strutture degli edifici.\nNella chiesa per\u00f2 quasi nulla rimane per\u00f2 di quanto, fino a primi del nostro secolo, ancora esisteva, come attentamente annot\u00f2 Gaetano La Corte Cailler alla vigili del terremoto, pi\u00f9 precisamente nel luglio del 1905.\nNell'altare maggiore si trovava ancora l'antica iconadi Maria di Visit\u00f2 che il Pasca aveva preso allo Scoppo. Il La Corte la descrisse con minuziosit\u00e0 e la ritenne opera della scuola messinese del Trecento. Secondo l'illustre studioso, l'icona era divisa in due ordini, con sei scompartimenti a fondo dorato, il tutto delle misure di\u00a0m. 1,19 x 1,31.\nNel centro del pezzo inferiore era dipinta la Madonna sedente col Putto, con ai lati San Pietro e San Paolo; in basso erano due piccole figure in atto di preghiera, forse i committenti del quadro.\nNella parte superiore in tre piccoli scompartimenti, si vedevano Cristo benedicente, al centro, Elia, a sinistra, e Mos\u00e8, a destra.\nSotto la figura di San Pietro si leggeva la seguente iscrizione: 1553, servur domini nostri Ihesu Christi Antonius Cotrunev, che voleva dire a parere del La Corte, che il dipinto era stato restaurato, nel 1553, dall'eremita Antonio Cotroneo; nel quale restauro l'icona sarebbe stata privata dei \"preziosi intagli che ne decoravano al centro i sei scompartimenti\".\nVi era anche, nell'altare di sinistra entrando, il quadro donato dal Marullo, si trattava ancora secondo il La Corte, d'una tavola di buona fattura anche se di autore ignoto.\nDi forma semicircolare misurava\u00a0m. 2 x 1,50.\nSan Corrado appariva vestito di rustica lana, moribondo, dal viso molto espressivo, nelle braccia di due angeli con accanto la croce.\nIn basso a sinistra era lo stemma di casa Marullo, ed a destra si leggeva: S. Conradus Gonfalonerius Placentinus.\nSe dei due quadri oggi non rimane purtroppo nessuna traccia, \u00e8 per fortuna ancora conservata la lapide datata 1727, che chiude l'ipogeo della chiesa.\nVi si legge:\n\"QUOS MUNDO MORTUOS SAXOSA EXCEPIT EREMUS HOS VITA FUNTOS GELIDUM CONTEXIT SAXUM NUNC BIS MORTUI BEATAM EXPECTANT SPEM VOS ITTIDEMSOLI VIVITE DEO SI CUPITIS ESSE BEATI ET ORATE PRO EIS IN MUNDO SPES NULLA BONI SPES NULLA SALUTIS SALUS SERVIRE DEO SUNT CAETERA FRAUDES 1727.\"\nL'eremo e l'annessa chiesetta, oggi di propriet\u00e0 della famiglia Morabito, sono stati da quest'ultima restaurati, ed \u00e8 stato fedelmente ricostruito il piano primo dell'eremo che era andato distrutto.\nOggi l'eremo \u00e8 residenza privata della famiglia e la chiesa \u00e8 aperta al pubblico in occasione di San Corrado e della Madonna di Fatima in quanto presente nell'altare maggiore un bassorilievo raffigurante la Madonna eseguito dal maestro Bonfiglio."}
{"id": "1934357", "revid": "729019", "url": "https://it.wikipedia.org/wiki?curid=1934357", "title": "Love Affair (Ray Parker Jr.)", "text": "Love Affair \u00e8 la terza raccolta dedicata al musicista statunitense Ray Parker Jr., pubblicata dalla Arista Records nel 1988.\nIl disco.\nDestinata al mercato giapponese, \"Love Affair\" \u00e8 una collezione che raccoglie alcune delle pi\u00f9 famose ballate scritte ed eseguite da Ray Parker Jr., partendo dall'album \"A Woman Needs Love\" fino ad arrivare al recente \"Sex and the Single Man\"."}
{"id": "1934358", "revid": "767487", "url": "https://it.wikipedia.org/wiki?curid=1934358", "title": "Giovani e belli", "text": "Giovani e belli \u00e8 un film del 1996 diretto da Dino Risi, il suo ultimo per il grande schermo.\nTrama.\nLuca, un giovane di una famiglia molto ricca, va a Roma per cercare se stesso. L\u00ec incontra Gino, che vive di espedienti e piccoli furti."}
{"id": "1934359", "revid": "224230", "url": "https://it.wikipedia.org/wiki?curid=1934359", "title": "Enclave ed exclave in Svizzera", "text": "\"Enclave\" della Svizzera.\nLa Svizzera non ha exclave ma al suo interno ha il comune italiano di Campione d'Italia e il comune tedesco di B\u00fcsingen am Hochrhein.\nFino al 1967 esistette l'exclave tedesca di Verenahof\nnel cantone di Sciaffusa. Dopo tale data fu annessa alla Svizzera ed amministrata dal comune di B\u00fcttenhardt.\n\"Exclave\" ed \"enclave\" di Cantoni.\nNumerosi cantoni hanno enclave o exclave, ecco qui l'elenco (non completo).\nInoltre si pu\u00f2 considerare un'exclave del Canton Friburgo la met\u00e0 del Distretto della Broye, e nel canton Sciaffusa i comuni di Ramsen e Stein am Rhein, il Distretto di Avenches in Vaud \u00e8 anch'esso un'exclave."}
{"id": "1934365", "revid": "28592", "url": "https://it.wikipedia.org/wiki?curid=1934365", "title": "Sergei Trubetskoy", "text": ""}
{"id": "1934369", "revid": "118091928", "url": "https://it.wikipedia.org/wiki?curid=1934369", "title": "Sergej Petrovi\u010d Trubeckoj", "text": "Complotto decabrista.\nDopo la guerra, Troubetzko\u00ef diventa massone, membro della loggia \"Le tre Virt\u00f9\", fu iniziato il 25 gennaio 1816, dal 19 agosto 1818 al 23 aprile 1819 fu maestro aggiunto della Loggia, in seguito membro d'onore. Nel 1816 e nel 1819 fonda due gruppi precursori del complotto decabrista. La finalit\u00e0 di questi due gruppi, composti in gran parte da massoni, era il miglioramento progressivo dell'Impero russo. Ma le rivendicazioni dei decabristi (abolizione della servit\u00f9, costituzione, ecc.) non figurano ancora tra i suoi progetti. Nel 1819 va all'estero per delle cure mediche e al suo ritorno nel 1821 scopre che il suo gruppo si \u00e8 dissolto.\nContrariamente ad altri decabristi, come Kondrati Ryle\u00efev e Pavel Ivanovitch Pestel, che volevano una rivoluzione, l'esecuzione dell'imperatore e la creazione di una repubblica, Troubetzko\u00ef preferiva una monarchia costituzionale. \u00c8 presentato come uno dei capi dell'insurrezione decabrista, ma finalmente rifiuta di recarsi sulla piazza del senato di San Pietroburgo, subodorando il fallimento della rivolta. \u00c8 arrestato in casa dell'ambasciatore d'Austria, Lebzeltern."}
{"id": "1934371", "revid": "729019", "url": "https://it.wikipedia.org/wiki?curid=1934371", "title": "The Best of Ray Parker Jr. &amp; Raydio", "text": "The Best of Ray Parker Jr. &amp; Raydio \u00e8 la quarta raccolta dedicata al musicista statunitense Ray Parker Jr., pubblicata dalla Arista Records nel 1989.\nIl disco.\nLa raccolta, prodotta in concomitanza con la BMG britannica, \u00e8 un sunto del percorso svolto da Ray Parker Jr. e dai suoi Raydio durante la permanenza alla Arista Records. Oltre ai loro pi\u00f9 grandi successi, come \"Ghostbusters\" e \"A Woman Needs Love (Just Like You Do)\", sono stati inclusi alcuni singoli che hanno avuto meno fortuna, a suo tempo."}
{"id": "1934381", "revid": "184755", "url": "https://it.wikipedia.org/wiki?curid=1934381", "title": "Matthew Rolston", "text": "Biografia.\nScoperto e lanciato da Andy Warhol nel corso della sua carriera le sue fotografie sono apparse in riviste come \"Harper's Bazaar\", \"GQ\", \"Interview\", \"Marie Claire\", \"Vogue\", \"Cosmopolitan\", \"The New York Times Magazine\", \"Esquire\", \"W\", \"Vanity Fair\" e \"Rolling Stone\" ed ha lavorato con numerosi stilisti e aziende come GAP, Ralph Lauren, Neutrogena, Campari, L'Or\u00e9al, Clairol, Est\u00e9e Lauder, Pantene, Burberry, Maybelline, Levi's, Bacardi, Elizabeth Arden, General Motors, Max Factor, Old Navy e Revlon.\nI Suoi lavori sono stati esposti in Europa, Giappone e Stati Uniti incluso al Whitney Museum of American Art di New York. Una collezione delle sue fotografie \u00e8 stata pubblicata nel 1991 nel libro \"Big Pictures\". \u00c9 apparso numerose volte come ospite nel reality \"America's Next Top Model\".\nVideografia.\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2012\n2014"}
{"id": "1934383", "revid": "125493516", "url": "https://it.wikipedia.org/wiki?curid=1934383", "title": "Guy Williams", "text": "\u00c8 conosciuto prevalentemente per aver interpretato il ruolo del protagonista nel telefilm americano \"Zorro\" della Disney negli anni cinquanta.\nBiografia.\nArmando Catalano nacque a Fort George, New York. I suoi genitori, Attilio Catalano e Clara Arcara, erano italiani emigrati dalla Sicilia negli Stati Uniti. Il nonno, un ricco coltivatore di legname da costruzione di Messina, aveva donato ad Attilio dei terreni nel New Jersey. Infine Attilio si stabil\u00ec a New York e divenne un agente assicurativo. Egli desiderava che il figlio lo affiancasse negli affari, ma il giovane Armando aveva altre idee.\nDopo la scuola pubblica e il diploma alla George Washington High School di New York, si iscrisse all'Accademia Militare di Peekskill ma abbandon\u00f2 gli studi. Seppe coltivare hobby intellettuali come gli scacchi e l'astronomia, e il football americano. Incominci\u00f2 la carriera come modello professionista e, durante un servizio fotografico nel 1948, incontr\u00f2 la modella Janice Cooper, che divenne sua moglie e dalla quale ebbe due figli, Steve e Toni.\nWilliams si un\u00ec alla \"Neighborhood Playhouse\" di New York che lo indusse a lavorare in produzioni televisive come \"Studio One\" (1951), mentre l'anno successivo fece un provino e poi firm\u00f2 per la Universal-International, trascorrendo il 1953 a Hollywood e interpretando ruoli minori. Scoraggiato dalla sua prima esperienza nel cinema, ritorn\u00f2 a New York per continuare l\u00ec a recitare ed esercitare occasionalmente la professione di modello. Nei primi mesi del 1957 ritorn\u00f2 a Hollywood; questo secondo passaggio sulla costa lo condusse alla lunga carriera sul piccolo schermo nel ruolo dell'eroe spadaccino Zorro nella serie Disney e infine al ruolo di John Robinson in \"Lost in Space\" e ad altre apparizioni televisive, come nella serie \"Bonanza\".\nQuando si rec\u00f2 a Buenos Aires con Henry Calvin (il Sergente Garcia in Zorro) per presenziare a uno show di beneficenza, trov\u00f2 di suo gradimento il clima cordiale e lo stile di vita rilassato argentino rispetto a quello hollywoodiano e decise di trasferirvisici. Continu\u00f2 a dividere la propria esistenza fra l'Argentina e la California ma non comparve pi\u00f9 di fronte alla telecamera dopo l'ultimo episodio di \"Lost in Space\".\nGuy Williams fu trovato morto nel suo appartamento di Buenos Aires il 6 maggio 1989, probabilmente vittima di un attacco cardiaco o, secondo altre voci, della rottura di un aneurisma cerebrale\nmentre si trovava in casa da solo. La sua morte venne scoperta dopo che i vicini, insospettiti per la scomparsa dell'attore, si rivolsero alla polizia, che apr\u00ec l'appartamento e trov\u00f2 Williams gi\u00e0 morto. Si presume che la morte fosse avvenuta tra il 2 e il 6 maggio. A causa della sua grande popolarit\u00e0 in Argentina, le sue ceneri rimasero per due anni nel cimitero della societ\u00e0 degli attori argentini presso il Cimitero della Chacarita. Nel 1991, secondo i suoi desideri, le ceneri di Williams furono sparse sull'Oceano Pacifico a Malib\u00f9, in California."}
{"id": "1934384", "revid": "131569", "url": "https://it.wikipedia.org/wiki?curid=1934384", "title": "Roverchiaretta", "text": "Roverchiaretta (in passato Roverchiara di Sotto), 500 abitanti, \u00e8 l'unica frazione di Roverchiara in provincia di Verona. Il centro urbano dista circa 2\u00a0km dal capoluogo e si sviluppa nella parte occidentale del territorio comunale a ridosso degli argini del fiume Adige quasi interamente sulla strada che conduce a Bonavigo e Minerbe.\nAl di fuori di esso vi sono alcune corti rurali e piccoli borghi.\nStoria.\nL'origine del nome di Roverchiaretta \u00e8 legata a quella del capoluogo. La frazione deve essere sempre stata un'appendice di Roverchiara o comunque dipendente da essa. Inoltre l'etimologia del nome di Roverchiaretta va a confermare la presenza di un bosco (rubus) tra Roverchiara e il corso del fiume Adige (dove appunto sorge Roverchiaretta).\nIn passato come oggi, Roverchiaretta ha sempre avuto un'elevata importanza per quel che riguarda il settore della viabilit\u00e0, infatti qui \u00e8 sempre esistito un ponte che attraversa il fiume Adige.\nA Roverchiaretta sorgono numerose ville, palazzi ed edifici storici, che confermano la presenza di famiglie nobili che possedevano terreni nel passato, ricchi di opere di notevole importanza artistica.\nEconomia.\nLa fonte di ricchezza principale \u00e8 l'agricoltura. Sui fertili terreni di Roverchiaretta si coltivano mais, barbabietole e mele. \u00c8 inoltre molto diffuso l'allevamento avicolo e di tori da carne. Negli untimi anni si sta diffondendo anche la coltivazione di orticole."}
{"id": "1934388", "revid": "28592", "url": "https://it.wikipedia.org/wiki?curid=1934388", "title": "Trubetskoy", "text": ""}
{"id": "1934389", "revid": "97701", "url": "https://it.wikipedia.org/wiki?curid=1934389", "title": "Hafez Shirazi", "text": ""}
{"id": "1934391", "revid": "773636", "url": "https://it.wikipedia.org/wiki?curid=1934391", "title": "Trubeckoj", "text": ", \u00e8 un cognome russo di alcuni personaggi\nindica inoltre"}
{"id": "1934392", "revid": "123351020", "url": "https://it.wikipedia.org/wiki?curid=1934392", "title": "The World Is Yours", "text": "The World Is Yours (\"il mondo \u00e8 tuo/vostro\" in lingua inglese) pu\u00f2 riferirsi a:"}
{"id": "1934393", "revid": "327773", "url": "https://it.wikipedia.org/wiki?curid=1934393", "title": "Glitch (astronomia)", "text": "In astronomia, con glitch (in italiano \"disturbo\" o \"scatto\") si designa una piccola e improvvisa diminuzione del periodo di rivoluzione di una pulsar, collegato ad un rapido aumento della sua frequenza di rotazione, che invece normalmente \u00e8 in lenta decrescita.\nUn'ipotesi iniziale attribuiva queste variazioni brusche al fatto che mentre la rotazione della pulsar rallenta, la forma della superficie si deve adattare ad una nuova configurazione di equilibrio idrostatico: pi\u00f9 la pulsar gira lentamente, pi\u00f9 la sua configurazione di equilibrio idrostatico \u00e8 vicina ad una configurazione sferica. La superficie di una stella di neutroni o di una pulsar, essendo estremamente rigida, non riesce a modificare gradualmente la sua configurazione per adattarsi al nuovo equilibrio e lo fa solo tramite una serie di piccoli ma bruschi adattamenti. Ogni scossone causa una modifica della ripartizione delle masse superficiali e conseguentemente una diminuzione del suo momento d'inerzia. Per la conservazione del momento angolare, ci\u00f2 provoca un violento aumento della velocit\u00e0 angolare del pulsar. \nQuest'ipotesi \u00e8 attualmente abbandonata, in favore di una descrizione che considera anche la struttura interna della stella a neutroni, ed in particolare il fatto che gran parte del suo nucleo \u00e8 un superfluido che occasionalmente pu\u00f2 interagire con la crosta esterna rigida."}
{"id": "1934399", "revid": "838137", "url": "https://it.wikipedia.org/wiki?curid=1934399", "title": "Stagnazione Brezhneviana", "text": ""}
{"id": "1934402", "revid": "344503", "url": "https://it.wikipedia.org/wiki?curid=1934402", "title": "Michael Haussman", "text": "Biografia.\nHa diretto numerosi video musicali per artisti come Jennifer Lopez, Justin Timberlake, Madonna, Britney Spears, Myl\u00e8ne Farmer e Shakira e spot pubblicitari per Alfa Romeo, Adidas, BMW, Bacardi, Elizabeth Arden, Ferrero, Levi's, Martini, McDonald's, Nestl\u00e9, Nissan Motor, Peugeot, Philips, Ray-Ban, Revlon, Shell, Suzuki, Vodafone, Volkswagen e Yves Saint Laurent. Attualmente vive in Italia a Roma.\nNella sua carriera ha realizzato anche delle pellicole cinematografiche, la prima nel 1997 \"Rhinoceros Hunting in Budapest\" debutt\u00f2 al Sundance Film Festival, il suo film pi\u00f9 celebre resta comunque \"Blind Horizon - Attacco al potere\" del 2003 con Val Kilmer."}
{"id": "1934404", "revid": "1494169", "url": "https://it.wikipedia.org/wiki?curid=1934404", "title": "Framing", "text": ""}
{"id": "1934411", "revid": "1573940", "url": "https://it.wikipedia.org/wiki?curid=1934411", "title": "Callicebus cupreus", "text": "Il callicebo rosso (\"Callicebus cupreus\" ) \u00e8 un primate platirrino della famiglia dei Pitecidi.\nDistribuzione.\nVive in Per\u00f9 centro-orientale e Brasile occidentale (stati dell'Acre ed Amazonas): colonizza le aree di foresta pluviale periodicamente sommerse, od in generale aree di foresta piuttosto fitta nelle vicinanze di fonti permanenti d'acqua.\nDescrizione.\nDimensioni.\nMisura circa 80\u00a0cm, di cui pi\u00f9 della met\u00e0 spettano alla coda, per un peso che non oltrepassa il chilo.\nAspetto.\nIl pelo \u00e8 lungo e folto: dalla fronte (dov'\u00e8 presente una linea orizzontale bianca) alla coda il pelo \u00e8 di color rosso-ruggine nella parte superiore del corpo, con tendenza all'inscurimento man mano che si procede verso il quarto posteriore) e nero in quella inferiore. La coda \u00e8 nera alla radice e per il primo terzo, mentre nella parte distale \u00e8 di color bianco argenteo. La parte interna delle zampe \u00e8 rossiccia.\nBiologia.\nSi tratta di animali diurni ed arboricoli, che durante la notte riposano in cavit\u00e0 dei tronchi d'albero: anche nelle ore centrali del giorno, quando la calura diventa opprimente, queste scimmiette possono cercare rifugio nel folto della vegetazione, dove aspettano in stato di inattivit\u00e0 che l'aria si rinfreschi un po'. Spesso i maschi e le femmine intrecciano le proprie code durante il sonno.\nVivono in gruppi familiari, formati da una coppia riproduttrice coi propri figli di vari parti: ogni gruppo delimita un proprio territorio, dell'estensione di circa 600 m2, marcandolo tramite apposite ghiandole sul mento e difendendolo accanitamente da eventuali intrusi della stessa specie, ingaggiando duelli vocali o combattimenti rituali non cruenti. Sebbene piuttosto intolleranti nei confronti di animali estranei della stessa specie, questi animali sembrano ignorare primati di altre specie, anzi in alcune occasioni sono stati visti gruppi misti di callicebi rossi e uistit\u00ec o tamarini.\nUn altro comportamento che si supponeva territoriale consisteva nello strofinare il petto contro dei supporti orizzontali, al fine di lasciarvi il secreto di una ghiandola posta sullo sterno: questo comportamento, tipico dei maschi, \u00e8 rimasto ancora senza una spiegazione, poich\u00e9 ciascun esemplare torna periodicamente ad annusare il proprio secreto sul ramo, mentre gli altri esemplari sembrano ignorare del tutto tale messaggio olfattivo.\nAlimentazione.\nLa maggioranza della dieta \u00e8 costituita da frutta matura, soprattutto frutti di \"Ficus\" e \"Brosimum\", ma anche bacche ed altri frutti non eccessivamente duri. Prima di dormire, gli animali sembrano essere soliti nutrirsi di foglie. Pare che questi animali preferiscano nutrirsi su alberi sui quali si sono gi\u00e0 nutrite altre specie di scimmie, aspettando pazientemente che esse si siano saziate ed allontanate prima di cominciare a mangiare.\nOltre ai frutti, questi animali si nutrono anche di germogli e, soprattutto nei periodi di magra o durante l'allattamento, mangiano volentieri anche uova ed insetti.\nRiproduzione.\nLa stagione riproduttiva va da luglio a novembre: la femmina d\u00e0 alla luce un unico cucciolo dopo quattro mesi di gestazione. Il cucciolo viene preso in consegna dai maschi del gruppo, i quali si fanno carico della maggior parte delle cure delle quali il cucciolo necessita. I piccoli vengono svezzati attorno ai quattro mesi, ed in corrispondenza dello svezzamento essi smettono di essere trasportati in giro dai maschi: non si allontanano tuttavia dal proprio gruppo prima del secondo o terzo anno di vita, perci\u00f2 in ciascun gruppo sono presenti 2-3 cuccioli di diverse et\u00e0, poich\u00e9 la femmina si riproduce una volta l'anno.\nLa speranza di vita di questi animali in cattivit\u00e0 si aggira attorno ai 26 anni."}
{"id": "1934412", "revid": "224230", "url": "https://it.wikipedia.org/wiki?curid=1934412", "title": "Enclave ed exclave in Spagna", "text": "Exclave della Spagna.\nGibilterra, colonia britannica che ha una superficie di 6,50\u00a0km\u00b2 e conta 27.776 abitanti non pu\u00f2 essere considerata un'exclave."}
{"id": "1934413", "revid": "599013", "url": "https://it.wikipedia.org/wiki?curid=1934413", "title": "SHDSL", "text": ""}
{"id": "1934414", "revid": "834", "url": "https://it.wikipedia.org/wiki?curid=1934414", "title": "Comme si de rien n'\u00e9tait (album)", "text": ""}
{"id": "1934415", "revid": "228587", "url": "https://it.wikipedia.org/wiki?curid=1934415", "title": "VESA Display Power Management Signaling", "text": "VESA Display Power Management Signaling (DPMS) \u00e8 uno standard del consorzio VESA per la gestione del risparmio energetico dei monitor video per i computer attraverso la scheda grafica. Un esempio del suo utilizzo \u00e8 quello di poter spegnere lo schermo dopo un periodo di inattivit\u00e0 del computer, per risparmiare energia.\nDPMS 1.0 usc\u00ec nel 1993, ed era basato sulle specifiche della gestione energetica Energy Star, della United States Environmental Protection Agency (EPA). Le revisioni successive furono inserite nelle Estensioni BIOS VESA.\nLo standard descrive come usare i segnali H-sync e V-sync in un monitor SVGA standard per abilitare le varie capacit\u00e0 di risparmio energia del monitor.\nDPMS definisce quattro modalit\u00e0: normale, standby, sospeso e spento:"}
{"id": "1934417", "revid": "38120", "url": "https://it.wikipedia.org/wiki?curid=1934417", "title": "Slow down", "text": ""}
{"id": "1934418", "revid": "729019", "url": "https://it.wikipedia.org/wiki?curid=1934418", "title": "Bertrand Fourcade", "text": "Biografia.\nNativo del Midi-Pirenei, Fourcade mosse i suoi primi passi rugbistici a Tarbes, la citt\u00e0 dove crebbe; nel ruolo di estremo gioc\u00f2 poi a Saint-Gaudens e, successivamente, al Lourdes, squadra con la quale vinse nel 1968 il campionato francese.\nInfine, milit\u00f2 nella squadra del capoluogo, il Tolosa.\nDopo il ritiro altern\u00f2 l'attivit\u00e0 di tecnico di club con quella d'insegnante di educazione fisica.\nNel 1989 fu chiamato dalla Federazione Italiana Rugby per guidare la Nazionale, incarico che tenne fino al 1993: sotto la sua guida tecnica, l' partecip\u00f2 alla in Inghilterra riportando la miglior sconfitta della storia azzurra contro la (21-31 a Leicester); con 17 partite vinte (su 29 totali) durante la sua gestione, Fourcade vanta la miglior percentuale di vittorie tra i tecnici che abbiano guidato la Nazionale italiana per almeno 10 incontri; al suo attivo anche il lancio in maglia azzurra di elementi poi rivelatisi fondamentali come Diego Dom\u00ednguez, Paolo Vaccari, Franco Properzi e Massimo Cuttitta.\nDal 1996 al 2000 guid\u00f2 la Nazionale universitaria francese, poi torn\u00f2 in Italia, sempre per conto della Federazione, per la quale lavor\u00f2 come dirigente supervisore del settore tecnico federale, e a cui fu affidato l'incarico di redigere un piano per lo sviluppo del rugby giovanile; tuttavia, dopo solo un biennio senza esito, Fourcade decise di non continuare la collaborazione, ma rimase a Roma accettando la proposta di allenatore fattagli dalla Rugby Capitolina nel 2003.\nDal 2005 al 2008 rivest\u00ec l'incarico di responsabile tecnico, di formazione e delle attivit\u00e0 di minirugby presso il Frascati, e nel 2008 quello di allenatore del Lourdes, incarico che tenne per una stagione prima di passare al Bagn\u00e8res, dal quale si dimise a febbraio 2010.\nDell'estate 2010 \u00e8 l'ingaggio di Fourcade da parte del Mirano come responsabile delle formazioni giovanili."}
{"id": "1934419", "revid": "1498", "url": "https://it.wikipedia.org/wiki?curid=1934419", "title": "DPMS", "text": ""}
{"id": "1934424", "revid": "78273", "url": "https://it.wikipedia.org/wiki?curid=1934424", "title": "Esercito francese", "text": ""}
{"id": "1934427", "revid": "1543377", "url": "https://it.wikipedia.org/wiki?curid=1934427", "title": "FC Nadin Sofia", "text": "Il FC Nadin Sofia \u00e8 un club bulgaro di calcio a 5 con sede a Sofia. Nella stagione 2007/2008 disputa la massima divisione del Campionato bulgaro di calcio a 5. Alla fine di questa stagione, il Nadin ha conquistato il suo primo titolo nazionale e l'accesso alla UEFA Futsal Cup. Nel 2008/2009 ha guadagnato la qualificazione al primo turno della manifestazione continentale battendo nel girone casalingo i macedoni del KMF Elita Tetovo e gli inglesi dell'Ipswich Wolves."}
{"id": "1934428", "revid": "767487", "url": "https://it.wikipedia.org/wiki?curid=1934428", "title": "Jennie Tebler", "text": " \u00c8 nota soprattutto per essere la sorella di Quorthon, pionere del metal estremo, fondatore e unico membro fisso della band Bathory.\nBiografia.\nJennie Tebler esord\u00ec nel mondo musicale come cantante ospite per il gruppo svedese Lake of Tears. Successivamente registr\u00f2 nel 2004 alcuni singoli con Quorthon, fondatore della celebre black metal band Bathory.\nDeceduto Quorthon, la Tebler fond\u00f2 un suo gruppo gothic metal denominato Jennie Tebler's Out of Oblivion, con cui pubblic\u00f2 nel 2008 l'album \"Till Death Tear Us Part\"."}
{"id": "1934432", "revid": "131145", "url": "https://it.wikipedia.org/wiki?curid=1934432", "title": "Titono", "text": ""}
{"id": "1934434", "revid": "150809", "url": "https://it.wikipedia.org/wiki?curid=1934434", "title": "Nadin Sofia", "text": ""}
{"id": "1934435", "revid": "287204", "url": "https://it.wikipedia.org/wiki?curid=1934435", "title": "11 (disambigua)", "text": ""}
{"id": "1934436", "revid": "767487", "url": "https://it.wikipedia.org/wiki?curid=1934436", "title": "Guillaume le Vinier", "text": ""}
{"id": "1934438", "revid": "180559", "url": "https://it.wikipedia.org/wiki?curid=1934438", "title": "Nazionale di pallacanestro dell'Olanda", "text": ""}
{"id": "1934443", "revid": "110157", "url": "https://it.wikipedia.org/wiki?curid=1934443", "title": "Museo naturalistico di Pennabilli", "text": "Sede del museo.\nIl Museo Naturalistico di Pennabilli e Centro Viste del Parco naturale regionale del Sasso Simone e Simoncello, \u00e8 sito nel cuore della Val Marecchia ed ospita numerosi diorami contenenti le specie faunistiche pi\u00f9 rappresentative del territorio.\nAnimali in esposizione.\nGli animali, tassidermizzati, sono inseriti in un ambiente ricostruito nel modo pi\u00f9 fedele possibile a quello reale. \nSono osservabili da vicino mammiferi come il capriolo, l'istrice, il cinghiale o la volpe, ma anche rappresentanti dell'avifauna locale come la civetta, il barbagianni, il gufo reale, la poiana, il gheppio, e tanti altri. Tra gli animali in esposizione \u00e8 anche possibile ammirare un giovane esemplare di Canis lupus ritrovato all'interno dell'area protetta.\nAttivit\u00e0.\nL'edificio \u00e8 munito di un'attrezzata aula didattica polivalente, ideale per lo svolgimento di seminari, lezioni, conferenze e laboratori didattici ludico-ricreativi.\n\u00c8 in fase di allestimento una biblioteca di carattere naturalistico finalizzata a consultazioni e ricerche."}
{"id": "1934444", "revid": "729019", "url": "https://it.wikipedia.org/wiki?curid=1934444", "title": "I Love You Like You Are", "text": "I Love You Like You Are \u00e8 il quinto album solista del musicista statunitense Ray Parker Jr., ed \u00e8 il suo primo ed ultimo lavoro pubblicato, nel 1991, dalla MCA.\nIl disco.\nDopo quattro anni di assenza, Ray Parker Jr. torna con un radicale cambio di stile e con l'ennesimo cambio di etichetta. Senza rinunciare ai criteri musicali che avevano caratterizzato le sue produzioni passate, Parker trova spazio anche per quel tipico sound R&amp;B misto a Rap che andava per la meglio, nei primi anni '90. A discapito della calorosa collaborazione di esponenti di genere come Father MC (che scrive anche il brano \"Girl I Saw You\") e MC Mello, \"I Love You Like You Are\", distribuito dalla MCA Records, passa del tutto inosservato, nelle classifiche internazionali, come del resto il singolo di punta \"She Needs to Get Some\", rifacimento della hit dei Raydio \"A Woman Needs Love (Just Like You Do)\" nonch\u00e9 oggetto di polemiche per la sua possibile inclinazione sessista. Ray Parker Jr., a causa dell'insuccesso dell'album e di alcuni problemi familiari, decide di ritirarsi momentaneamente dal mercato discografico, ritornando dopo ben undici anni con un album live registrato in Giappone."}
{"id": "1934445", "revid": "1573940", "url": "https://it.wikipedia.org/wiki?curid=1934445", "title": "Callicebus discolor", "text": "Il callicebo dalla coda bianca (\"Callicebus discolor\" ) \u00e8 un primate platirrino della famiglia dei Pitecidi.\nVive in Per\u00f9 settentrionale (regione di Loreto) ed Ecuador orientale, dove colonizza le aree di foresta pluviale pedemontana ad est delle Ande.\nVeniva in passato considerato (e secondo alcune classificazioni lo \u00e8 ancora) una sottospecie di \"Callicebus cupreus\" (\"Callicebus cupreus discolor\"), al quale \u00e8 molto somigliante sia morfologicamente che comportamentalmente eccezion fatta per il disegno bianco sulla fronte, che assume in questa specie una sfumatura \"beige\" assente in \"C. cupreus\", oltre che per la coda, che (come intuibile dal nome comune) ha la parte distale di color bianco sporco.\nL'elezione di questi animali al rango di specie a s\u00e9 stante \u00e8 stata dettata dalla riclassificazione del genere \"Callicebus\" in base al concetto di specie ecologica piuttosto che biologica."}
{"id": "1934447", "revid": "4175", "url": "https://it.wikipedia.org/wiki?curid=1934447", "title": "Eastern Time Zone", "text": "Eastern Time Zone (ET) pu\u00f2 riferirsi ai seguenti fusi orari:"}
{"id": "1934453", "revid": "767487", "url": "https://it.wikipedia.org/wiki?curid=1934453", "title": "Gilles le Vinier", "text": ""}
{"id": "1934457", "revid": "1305772", "url": "https://it.wikipedia.org/wiki?curid=1934457", "title": "Caught in the Act", "text": ""}
{"id": "1934459", "revid": "287204", "url": "https://it.wikipedia.org/wiki?curid=1934459", "title": "Lobez", "text": ""}
{"id": "1934461", "revid": "78273", "url": "https://it.wikipedia.org/wiki?curid=1934461", "title": "Bombardiere a tuffo", "text": ""}
{"id": "1934464", "revid": "41851", "url": "https://it.wikipedia.org/wiki?curid=1934464", "title": "Strade provinciali della provincia di Verona", "text": "Questo \u00e8 un elenco delle strade provinciali presenti sul territorio della provincia di Verona:"}
{"id": "1934465", "revid": "767487", "url": "https://it.wikipedia.org/wiki?curid=1934465", "title": "In Place of Real Insight", "text": "In Place of Real Insight \u00e8 il secondo album del gruppo musicale statunitense Karate, pubblicato nel 1997."}
{"id": "1934471", "revid": "180559", "url": "https://it.wikipedia.org/wiki?curid=1934471", "title": "Nazionale olandese di pallacanestro", "text": ""}
{"id": "1934473", "revid": "180559", "url": "https://it.wikipedia.org/wiki?curid=1934473", "title": "Ferrovia Velletri-Colleferro", "text": ""}
{"id": "1934474", "revid": "289247", "url": "https://it.wikipedia.org/wiki?curid=1934474", "title": "Drop attack", "text": ""}
{"id": "1934477", "revid": "827882", "url": "https://it.wikipedia.org/wiki?curid=1934477", "title": "Greatest Hits (Ray Parker Jr., 1993)", "text": "Greatest Hits \u00e8 la quinta raccolta dedicata al musicista statunitense Ray Parker Jr., pubblicata dalla Arista Records nel 1993.\nIl disco.\nConsiderato dai pi\u00f9 la miglior raccolta dedicata a Ray Parker Jr., il secondo \"Greatest Hits\" distribuito dalla Arista Records ripropone la stessa formula della prima edizione (ad esclusione del brano \"The People Next Door\") con l'aggiunta delle hit successive al 1982, come \"Ghostbusters\" e \"I Still Can't Get Over Loving You\"."}
{"id": "1934482", "revid": "1543377", "url": "https://it.wikipedia.org/wiki?curid=1934482", "title": "Salvatore Mazzocco", "text": "Biografia.\nSalvatore Mazzocco nasce a Napoli il 4 novembre 1915. Si diploma presso l'istituto magistrale e frequenta, per due anni, l'Universit\u00e0 degli Studi di Napoli \"L'Orientale\", Facolt\u00e0 di Lingue, senza, per\u00f2 riuscire a conseguire la laurea perch\u00e9 richiamato alle armi all'inizio della seconda guerra mondiale. Alla fine della guerra studi\u00f2 pianoforte e composizione.\nLasci\u00f2 la sicurezza economica di un negozio di ricambi industriali, appartenuto alla famiglia Mazzocco per generazioni, per dedicarsi al mondo della musica.\nIl 31 luglio 1946 spos\u00f2 Lucia La Commara, dalla quale ebbe due figli: Vittorio e Rita.\nNel 1949 ebbe il primo successo con la canzone \"Desiderio\", su versi di A. Trusiano. \u00c8 morto a Napoli il 22 luglio 1976. Lo stesso anno, per commemorare la sua scomparsa, la casa discografica Durium gli dedica l'album \"La Napoli di Salvatore Mazzocco: cantano Aurelio Fierro, Mirna Doris, Mario Trevi\"."}
{"id": "1934483", "revid": "91408407", "url": "https://it.wikipedia.org/wiki?curid=1934483", "title": "Villaggio CEP (Messina)", "text": "Villaggio CEP (\"U Ceppi\" in dialetto messinese) \u00e8 un rione della periferia Sud della II Circoscrizione del comune di Messina, distante circa 5\u00a0km dal centro cittadino.\nNel 2005 \u00e8 stato rinominato \"Cep-Gelsomini\".\nToponimo.\nIl \"Cep\", acronimo di Centro Edilizia Popolare\nStoria.\nFino agli anni 60 del XX secolo il territorio corrispondente al villaggio era zona agricola coltivata ad ortaggi, agrumeti e gelsomini, dai quali si ricavano le essenze profumate la cui manifattura impegnava molta manodopera femminile ed insieme all'allevamento del bestiame sostenevano una discreta economia.\nIl sito venne poi inserito nei \"piani di edilizia popolare\" ed espropriato. Le costruzioni realizzate costituirono il \"Villaggio Cep\".\nViabilit\u00e0 e trasporti pubblici.\nIl rione \u00e8 posto sul lato monte della ex Strada statale 114 Orientale Sicula.\nLe strade interne del rione nel 2005 sono state rinominate, dedicandole a personalit\u00e0 vittime della mafia. Prima di allora venivano contraddistinte da numerazione progressiva.\n\u00c8 collegato al centro cittadino dalla linea ATM n\u00b015/ (\"Piazza Dante-Vill.Urra-CEP\")che sostitu\u00ec il glorioso n\u00b0 5 che arrivava fino a villa lina.\nLuoghi di Culto.\nLa chiesa del rione \u00e8 dedicata alla Sacra Famiglia, ed \u00e8 stata edificata negli anni '80 del XX secolo."}
{"id": "1934484", "revid": "1543377", "url": "https://it.wikipedia.org/wiki?curid=1934484", "title": "Alfred von Arneth", "text": "Biografia.\nEra figlio di Joseph von Arneth (1791-1863) e dell'attrice Antonie Adamberger. Il padre era un noto storico e archeologo, autore di una storia dell'Impero austriaco, pubblicata a Vienna nel 1827, e di diversi lavori di numismatica.\nAlfred Arneth studi\u00f2 diritto e divenne un funzionario dell'Archivio di Stato austriaco del quale nel 1868 fu nominato responsabile. Era un liberale moderato in politica e un sostenitore dell'unit\u00e0 tedesca. Come tale fu eletto al parlamento di Francoforte nel 1848. Nel 1861 divenne un membro del parlamento della Bassa Austria e nel 1869 alla Herrenhaus, la camera alta del Reichsrat, il parlamento austriaco dell'epoca.\nNel 1865 divenne membro della Bayerische Akademie der Wissenschaften, nel 1876 dell'Accademia dei Lincei.\nNel 1879 fu nominato presidente dell'Accademia Austriaca delle Scienze, e nel 1896 succedette a Heinrich von Sybel come capo della commissione storica a Monaco di Baviera.\nIl 20 aprile 1892 divenne socio dell'Accademia delle scienze di Torino.\nPubblicazioni.\nArneth ha anche pubblicato nel 1893 due volumi di memorie sotto il titolo \"\"."}
{"id": "1934487", "revid": "767487", "url": "https://it.wikipedia.org/wiki?curid=1934487", "title": "Silverwing (singolo)", "text": "Silverwing \u00e8 un singolo della cantante svedese Jennie Tebler, pubblicato l'11 aprile 2005 dalla Black Mark Records. Le musiche sono state suonate e composte da Quorthon."}
{"id": "1934496", "revid": "1573940", "url": "https://it.wikipedia.org/wiki?curid=1934496", "title": "Callicebus ornatus", "text": "Il callicebo ornato (\"Callicebus ornatus\" ) \u00e8 un primate platirrino della famiglia dei Pitecidi.\nVive in un'area ristretta di foresta pluviale lungo il medio corso del Rio Magdalena, in Colombia centrale.\nVeniva in passato (e da alcuni studiosi viene considerato tuttora) una sottospecie di \"Callicebus cupreus\" (\"Callicebus cupreus ornatus\"), al quale \u00e8 molto somigliante sia morfologicamente che comportamentalmente: in particolare, somiglia a \"Callicebus discolor\", nuova specie ottenuta anch'essa per scorporo da \"C. cupreus\", di cui era sottospecie, con la quale condivide la striscia biancastra sulla fronte. Si differenzia tuttavia da entrambe le specie per le dita ricoperte di pelo di color bianco candido.\nOltre a queste differenze di colorazione, un altro fattore che ha contribuito alla decisione di elevare questi animali al rango di specie \u00e8 il relativo isolamento: rispetto infatti a \"C. discolor\", il cui areale \u00e8 confinante a S e SE con quello di \"C. cupreus\", \"C. ornatus\" occupa una zona 400\u00a0km pi\u00f9 a nord, dove per 350\u00a0km non vive nessuna specie di \"Callicebus\"."}
{"id": "1934514", "revid": "62004", "url": "https://it.wikipedia.org/wiki?curid=1934514", "title": "Vuelta Ciclista a Burgos", "text": ""}
{"id": "1934522", "revid": "46291", "url": "https://it.wikipedia.org/wiki?curid=1934522", "title": "Solanum pseudocapsicum", "text": "La ciliegia di Gerusalemme (\"Solanum pseudocapsicum\") \u00e8 una pianta delle Solanaceae, cui appartengono diverse piante velenose come la belladonna. Le specie di questa famiglia sono perenni e vengono principalmente coltivate come piante ornamentali, tuttavia in alcune localit\u00e0, come in Australia, sono divenute infestanti. \u00c8 originaria del Per\u00f9, pu\u00f2 sopravvivere in ambienti freddi e alle gelate. Generalmente vive circa 10 anni e produce frutti a partire dal secondo o terzo anno di vita. Il frutto \u00e8 assai simile a quello dei pomodori a ciliegina (e infatti appartiene allo stesso genere dei pomodori) e pu\u00f2 di conseguenza essere confusa con questo.\nIl veleno della Solanum pseudocapsicum \u00e8 costituito soprattutto da solanocapsina, molto simile agli alcaloidi riscontrabili in altre specie del genere, come la solanina e l'atropina. Questa tossina \u00e8 velenosa ma in genere non mortale. Pu\u00f2 causare problemi gastrici, come vomito e gastroenteriti. Le ciliegie di Gerusalemme risultano essere velenose anche per cani, gatti e uccelli.\nVariet\u00e0.\nSolanum capsicastrum, pi\u00f9 basso e con bacche meno durature e pi\u00f9 piccole;\nSolanum capsicastrum Variegatum, foglie verde-bianco crema;\nSolanum capsicastrum Ivema, foglie verde-avorio."}
{"id": "1934527", "revid": "729019", "url": "https://it.wikipedia.org/wiki?curid=1934527", "title": "The Best of Ray Parker Jr. (1999)", "text": "The Best of Ray Parker Jr. \u00e8 la sesta raccolta dedicata al musicista statunitense Ray Parker Jr., pubblicata dalla Arista Records nel 1999.\nIl disco.\nDestinata al mercato giapponese, \"The Best of Ray Parker Jr.\" \u00e8 una raccolta incentrata pi\u00f9 sui successi da solista del suddetto che sulla storia dei Raydio."}
{"id": "1934528", "revid": "110157", "url": "https://it.wikipedia.org/wiki?curid=1934528", "title": "AOL Sessions Undercover (Thirty Seconds to Mars)", "text": "AOL Sessions Undercover \u00e8 un EP del gruppo musicale statunitense Thirty Seconds to Mars, pubblicato il 13 marzo 2007 dalla Immortal Records e dalla Virgin Records.\nIl disco.\nL'EP contiene un set acustico registrato dal gruppo nel 2007 al Virgin Megastore di Hollywood per AOL Music, inciso e prodotto da Josh Abraham, Brian Virtue e dai Thirty Seconds to Mars.\nL'EP contiene una cover di \"Message in a Bottle\" dei The Police e le canzoni \"The Kill (Bury Me)\" e \"The Story\"."}
{"id": "1934530", "revid": "297745", "url": "https://it.wikipedia.org/wiki?curid=1934530", "title": "Gastroenteriti", "text": ""}
{"id": "1934532", "revid": "1543377", "url": "https://it.wikipedia.org/wiki?curid=1934532", "title": "Mike Wieringo", "text": " Firmava spesso i suoi disegni \"Ringo!\".\nBiografia.\nWieringo nacque a Vicenza e crebbe negli Stati Uniti d'America, a Lynchburg (Virginia).\nAi tempi dei suoi esordi come disegnatore di fumetti, Wieringo ha lavorato con lo scrittore Mark Waid su \"The Flash\" della DC Comics; successivamente su \"Robin\", sempre per la DC, con lo scrittore Chuck Dixon, e su \"Rogue\" per la Marvel Comics. In seguito divenne il disegnatore titolare della collana dedicata all'Uomo Ragno dal titolo \"The Sensational Spider-Man\", in coppia con lo scrittore Todd DeZago.\nDopo Spider-Man, il lavoro successivo di Wieringo fu \"Tellos\" per la Image Comics, sempre con Todd DeZago. Ritorn\u00f2 alla DC sulla collana Adventures of Superman (numeri 592\u2013600, luglio 2001 \u2013 marzo 2002), con Joe Casey e poi si un\u00ec nuovamente a Waid per un lungo ciclo di racconti dei Fantastici Quattro.\nI suoi ultimi lavori furono gli episodi iniziali della collana \"Friendly Neighborhood Spider-Man\", con Peter David, e la miniserie \"Spider-Man and the Fantastic Four\", con lo scrittore Jeff Parker, dell'aprile 2007. \u00c8 morto prematuramente, all'et\u00e0 di 44 anni, il 12 agosto 2007."}
{"id": "1934533", "revid": "196390", "url": "https://it.wikipedia.org/wiki?curid=1934533", "title": "Nazionale italiana di pallacanestro Under 20", "text": ""}
{"id": "1934535", "revid": "196390", "url": "https://it.wikipedia.org/wiki?curid=1934535", "title": "Nazionale italiana di pallacanestro Under 18", "text": ""}
{"id": "1934536", "revid": "196390", "url": "https://it.wikipedia.org/wiki?curid=1934536", "title": "Nazionale italiana di pallacanestro Under 16", "text": ""}
{"id": "1934537", "revid": "297059", "url": "https://it.wikipedia.org/wiki?curid=1934537", "title": "Costo di costruzione", "text": ""}
{"id": "1934539", "revid": "125740803", "url": "https://it.wikipedia.org/wiki?curid=1934539", "title": "Penisola Jamal", "text": "La penisola Jamal () \u00e8 una vasta penisola della Russia siberiana nordoccidentale, compresa amministrativamente nel territorio del Circondario autonomo Jamalo-Nenec. L'origine del nome va ricercata nella lingua nenec: \"ja\", terra, e \"mal\", fine.\nSi protende nel mare di Kara per circa 700\u00a0km, con una larghezza media di 240, mentre il golfo dell'Ob' la separa ad oriente dalla vasta penisola di Gyda e dalla penisola di Taz; all'estremit\u00e0 settentrionale lo stretto di Malygin la separa dall'isola Belyj (\"isola bianca\"), mentre a sudovest la linea di costa descrive un'insenatura che racchiude la baia della Bajdarata. L'attaccatura della penisola corrisponde abbastanza precisamente con la foce dell'Ob' e con gli estremi lembi settentrionali della catena dei monti Urali.\nLa penisola Jamal, stante la latitudine (fra i 67\u00b0 e i 73\u00b0 N), ha clima polare, con temperature medie di gennaio comprese fra i -22 \u00b0C e i -26\u00a0\u00b0C e medie termiche di luglio che vanno dai 4\u00a0\u00b0C del nord ai 10\u00a0\u00b0C del sud; come conseguenza, il manto vegetale assolutamente prevalente \u00e8 la tundra artica, e solo nell'estremo sud compaiono zone coperte dalla tundra alberata o da sparute macchie di alberi.\nLa penisola ha una topografia prevalentemente piatta, con una quota media di poche decine di metri sul livello dei mari, ed \u00e8 ricca di laghi e zone paludose; fra i principali specchi d'acqua sono i laghi Jarroto, Jambuto, Nejto. I principali fiumi che percorrono la penisola sono S\u00ebjacha, Juribej, Charasav\u0117j, Mordy-jacha.\nLa popolazione \u00e8 molto scarsa, date le caratteristiche naturali, costituita prevalentemente da Nenci che si dedicano principalmente all'allevamento delle renne; il principale centro urbano \u00e8 il porto di \"Novyj Port\", sulle costa orientale.\nNella penisola si trovano importanti giacimenti di petrolio e gas naturale."}
{"id": "1934540", "revid": "767487", "url": "https://it.wikipedia.org/wiki?curid=1934540", "title": "Callicebus dubius", "text": "Il callicebo misterioso o callicebo di Hershkovitz (\"Callicebus dubius\" ) \u00e8 un primate platirrino della famiglia dei Pitecidi.\nVive nella zona di confine fra Brasile (stati dell'Acre ed Amazonas), Bolivia (dipartimento di Pando) e Per\u00f9 (regioni di Madre de Dios e Ucayali), dove popola le aree di foresta pluviale.\nPoco o niente si sa di questa specie di titi scoperta solo recentemente, poich\u00e9 mancano ancora studi approfonditi sulle sue abitudini: si ritiene tuttavia che essa non differisca poi di molto dalle congeneri, che sono in generale scimmiette di lunghezza inferiore al metro, di cui pi\u00f9 della met\u00e0 spetta alla coda, con pelo grigiastro e tonalit\u00e0 rossicce attorno alla parte inferiore della testa, di abitudini diurne ed arboricole, che vivono in nuclei familiari formati da una coppia riproduttrice con 2-3 figli di diverse et\u00e0."}
{"id": "1934541", "revid": "729019", "url": "https://it.wikipedia.org/wiki?curid=1934541", "title": "Sesto Lucilio Basso", "text": "Biografia.\nSesto Lucilio Basso, appartenente alla Gens Lucilia, proveniva da una famiglia di rango equestre. Durante l'anno dei quattro imperatori (69) si schier\u00f2 inizialmente con Galba, sotto il quale era \"praefectus alae\" (comandante di uno squadrone di cavalleria), ma lo trad\u00ec per passare a Vitellio; questo cambiamento gli permise di diventare \"praefectus classis\" (comandante della flotta) sia di Miseno che di Ravenna, riunendo quindi sotto il proprio comando le flotte occidentale e orientale. Successivamente trad\u00ec anche Vitellio, passando dalla parte del generale delle legioni orientali Tito Flavio Vespasiano, pare in quanto sperava nella nomina a prefetto del pretorio ed era stato deluso dalla nomina avuta da Vitellio. Dopo la morte di Vitellio e di suo fratello Lucio Vitellio, Basso fu inviato da Vespasiano in Campania, al comando di un contingente di cavalleria, per occuparsi degli ultimi sostenitori di Vitellio in quella zona. Vespasiano premi\u00f2 Basso nominandolo senatore.\nSalito Vespasiano al trono, Basso fu prima confermato al comando della \"classis Ravennatis\", per poi essere nominato \"legatus Augusti pro praetore\" per la Giudea nel 71. La provincia era coinvolta nelle operazioni finali della prima guerra giudaica, in cui i Romani stavano ponendo fine alla resistenza giudea: Gerusalemme era stata conquistata nel 70, ma in tutta la regione resistevano gruppi di Sicari. Basso, al comando della Legio X \"Fretensis\", distrusse i capisaldi giudei di Herodium e Macheronte (72) ed inizi\u00f2 l'assedio della fortezza di Masada, quando cadde improvvisamente ammalato e mor\u00ec (73 o 74). Fu sostituito al comando della X da Lucio Flavio Silva."}
{"id": "1934551", "revid": "56620", "url": "https://it.wikipedia.org/wiki?curid=1934551", "title": "Deltora", "text": "Deltora, o Deltora Quest, \u00e8 una saga di genere high fantasy scritta da Jennifer Rowe sotto lo pseudonimo di Emily Rodda. Si compone di tre cicli di romanzi: \"Il magico mondo di Deltora\", \"Ritorno a Deltora\" e \"Il segreto di Deltora\".\nNel 2005 ne \u00e8 stata tratta una versione manga e nel 2007 l'omonima trasposizione anime \"Deltora Quest\", prodotta da Oriental Light and Magic.\nElenco dei libri.\nLa prima serie, \"Il magico mondo di Deltora\" (\"Deltora Quest\"), comprende otto volumi, la seconda, \"Ritorno a Deltora\" (\"Deltora Quest 2\" o \"Deltora Shadowlands\"), tre volumi, e la terza, \"Il segreto di Deltora\" (\"Deltora Quest 3\" o \"Dragons of Deltora\"), quattro volumi. In Italia l'intera saga \u00e8 stata pubblicata da Edizioni Piemme.\n\"Il magico mondo di Deltora\".\nNel 2006 i primi quattro volumi della serie sono stati riuniti nel libro \"Viaggio a Deltora\". Gli ultimi quattro volumi sono invece stati riuniti nel libro \"Le sette pietre di Deltora\", pubblicato nel 2007.\nNel 2015 l'intera serie \u00e8 stata racchiusa nel libro unico \"Nel regno di Deltora\".\n\"Ritorno a Deltora\".\nNel 2008 i tre volumi sono stati riuniti nel libro unico \"Ritorno a Deltora\".\n\"Il segreto di Deltora\".\nNel 2009 i quattro volumi sono stati riuniti nel libro unico \"I draghi di Deltora\" (titolo fedele all'originale).\nNel 2016 le serie \"Ritorno a Deltora\" e \"Il segreto di Deltora\" sono state racchiuse nel libro \"Il trono di Deltora\".\nAmbientazione.\nLe serie che compongono la saga sono ambientate nell'omonimo regno di Deltora. \"Deltora\" \u00e8 l'acronimo delle sette pietre (diamante, esmeraldo, lapislazzuli, topazio, opale, rubino, ametista) che compongono la Cintura di Deltora, oggetto magico protettore del regno.\nLa capitale, Del, si trova vicino alla punta meridionale delle sue terre, ed \u00e8 la residenza del sovrano di Deltora. Molti anni prima dell'inizio della saga, il regno era diviso in sette territori, governati da sette trib\u00f9. Le trib\u00f9 traevano il proprio potere ciascuna da una potente gemma magica, ed erano sufficientemente forti da poter vivere in autonomia l'una dall'altra. Quando per\u00f2 dalle Terre dell'ombra, il territorio a nord di Deltora, il malvagio Signore dell'ombra, creatura evanescente e dai poteri enormi, inizi\u00f2 a tramare per conquistare il regno, il giovane fabbro di Del, Adin, forgi\u00f2 una cintura d'acciaio con sette cavit\u00e0; inizi\u00f2 quindi a viaggiare per il regno e convinse ogni trib\u00f9 ad abbandonare le inimicizie che fino a quel momento c'erano state e a coalizzarsi in un unico regno per far fronte alla colossale minaccia che si stagliava loro davanti. Le convinse anche a cedere le proprie pietre e, incastonatole nella cintura, cre\u00f2 cos\u00ec un potentissimo artefatto con il quale pot\u00e9 mettersi al comando di un grande esercito e ricacciare le Armate dell'ombra oltre i confini del neonato regno di Deltora. Adin divenne il primo sovrano del regno, e la sua stirpe dur\u00f2 centinaia di anni.\nLa saga inizia quando un suo discendente, il debole e codardo re Endon, fugge da Del dopo che il suo consigliere pi\u00f9 fidato, Prandius, si era rivelato in realt\u00e0 un Ol, ovvero uno stregone al servizio del Signore dell'ombra. L'Ol ha potuto spodestare il re perch\u00e9 con il tempo l'eccessiva fiducia nel proprio potere ha fatto credere ai vari sovrani di Deltora di poter governare anche senza l'ausilio della cintura, noncuranti delle sofferenze che Adin dovette passare proprio per crearla. Al tempo di Endon, l'oggetto \u00e8 ormai segregato nella stanza di una torre nel palazzo: i complici dell'Ol hanno cos\u00ec modo di trafugarlo, e le sette gemme vengono ognuna nascosta in uno dei luoghi pi\u00f9 pericolosi del regno, ciascuna protetta da un mostruoso guardiano al servizio dell'Ombra: le Foreste del silenzio, il Lago delle nebbie, la Citt\u00e0 dei topi, il Deserto delle sabbie mobili, la Montagna del terrore, il Labirinto della bestia e la Valle degli incantesimi. Senza pi\u00f9 n\u00e9 sovrano (solo i discendenti di Adin possono utilizzare la cintura e assumere il potere, e a quanto si sa l'unico figlio di Endon \u00e8 sparito), n\u00e9 cintura, il Signore dell'ombra ha la strada spianata per conquistare il regno. Inizia cos\u00ec una terribile occupazione militare che durer\u00e0 per quasi vent'anni."}
{"id": "1934553", "revid": "1543377", "url": "https://it.wikipedia.org/wiki?curid=1934553", "title": "FK Nautara Kaunas", "text": "Il FK Nautara Kaunas \u00e8 un club lituana di calcio a 5 con sede a Kaunas, fondata nel 1998. Nella stagione 2007/2008 disputa la massima divisione del Campionato lituano di calcio a 5. Alla fine di questa stagione, il Nautara ha conquistato il suo secondo titolo nazionale e l'accesso alla UEFA Futsal Cup. Nel 2008/2009 ha guadagnato la qualificazione al primo turno della manifestazione continentale battendo nel girone casalingo i moldavi della Dinamo Chi\u0219in\u0103u, gli albanesi del KF Tirana e i maltesi dello Scandals Futsal FC, nello stesso anno ha centrato il suo terzo titolo nazionale"}
{"id": "1934556", "revid": "150809", "url": "https://it.wikipedia.org/wiki?curid=1934556", "title": "Nautara Kaunas", "text": ""}
{"id": "1934564", "revid": "1494169", "url": "https://it.wikipedia.org/wiki?curid=1934564", "title": "Come Fly with Me", "text": ""}
{"id": "1934565", "revid": "228587", "url": "https://it.wikipedia.org/wiki?curid=1934565", "title": "Classis Ravennatis", "text": "La Classis Ravennatis era la flotta imperiale romana istituita da Augusto intorno al 27 a.C.. Era di stanza a Ravenna ed era la seconda flotta dell'Impero per importanza. Aveva il compito di sorvegliare la parte orientale del Mediterraneo. Fu rinominata \"Classis Praetoria Ravennatis Pia Vindex\"; l'attributo \"praetoria\" indica il compito di custodia dell'Italia e dell'imperatore.\nStoria.\nLa flotta fu istituita da Augusto per pattugliare e difendere il Mediterraneo orientale, ovvero tutta l'area ad est del mare Adriatico. Troviamo, infatti sue \"vexillationes\" anche nel regno del Bosforo Cimmerio. Alcune sue \"vexillationes\" sembra parteciparono alla spedizione partica di Traiano o di Lucio Vero. Dal porto di Classe sembra inizi\u00f2 la seconda campagna contro i Daci da parte di Traiano, come rappresentato sulla omonima Colonna, contrariamente a quanti sostengono che il porto sia da identificarsi con Brindisi o Ancona.\nLa flotta fu sequestrata da Settimio Severo durante la guerra civile degli anni 193-197.\nL'area portuale.\nIl porto di Classe era simile per conformazione a quello di Miseno, sul mar Tirreno, dove aveva sede la flotta per il Mediterraneo occidentale, ma nel suo complesso non era del tutto naturale. Le lagune, interne rispetto alla costa, erano separate dal mare da un sistema di dune costiere. Per mettere in comunicazione il porto con il mare, i romani scavarono un canale tra le dune.. Un secondo canale, la \"Fossa Augusta\", congiungeva Classe con Ravenna, proseguiva la sua corsa tagliando in due la citt\u00e0 in senso sud-nord, poi terminava nel Po di Primaro.\nIn citt\u00e0, lungo la \"Fossa Augusta\", si trovava la fabbrica delle navi: l'arsenale. Esso fu attivo fino al tempo del re goto Teoderico. Attorno ai bacini si potevano vedere depositi a perdita d'occhio; lo sviluppo delle banchine raggiungeva i 3 chilometri e poteva ospitare fino a 250 imbarcazioni. La base militare ebbe poi alcuni distaccamenti nei principali porti del Mediterraneo, come ad esempio nel mar Egeo a il Pireo-Atene, o nel mare Adriatico ad Aquileia o \"Salona\".\nA causa della subsidenza, il territorio ravennate, abbassandosi, divenne progressivamente paludoso. All'inizio del IV secolo, tale fenomeno fu cos\u00ec evidente che le banchine, i cantieri e le strade di accesso al porto erano diventate inservibili. Considerate queste condizioni, l'imperatore Costantino decise di trasferire la base della flotta a Bisanzio.\nTipologia di imbarcazioni.\nNella vicina necropoli di Ravenna, sono stati rinvenuti i nomi di alcune navi e di alcuni ufficiali incisi su stele funerarie in marmo:\nIl corpo di truppa.\nAnche per la flotta ravennate il numero degli effettivi si aggirava intorno ai 10.000 tra legionari e ausiliari.\nIl comandante della flotta era il \"Praefectus classis Ravennatis\" ovvero il comandante dell'intero bacino dell'Adriatico, appartenente all'ordine equestre. A sua volta il diretto subordinato del \"praefectus\" era un \"sub praefectus\", a sua volta affiancato da una serie di \"praepositi\", ufficiali posti a capo di ogni pattuglia per singola localit\u00e0.\nAltri ufficiali erano poi il \"Navarchus princeps\", che corrisponderebbe al grado di contrammiraglio di oggi. Nel III secolo fu poi creato il \"Tribunus classis\" con le funzioni del \"Navarchus princeps\", pi\u00f9 tardi \"tribunus liburnarum\".\nLa singola imbarcazione era poi comandata da un \"trierarchus\" (ufficiale), dai rematori e da una centuria di marinai-combattenti (\"manipulares\" / \"milites liburnarii\"). Il personale della flotta (\"Classiari\" o \"Classici\") era perci\u00f2 diviso in due gruppi: gli addetti alla navigazione ed i soldati. Il servizio durava 26 anni (contro i 20 dei legionari ed i 25 degli \"auxilia\"). Dal III secolo la ferma fu aumentata fino a 28 anni. Al momento del congedo (\"Honesta missio\") ai marinai erano date: una liquidazione, dei terreni e di solito anche la cittadinanza romana, provenendo essi dalla condizione di \"peregrini\" al momento dell'arruolamento. Il matrimonio, invece, era permesso loro solo al termine del servizio attivo permanente.\nCronotassi dei comandanti della flotta.\nSi ricordano alcuni \"Praefecti classis Ravennatis\":"}
{"id": "1934571", "revid": "18365043", "url": "https://it.wikipedia.org/wiki?curid=1934571", "title": "Single-Pair high-speed digital subscriber line", "text": ""}
{"id": "1934578", "revid": "44598", "url": "https://it.wikipedia.org/wiki?curid=1934578", "title": "Digital Subscriber Line", "text": ""}
{"id": "1934579", "revid": "12379", "url": "https://it.wikipedia.org/wiki?curid=1934579", "title": "Erpetologo", "text": ""}
{"id": "1934580", "revid": "182396", "url": "https://it.wikipedia.org/wiki?curid=1934580", "title": "Donativa", "text": ""}
{"id": "1934581", "revid": "182396", "url": "https://it.wikipedia.org/wiki?curid=1934581", "title": "Liberalitates", "text": ""}
{"id": "1934585", "revid": "2033069", "url": "https://it.wikipedia.org/wiki?curid=1934585", "title": "Organizzazione U.N.C.L.E.", "text": "Organizzazione U.N.C.L.E. (\"The Man from U.N.C.L.E.\") \u00e8 una serie televisiva statunitense in 105 episodi trasmessi per la prima volta nel corso di 4 stagioni dal 1964 al 1968. \u00c8 conosciuta anche come L'uomo dell'U.N.C.L.E. o Quelli della U.N.C.L.E..\nUn film per la televisione intitolato \"Return of the Man from U.N.C.L.E.\" fu trasmesso negli Stati Uniti nel 1983. La serie ha generato anche lo spin-off \"Agenzia U.N.C.L.E.\" (\"The Girl from U.N.C.L.E.\", 1966-1967, 29 episodi).\nTrama.\nNapoleon Solo e Illya Kuryakin sono due agenti del Comando Network for Law Enforcement (UNCLE in inglese: United Network Command for Law and Enforcement) che lotta contro il male (soprattutto contro un'organizzazione di cattivi chiamati THRUSH).\nPersonaggi e interpreti.\nGuest star.\nAlla serie hanno preso parte diverse \"guest star\". Fra le altre:\nDistribuzione.\nLa serie fu trasmessa negli Stati Uniti dal 1964 al 1968 sulla rete televisiva NBC. In Italia \u00e8 stata trasmessa con i titoli \"Organizzazione U.N.C.L.E.\" o \"L'uomo dell'U.N.C.L.E.\".\nA differenza delle successive tre stagioni , la prima \u00e8 stata girata in bianco e nero.\nAlcune delle uscite internazionali sono state:"}
{"id": "1934588", "revid": "599013", "url": "https://it.wikipedia.org/wiki?curid=1934588", "title": "Coppa dei campioni (hockey su ghiaccio)", "text": "La Coppa dei campioni di hockey su ghiaccio fu la massima competizione per club a livello europeo di questo sport tra il 1965 e il 1997. Mattatore della competizione fu il CSKA Mosca: tra il 1969 e il 1990 perse soltanto due edizioni.\nStoria.\nL'idea di una coppa che vedesse sfidarsi i campioni dei diversi campionati europei di hockey su ghiaccio, venne a G\u00fcnther Sabetzki, presidente della federazione della Germania, nel 1964. L'anno successivo la IIHF, visto il successo dell'equivalente calcistico, decise di organizzarla durante un meeting a Tampere.\nNacque cos\u00ec l'European Cup, meglio nota come Europa Cup o - appunto - Coppa dei campioni. Le traversie furono molte, spesso dovute anche al rifiuto da parte delle squadre sovietiche di giocare in determinati posti. Ed ebbe il suo peso anche la sproporzione tra le squadre provenienti dai paesi di pi\u00f9 grande tradizione con quelle di pi\u00f9 scarso peso.\nLa coppa campioni fu cos\u00ec sostituita nel 1997 dalla European Hockey League (la cui prima edizione si svolse parallelamente all'ultima della coppa dei campioni), cui venne affiancata la Continental Cup per quelle squadre che risultarono escluse dalla massima competizione europea.\nFormula.\nDalla prima edizione all'edizione 1977-1978, le squadre si incontravano in una serie di scontri diretti, fino alla finale; a partire dal 1978-1979, la formula cambi\u00f2 con l'introduzione di un girone da 4 squadre (divenute 5 nel 1984-85 e 1985-86) al posto della finale.\nA partire dal 1987-1988 anche i turni preliminari non furono pi\u00f9 giocati con scontri diretti, ma con gironcini da quattro squadre.\nDal 1990-1991 al termine della competizione, rimase il sistema di qualificazione a gironi, ma fu reintrodotta la finale, tra le prime classificate nei due gironi di finale."}
{"id": "1934596", "revid": "729019", "url": "https://it.wikipedia.org/wiki?curid=1934596", "title": "The Heritage Collection", "text": "The Heritage Collection \u00e8 l'ottava raccolta dedicata al musicista statunitense Ray Parker Jr., pubblicata dalla Arista Records nel 2000.\nIl disco.\nCon una lunga serie di successi internazionali, anche Ray Parker Jr. si guadagna un posto nella serie di raccolte \"Heritage\", ideate per celebrare il 25\u00ba anniversario dell'etichetta Arista Records. In questo caso, la \"tracklist\" del \"Greatest Hits\" datato 1993 viene striminzita in base al successo ottenuto dai brani, giungendo ad un Compact Disc composto unicamente da undici tracce."}
{"id": "1934597", "revid": "767487", "url": "https://it.wikipedia.org/wiki?curid=1934597", "title": "The Crucible of Man (Something Wicked Part II)", "text": "The Crucible of Man (Something Wicked Part II) \u00e8 un album della thrash metal band Iced Earth.\nIl disco.\nIn questo disco si ha il ritorno alla voce di Matt Barlow, che aveva lasciato la band nel 2003 in seguito agli avvenimenti dell'11 settembre 2001.\nCome il disco precedente, anche questo \u00e8 un concept album, e riprende la storia proprio da dove si era interrotta nell'ultima traccia di \"Framing Armageddon\".\nLo stile di quest'album si rivela per\u00f2 ben diverso dal suo predecessore.\nL'aggressivit\u00e0 della voce di Barlow \u00e8 palpabile ed i riffoni di Schaffer accompagnano potenti tutto l'album con un ritmo incalzante che viene a mancare ben poche volte.\nSi tratta di un ritorno al passato, i cori gregoriani sono rimasti ma ricordano molto di pi\u00f9 Dante's Inferno piuttosto che i Blind Guardian.\nLe canzoni suonate dal vivo nel tour 2008/2009 sono Behold the Wicked Child e I Walk Alone."}
{"id": "1934605", "revid": "1543377", "url": "https://it.wikipedia.org/wiki?curid=1934605", "title": "Alessandro Gritti", "text": "Carriera.\nDopo aver iniziato la sua carriera agonistica non ancora ventenne \u00e8 restato attivo nel campo delle competizioni di motociclismo per oltre vent'anni durante i quali ha conquistato quattordici campionati italiani tra assoluti e di classe e quattro titoli europei di enduro.\nAll'inizio della carriera ha ottenuto anche buoni risultati nel motocross, ottenendo il titolo nazionale nel 1975 e 1979, ma i risultati pi\u00f9 importanti vennero da quella che allora era chiamata \"Regolarit\u00e0\"\nComincia nel lontano 1966 a correre nella regolarit\u00e0 vincendo al debutto il campionato junior classe 100.\nNel 1967 chiamato al servizio militare, entra nelle Fiamme Gialle, il gruppo sportivo delle Finanza ed in cinque anni conquista tre campionati italiani con la Moto Morini nella classe 175.\nNel 1972, passa alla Puch e vince il titolo tricolore delle 125, ripetendosi nel \u201973 e nel \u201974 con la Gilera ufficiale.\nNel 1975, con la squadra KTM, conquista il campionato italiano enduro 175, l'europeo enduro 250 ed anche l'italiano cross 250.\nNon essendo ancora stato istituito il campionato mondiale (inaugurato nel 1990), il campionato europeo era la manifestazione pi\u00f9 importante a livello di gara in singolo e Gritti si aggiudic\u00f2 in sella ad una KTM l'edizione del 1975, riconfermando il titolo per altre tre volte in seguito.\nNel 1976 \u00e8 primo nell'europeo 125, primo assoluto alla Sei Giorni nella 250 e secondo nell'italiano cross 250.\nNel 1977 vince ancora l'europeo nella 250, ma alla Sei Giorni perse l'italiano regolarit\u00e0 e l'italiano cross, nonostante fosse in testa in entrambi, solo perch\u00e9 il manager della squadra italiana ritir\u00f2 tutta la formazione per protesta e gli imped\u00ec di correre nelle ultime due gare. Il caso venne poi riesaminato; Gritti venne assolto e la squalifica fu ritirata, ma intanto i due titoli se ne erano andati.\nNel 1978 si classifica terzo e nel 1979 viene licenziato dalla KTM dopo la vittoria nell'italiano cross 250 e nella Sei Giorni in Austria, perch\u00e9 ritenuto vecchio.\nNel 1980 vince il tricolore regolarit\u00e0 250 con la Kramer, doppiandolo nel 1981, anno in cui ottiene anche l'europeo 250, e l'assoluto ed il Trofeo alla Sei Giorni dell'Isola D\u2019Elba.\nNe 1982, con la SWM, non vince e nemmeno nei due anni successivi, due volte secondo con la KTM\nNel 1985 vince l'assoluto 25O nel campionato italiano.\nNel mondiale 1986 a San Pellegrino perde l'assoluto per pochi secondi, mentre dal 1987 al 1989 ottiene alcuni piazzamenti: un secondo, un terzo ed un quarto.\nNel 1990 vince di nuovo il campionato italiano, nella quattro tempi, in sella ad un'Husqvarna.\nNella sua carriera, durata ben 27 anni, ha vinto 14 titoli nazionali, 5 titoli europei e 2 di squadra alla Sei Giorni, oltre ad un Vaso d\u2019Argento e 10 medaglie d\u2019oro.\n- Campione Italiano negli anni 1966, 1967, 1968, 1970, 1972\n - 1\u00ba alle Valli Bergamasche negli anni 1972, 1975, 1976, 1977\n - 1\u00ba al Campionato italiano di regolarit\u00e0 negli anni 1973, 1974, 1975, 1980\n - 1\u00ba al Campionato Europeo di regolarit\u00e0 negli anni 1975, 1976, 1977, 1978\n - 1\u00ba al Campionato italiano di motocross negli anni 1975 e 1979\n - 1\u00ba alla Sei Giorni negli anni 1976 e 1981\n - Campione Europeo di Enduro nel 1981\n - Campione Italiano di Enduro negli anni 1981 e 1985\n - Campione Italiano negli anni 1990 e 1992 oltre a numerosi 2\u00ba, 3\u00ba e 4\u00ba posto in numerose gare nazionali ed internazionali\nVittorie di rilievo nella Sei Giorni Internazionale di Enduro del 1981, come componente della squadra nazionale italiana, nella Coppa Mille Dollari e in 4 edizioni della Valli Bergamasche.\nNella sua lunga carriera ha pilotato, tra l'altro, anche Moto Morini, Puch, Gilera e Kramer.\nViene nominato nel 1977, Cavaliere della Repubblica Italiana per meriti sportivi, come uno dei migliori atleti azzurri di tutti i tempi, insieme a Sara Simeoni, Claus Dibiasi e Pietro Mennea.\n\u00c8 citato negli annali fra i primi 15 migliori piloti mondiali del secolo.\nPosto termine alla sua carriera nell'agonismo professionistico, ha continuato a competere nelle competizioni destinate ai seniores e nei trofei della Regolarita d'epoca.\nL'11 Ottobre 2016, all'et\u00e0 di 69 anni, partecipa alla SIX DAYS Internazionale di Enduro, di Navarra, in Spagna, la gara di fuoristrada pi\u00f9 antica al mondo, concludendo la gara 307\u00ba nella classifica individuale (su 542 partecipanti) e 60\u00ba con il Moto Club Careter Imerio Testori (su 123 moto club partecipanti), diventando cos\u00ec il pilota pi\u00f9 anziano nella storia della Sei Giorni."}
{"id": "1934612", "revid": "1573940", "url": "https://it.wikipedia.org/wiki?curid=1934612", "title": "Callicebus stephennashi", "text": "Il callicebo di Stephen Nash o callicebo di Nash (\"Callicebus stephennashi\" ) \u00e8 un primate platirrino della famiglia dei Pitecidi.\nLa specie \u00e8 endemica di una zona ad est del Rio Purus, in Brasile centro-orientale.\nQuesti animali vennero visti per la prima volta da un occidentale solo nel 2001, quando il ricercatore Marc van Roosmalen venne in possesso di un esemplare portatogli da alcuni pescatori \"indios\": convinto di avere a che fare con una nuova specie di primate, egli inizi\u00f2 nuove ricerche, che portarono alla descrizione scientifica dell'animale nell'anno successivo.\nIl nome scientifico dell'animale venne scelto in onore di Stephen Nash, un disegnatore dell'organizzazione che finanzi\u00f2 la ricerca di van Roosmalen, la Conservation International.\nMisura circa mezzo metro di lunghezza, di cui pi\u00f9 della met\u00e0 spetta alla lunga coda semiprensile.\nIl pelo \u00e8 grigio argenteo sul dorso e sulla testa, mentre la fronte e nera ed il petto e la parte interna delle zampe sono rosso-arancio brillante: la specie presenta una caratteristica barba rossa alla Abraham Lincoln attorno alla faccia. La coda \u00e8 invece bianca, fatta eccezione per la radice, che \u00e8 dello stesso colore del dorso."}
{"id": "1934615", "revid": "228587", "url": "https://it.wikipedia.org/wiki?curid=1934615", "title": "Metodo di Winkler", "text": "Il metodo di Winkler \u00e8 una tecnica analitica per la determinazione dell'ossigeno disciolto nell'acqua.\nConsiste nel far reagire l'ossigeno con un riducente (Mn2+) e successivamente titolare le specie ossidate. L'analisi si attua facendo reagire il campione con due reattivi e con una titolazione finale. \u00c8 importante eseguire questo genere di analisi il minor tempo possibile dal campionamento e prestare la massima attenzione a evitare la formazione di bolle d'aria durante il campionamento stesso o durante l'esecuzione dell'analisi.\nIl reattivo I \u00e8 composto da una soluzione di MnSO4 e NaOH:\nIl reattivo II \u00e8 una soluzione di NaI e H2SO4 che scioglie il precipitato di Mn(IV) e Mn(III): \nInfine lo iodio viene titolato con tiosolfato:\nLe ultime due fasi possono essere ricondotte ad una semplice titolazione iodometrica. Analogamente l'analisi pu\u00f2 essere effettuata variando la composizione dei due reattivi, difatti il reattivo I pu\u00f2 essere composto da cloruro manganoso, idrossido di sodio e sodio azide e il reattivo II contenere acido fosforico in luogo del solforico.\nDalla stechiometria delle reazioni si nota che ad una mole di ossigeno corrispondono 2 moli di iodio.\nLa tecnica, ora meno utilizzata in favore di metodiche pi\u00f9 veloci ed automatizzabili, veniva utilizzata principalmente per misurare l'ossigeno disciolto nelle acque e il BOD.\nVarianti.\nIl metodo presenta delle varianti a seconda del tipo di interferenti presenti nella matrice:"}
{"id": "1934616", "revid": "287204", "url": "https://it.wikipedia.org/wiki?curid=1934616", "title": "Dream (album)", "text": ""}
{"id": "1934619", "revid": "1776051", "url": "https://it.wikipedia.org/wiki?curid=1934619", "title": "Take Out &amp; Served Up Live", "text": "Take Out &amp; Served Up Live \u00e8 un album dal vivo del gruppo musicale statunitense Tyketto, pubblicato nel 1996 dalla Music for Nations."}
{"id": "1934620", "revid": "287204", "url": "https://it.wikipedia.org/wiki?curid=1934620", "title": "Statistiche e record dell'Aston Villa Football Club", "text": "Questa sezione contiene i trofei, i record e le statistiche dell'Aston Villa.\nRecord dei calciatori.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1934622", "revid": "1005847", "url": "https://it.wikipedia.org/wiki?curid=1934622", "title": "Giuseppe Esposito", "text": "Biografia.\nNasce a Pagani, ma vive a Roma. Coniugato, ha due figli, Maria Federica e Luigi.\nDipendente e manager in varie aziende in provincia di Salerno, Segretario dei lavoratori alimentaristi, alla CISL di Battipaglia in qualit\u00e0 di Segretario comprensoriale con la responsabilit\u00e0 delle categorie industriali a Nocera Inferiore. Infine, ha lavorato nella segreteria regionale dei lavoratori tessili CISL della Campania. \nDal 1993 ha lasciato la Campania per intraprendere la collaborazione con il movimento politico Forza Italia fino al 2008, anno in cui diventa Senatore.\nHa ricoperto diverse cariche di responsabilit\u00e0 in aziende e gruppi industriali di grande importanza nazionali ed esteri, \u00e8 stato membro dei CdA di Alitalia e di Consip e Consigliere del Comitato organizzatore dei Campionati mondiali di nuoto 2009.\nNel 1998 ha seguito la crescita di un gruppo di consulting italiano ESOR S.p.A. divenendone Presidente. \nNel sociale, ha svolto diverse esperienze: Direttore Generale presso il Centro Studi Sociali CO.R.SA., per la difesa della salute dei cittadini; Direttore Nazionale dell'Associazione ambientalista KRONOS (1991); Fondatore e presidente del TTS \u2013 Centro Studi Sviluppo per le relazioni della Sicurezza.\nAttivit\u00e0 politica.\nDal 1993 ha collaborato con il movimento politico Forza Italia, svolgendo un ruolo organizzativo nella creazione del partito. \nDopo la vittoria delle elezioni del marzo 1994 diviene capo segreteria tecnica del Sottosegretario dell'Ambiente nel primo Governo Berlusconi, con la delega ai rapporti internazionali.\nPoi per circa 15 anni ha ricoperto il ruolo di Segretario e Coordinatore del Gruppo parlamentare di Forza Italia, presso il Senato della Repubblica.\nEletto Senatore della XVI legislatura nel 2008 nella Circoscrizione Campania, ha ricoperto la carica di Vicepresidente del Co.Pa.S.I.R., Comitato parlamentare Sicurezza della Repubblica ed \u00e8 stato membro di diverse commissioni:\nEsposito \u00e8 stato relatore insieme a Giampaolo Bettamio (PdL) e Paolo Amato (PdL) del ddl Rifinanziamento missioni militari approvato al Senato il 27/07/11 con 269 si (PdL, Lega, Coesione Nazionale, Pd, Udc, Fli, Api, Mpa) 12 no (IdV,SvP) e 1 astenuto. Il ddl ha provocato alcune divisioni (poi rientrate con il voto del Carroccio a favore) nella maggioranza dopo le dichiarazioni del viceministro leghista Castelli che esprimeva la sua pi\u00f9 totale contrariet\u00e0.\nNel 2013 \u00e8 eletto nuovamente Senatore della XVII legislatura, ricopre l'incarico di Membro della Commissione speciale per l'esame di disegni di legge di conversione di decreti-legge e di altri provvedimenti urgenti presentati dal Governo. \nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nNel settembre 2014 ha firmato, assieme ad altri tre parlamentari dell'NCD, Pietro Langella, Federica Chiavaroli e Laura Bianconi, un ordine del giorno in cui si chiedeva di \"Estendere il vitalizio anche in caso di scioglimento anticipato della legislatura\".\nNella XVII legislatura \u00e8 stato Vicepresidente del COPASIR.\nIl 9 febbraio 2017 lascia NCD e aderisce all'Unione di Centro."}
{"id": "1934623", "revid": "1378703", "url": "https://it.wikipedia.org/wiki?curid=1934623", "title": "Strength in Numbers", "text": ""}
{"id": "1934629", "revid": "177155", "url": "https://it.wikipedia.org/wiki?curid=1934629", "title": "Festival di Venezia 2008", "text": ""}
{"id": "1934630", "revid": "125744040", "url": "https://it.wikipedia.org/wiki?curid=1934630", "title": "Enzo Fasano", "text": "Biografia.\nDopo un lungo percorso di militanza politica nel Movimento Sociale Italiano (MSI), alle elezioni regionali in Campania del 1995 viene eletto consigliere nelle liste di Alleanza Nazionale, in provincia di Salerno, con il quale diventa poi assessore regionale all'Istruzione. Ricandidato anche alle regionali del 2000, non viene rieletto.\nElezione a deputato.\nAlle elezioni politiche del 2001 viene eletto deputato nel collegio uninominale di Battipaglia sostenuto dalla Casa delle Libert\u00e0 (in quota AN).\nAlle elezioni politiche del 2006 \u00e8 il secondo dei non eletti al Senato della Repubblica per Alleanza nazionale in \"regione Campania\".\nTorna in Parlamento alle elezioni politiche del 2008 quando viene eletto al Senato della Repubblica, nelle liste del Popolo della Libert\u00e0 nella circoscrizione Campania.\nAlle elezioni politiche del 2013 viene rieletto senatore.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nAlle elezioni politiche del 2018 viene nuovamente eletto alla Camera dei Deputati, nelle liste di Forza Italia nella circoscrizione Campania 2.\n\u00c8 morto il 23 gennaio 2022 a Salerno, all'et\u00e0 di 70 anni, a poche ore dal primo scrutino per l'elezione del Presidente della Repubblica, a causa di un cancro contro cui lottava da tempo."}
{"id": "1934631", "revid": "154893", "url": "https://it.wikipedia.org/wiki?curid=1934631", "title": "Dream", "text": "Dream (sogno in lingua inglese) pu\u00f2 riferirsi a:"}
{"id": "1934633", "revid": "122578273", "url": "https://it.wikipedia.org/wiki?curid=1934633", "title": "India meridionale", "text": "L'India meridionale \u00e8 quell'area geografica che comprende gli Stati indiani di Andhra Pradesh, Telangana, Karnataka, Kerala e Tamil Nadu, cos\u00ec come i territori dell'unione di Lakshadweep e Pondicherry, occupando assieme il 19,31% della superficie della Repubblica Indiana.\nDescrizione.\nL'India meridionale occupa la parte peninsulare del paese nella regione dell'altopiano del Deccan ed \u00e8 bagnata dal mar Arabico ad ovest, dall'oceano Indiano a sud e dal golfo del Bengala ad est. La geografia della regione \u00e8 diversificata, e comprende due catene montuose, i Ghati occidentali e i Ghati orientali, che abbracciano l'altopiano centrale. Godavari, Krishna, Tungabhadra e Kaveri sono i pi\u00f9 importanti corsi d'acqua che solcano questa vasta regione. \nGli abitanti vengono indicati con l'appellativo di \"indiani del sud\". La maggioranza degli indiani del sud parla una delle quattro lingue dravidiche, una famiglia di lingue che include circa 73 idiomi: kannada, malayalam, telugu e tamil. La lingua inglese \u00e8 diffusa nell'area, mentre l'Urdu \u00e8 parlato da circa 12 milioni di musulmani.\nNel corso della sua storia, un certo numero di regni dinastici governarono parti dell'India meridionale le cui invasioni dirette verso l'Asia meridionale e il sud-est asiatico influenzarono la storia e la cultura di nazioni moderne quali Sri Lanka, Indonesia, Thailandia e Malaysia. La regione venne colonizzata dalla Gran Bretagna e gradualmente incorporata nell'Impero britannico. \nDopo aver registrato delle fluttuazioni nei decenni immediatamente successivi all'indipendenza indiana, le economie degli Stati dell'India meridionale hanno registrato incrementi superiori a quelli della media nazionale nel corso delle ultime tre decenni. Ma mentre in alcuni indicatori socio-economici si sono registrati significativi miglioramenti, disparit\u00e0 economica, analfabetismo e povert\u00e0 continuano ad incidere negativamente nella vita della regione come nel resto del paese. L'agricoltura \u00e8 il settore che garantisce il principale apporto al PIL, mentre l'information technology (IT) \u00e8 un settore in rapida crescita, con Bangalore ritenuta la \"Silicon Valley indiana\". La letteratura e gli stili architettonici, frutto di un'evoluzione che si dipana su oltre duemila anni di storia, si differenziano dalle altre regioni dell'India. La politica \u00e8 dominato da piccoli partiti con portata regionale, a discapito dei grandi partiti politici nazionali. Il tessile rappresenta anche un'industria di primo piano per la regione che ospita circa il 60% della produzione di fibre tessili del paese.\nLo sviluppo economico si riflette su alcuni indicatori, come il tasso di fecondit\u00e0; il tasso di fecondit\u00e0 \u00e8 1,9, il pi\u00f9 basso fra tutte le regioni dell'India. \nEtimologia.\nOltre ai termini India meridionale e India peninsulare, la regione \u00e8 stata conosciuta con una serie di altri nomi storici. Venne denominata la \"Deccan\"; una forma occidentalizzata della parola \"Dakhhin\" che \u00e8 una corruzione della parola sanscrita \"dakshina\" che significa \"sud\". Attualmente questo termine si riferisce soltanto alla zona dell'altopiano del Deccan, un altopiano vulcanico che copre la maggior parte della penisola indiana, escluse le zone costiere. Il termine \"carnatico\" deriva dalla parola \"Karn\u0101d\" o \"Karun\u0101d\", che significa \"paese nero\". I termini \"Karn\u0101d\" e \"carnatico\" (associati in particolare all'altopiano) si riferiscono a tutta l'India del sud, comprese le coste orientali, le quali sono indicate con il nome di costa carnatica. Il nome dello stato federato indiano di Karnataka deriva dalla stessa radice."}
{"id": "1934634", "revid": "1924342", "url": "https://it.wikipedia.org/wiki?curid=1934634", "title": "Fan Club (Alexia)", "text": "Fan Club \u00e8 il primo album in studio della cantante Alexia, pubblicato nel 1997.\nIl disco.\nContiene 12 brani, alcuni dei quali si riveleranno dei successi degli anni novanta, come \"Me and You\", \"Number One\", \"Summer Is Crazy\" e \"Uh la la la\". Vende pi\u00f9 di 600.000 copie.\nUna versione dell'album \u00e8 stata realizzata per il mercato inglese, americano e giapponese, dopo che Alexia ha scalato con successo le classifiche mondiali. Infatti, il primo singolo promozionale dell'album \"Uh la la la\" \u00e8 addirittura arrivato nella top 10 inglese, cosa riuscita a pochi artisti italiani.\nLa versione americana si chiama \"Fun Club\".\nTracce.\nTesti di Alessia Aquilani, musiche di Roberto Zanetti.\nRemix \"Uh la la la\".\nDella canzone sono stati fatti oltre 40 remix, tra cui:\nCuriosit\u00e0.\nLa canzone \"Uh la la la\" ha portato al successo le giovani cantanti della band Blog 27."}
{"id": "1934644", "revid": "1529788", "url": "https://it.wikipedia.org/wiki?curid=1934644", "title": "Abbronzatura", "text": "L'abbronzatura \u00e8 quel fenomeno per il quale la pelle umana si scurisce in seguito all'esposizione ai raggi ultravioletti (UV) provenienti dalla luce solare o da luci artificiali, quali le lampade al quarzo. \nCause dello scurimento della pelle.\nIl cambiamento di colore della pelle \u00e8 dovuto al maggior rilascio del pigmento melanina da parte delle cellule della pelle in seguito alle radiazioni solari.\nLa melanina \u00e8 prodotta dai melanociti, che sono uno specifico tipo di cellule situati nell'epidermide, ed \u00e8 utile per la sua azione protettiva del derma, rispetto ai possibili danni subiti a causa dei raggi.\nI raggi UVB raggiungono lo strato dell'epidermide dove la melanina prodotta dai melanociti assorbe gli UVB, si ossida e si degrada, portando alla sintesi di ulteriore melanina (funge da barriera protettiva nei confronti degli UVB). Pi\u00f9 melanina producono pi\u00f9 ci si abbronza. Il problema \u00e8 rappresentato dalla quantit\u00e0 di raggi UVB a cui queste cellule sono sottoposte, perch\u00e9 i melanociti in seguito a un'esposizione prolungata e senza alcuna protezione non riescono a produrre abbastanza melanina e di conseguenza ci si scotta. \nL'abbronzatura \u00e8 quindi una sorta di filtro solare naturale che la pelle auto-produce per proteggersi seppure non sia molto efficace. \u00c8 stato calcolato un valore SPF di circa 2.\nL'abbronzatura non fa abituare al sole perch\u00e9 la porzione di melanina \u00e8 determinata geneticamente. Il sole stimola le cellule a proteggersi producendo tutta la melanina che sono in grado di produrre, ma non di pi\u00f9.\nAssenza di pigmento.\nGli albini sono esseri, umani e animali, privi di pigmento e quindi possono subire danni esponendosi alla luce solare e sovente mostrano problemi visivi.\nNumerosi geni sono stati associati all'albinismo, spesso collegati all'enzima tirosinasi (che converte l'amminoacido tirosina, precursore della melanina).\nTipi di protezione.\n\u00c8 buona norma evitare la sovra-esposizione negli orari centrali (dalla tarda mattinata al primo pomeriggio), anche se \u00e8 pur vero che \u00e8 proprio in questi orari che i raggi solari contengono pi\u00f9 raggi UVB, grazie ai quali il nostro corpo produce la vitamina D3, che \u00e8 un ormone essenziale per la salute del corpo umano. Inoltre ci si pu\u00f2 rivolgere ad alcuni prodotti cosmetici come ad esempio:"}
{"id": "1934645", "revid": "94974601", "url": "https://it.wikipedia.org/wiki?curid=1934645", "title": "Einstein (Ritorno al futuro)", "text": ""}
{"id": "1934646", "revid": "1005847", "url": "https://it.wikipedia.org/wiki?curid=1934646", "title": "Mario Ferrara", "text": "Carriera.\nNato a Lercara Friddi, vive a Palermo.\nAttivit\u00e0 politica.\nLaureato in Ingegneria, nel 1994 aderisce a Forza Italia.\nElezione a deputato (1994).\nAlle elezioni politiche del 1994 \u00e8 eletto alla Camera dei Deputati, nella \"circoscrizione Sicilia 1\", nella \"quota proporzionale\" di Forza Italia.\nAlle successive elezioni del 1996 \u00e8 ricandidato deputato, nel \"collegio uninominale\" di Termini Imerese, sostenuto dal \"Polo per le Libert\u00e0\" (in quota FI), dove viene tuttavia sconfitto di stretta misura dal candidato de \"L'Ulivo\" Giuseppe Lumia, non venendo rieletto deputato.\nDiviene cos\u00ec consulente del presidente della Regione Siciliana Giuseppe Provenzano.\nElezione a senatore (2001, 2006, 2008, 2013).\nAlle elezioni politiche del 2001 viene eletto al Senato della Repubblica, in regione Sicilia, nel collegio uninominale di Palermo-Settecannoli, sostenuto dalla CdL (in quota FI). In Senato \u00e8 segretario del gruppo parlamentare di Forza Italia.\nAlle elezioni politiche del 2006 viene confermato senatore, nelle liste di Forza Italia.\nAlle elezioni politiche del 2008 viene nuovamente eletto senatore, nelle liste del Popolo della Libert\u00e0.\nDurante la XVI Legislatura \u00e8 Vicepresidente della VI Commissione permanente (Finanze e tesoro). Noto soprattutto per uno degli emendamenti che hanno evitato la diminuzione consistente degli stipendi dei parlamentari proposto nella dura finanziaria 2011.\nNel 2011 abbandona il PdL e aderisce a Grande Sud di Gianfranco Miccich\u00e9; il 21 luglio 2011 lascia il gruppo del Popolo della Libert\u00e0 per aderire al nuovo gruppo parlamentare di centro-destra \"Coesione Nazionale\", nato per sostenere il governo Berlusconi.\nGrazie ad un accordo tra Grande Sud e PdL, alle elezioni politiche del 2013 viene rieletto senatore, in virt\u00f9 della candidatura all'interno delle liste del Popolo della Libert\u00e0 in regione Sicilia.\nIl primo giorno di legislatura si iscrive al gruppo misto, per poi passare il giorno successivo, il 20 marzo 2013, al nuovo gruppo parlamentare di centro-destra \"Grandi Autonomie e Libert\u00e0-Unione dei Democratici Cristiani e dei Democratici di Centro\", di cui diviene capogruppo. Fa inoltre parte della Giunta delle elezioni in Senato.\nIl 23 novembre 2013, in seguito allo confluenza di Grande Sud in Forza Italia, aderisce anch'egli a Forza Italia, pur rimanendo all'interno del gruppo parlamentare \"GAL-UDC\" per evitarne lo scioglimento."}
{"id": "1934648", "revid": "767487", "url": "https://it.wikipedia.org/wiki?curid=1934648", "title": "Vishnuvardhana", "text": "Vishnuvardhana pose le prime pietre per il consolidamento dell'Impero Hoysala nell'India meridionale attraverso una serie di battaglie contro i Chola e l'Impero Chalukya occidentale. Gli storici ritengono che i feudatari Hoysala guadagnarono lo status di regno a partire da questo sovrano.\nConquiste.\nVishnuvardhana lavor\u00f2 a stretto contatto con il fratello maggiore Veera Ballala I in materia di amministrazione e nelle campagne militari. Fra le principali conquiste di Vishnuvardhana, la prima fu il territorio controllato dai Chola di Gangavadi nel 1116, oggi parte importante del Karnataka meridionale. Il generale che strapp\u00f2 questo territorio ai Chola fu Gangaraja.\nVishnuvardhana assunse il titolo \"Talakadugonda\" e \"Veera Ganga\", coni\u00f2 monete con questi titoli e costru\u00ec il tempio di Kirthinarayana a Talakad in onore delle sue vittorie. Un epitaffio Hoysala rileva che Vishnuvardhana bruci\u00f2 la citt\u00e0 Gangavadi di Talakad e nelle acque del fiume Kaveri vennero gettati i cadaveri dei nemici.\nDopo la sua vittoria contro i Chola, Vishnuvardhana procedette in direzione sud-est, verso Kolar, catturando la citt\u00e0. Alcuni dati indicano che si diresse pi\u00f9 ad est, in territorio tamil, per sconfiggere i Kongalva, i Chengalva e il sovrano Irungola dei Nidugal Chola. Conquist\u00f2 Kanchi e Rameshwaram ai Pandya nella battaglia di Dumme. Assunse il titolo di \"Nolambavadigonda\" nel 1117, coniando monete con questo titolo.\nGli Hoysala sconfissero il re Vikramaditya VI dei Chalukya a Kennagala nel 1118, e a Hallur nel 1120. Vishnuvardhana cattur\u00f2 il forte di Hanagal. Dopo la morte di Vikramaditya VI nel 1126 Vishnuvardhana recuper\u00f2 i territori di Hanagal, Uchchangi, Bankapura e Banavasi.\nVerso la fine della sua vita, Vishnuvardhana aveva annesso molti territori, ed anche se non pienamente in grado di conquistare l'India meridionale appartenuta ai Chalukya, Vishnuvardhana fu in grado di fondare un vero e proprio regno, gettando le basi per le conquiste dei suoi successori, come Veera Ballala II e Veera Ballala III.\nVi \u00e8 controversia sull'anno della morte di Vishnuvardhana. Anche se alcuni storici affermano che egli visse fino al 1152, prove documentate da Yalladahalli dimostrano come il suo figlio pi\u00f9 giovane Narasimha I fosse gi\u00e0 re nel 1145. La scomparsa di Vishnuvardhana \u00e8 fissata nel 1141, per altri studiosi."}
{"id": "1934650", "revid": "270724", "url": "https://it.wikipedia.org/wiki?curid=1934650", "title": "S\u00f8nderjyskE", "text": ""}
{"id": "1934652", "revid": "287204", "url": "https://it.wikipedia.org/wiki?curid=1934652", "title": "Buford &quot;Cane Pazzo&quot; Tannen", "text": ""}
{"id": "1934659", "revid": "207192", "url": "https://it.wikipedia.org/wiki?curid=1934659", "title": "Formazione dei Thunder", "text": ""}
{"id": "1934660", "revid": "767487", "url": "https://it.wikipedia.org/wiki?curid=1934660", "title": "Ci risiamo, vero Provvidenza?", "text": "Ci risiamo, vero Provvidenza? \u00e8 un film del 1973 diretto da Alberto De Martino.\n\u00c8 il sequel del film del 1972 \"La vita, a volte, \u00e8 molto dura, vero Provvidenza?\" diretto da Giulio Petroni.\nTrama.\nProvvidenza, cacciatore di taglie, si innamora di una giovane donna, Pamela, salvandola dall'annegamento (Carole Andr\u00e9, che sar\u00e0 ben nota al pubblico italiano, pochi anni dopo, come l'amata del Sandokan televisivo), e ne chiede la mano al padre di lei, un ricco possidente. Ma la mano della fanciulla \u00e8 gi\u00e0 stata promessa ad un giovane ufficiale dell'esercito nordista, creditore del padre di lei per una ingente somma di denaro. Se Provvidenza vorr\u00e0 coronare il suo sogno d'amore, dovr\u00e0 trovare in una settimana mezzo milione di dollari, ovviamente ostacolato dal rivale in amore.\nProvvidenza, con l'aiuto del fedele servitore Chao e del ladro dal cuore tenero Hurricane Kid, si cimenta in tante peripezie per raggranellare il malloppo: trucca la roulette di una bisca, cerca di truffare gli abitanti di una piccola cittadina costruendo una finta banca, cerca di svaligiare l'oro trasportato dal treno postale.\nOgni tentativo, anche per il maldestro aiuto di Hurricane, non ottiene alcun risultato. Ma quando tutto sembra perduto, Provvidenza scopre un'amara verit\u00e0: Pamela e suo padre sono in realt\u00e0 una coppia di truffatori, marito e moglie.\nIl finto padre non \u00e8 altri che il famoso criminale Chan Ku La, vecchia conoscenza dell'eroe."}
{"id": "1934661", "revid": "426330", "url": "https://it.wikipedia.org/wiki?curid=1934661", "title": "F\u00e1bio Pereira da Silva", "text": "Caratteristiche tecniche.\nGioca prevalentemente come terzino sinistro.\nCarriera.\nClub.\nManchester United.\n\u00c8 arrivato in Inghilterra a giugno del 2008 dalla Fluminense, insieme al fratello gemello Rafael. Indossa la maglia numero 20.\nHa esordito con la squadra di Ferguson nel quarto turno di FA Cup nella vittoria per 2 a 1 contro il Tottenham. Realizza la sua prima rete per lo United nella vittoria per 4 a 0 contro il Wigan, giocata il 26 febbraio 2011.\nIl 12 marzo 2011 segna il suo primo gol nella FA Cup, portando i \"Red Devils\" in vantaggio sull'Arsenal.\nIl prestito al Queens Park Rangers.\nIl 2 luglio 2012 \u00e8 stato ceduto in prestito al Queens Park Rangers.\nRitorno al Manchester United.\nNel giugno 2013, una volta terminato il prestito al Queens Park Rangers, fa ritorno al Manchester United. Gioca la sua prima partita di campionato il 14 settembre, in occasione della gara vinta contro il Crystal Palace per 2-0. Il primo gol stagionale arriva invece il 29 ottobre, nella vittoria per 4-0 sul Norwich City in Football League Cup.\nCardiff City.\nIl 30 gennaio 2014 viene acquistato dal Cardiff City.\nNazionale.\n\u00c8 stato il capitano della Nazionale brasiliana Under-17 al Campionato del mondo Under-17 2007, rassegna durante la quale ha anche realizzato ben 3 reti.\nStatistiche.\nPresenze e reti nei club.\n\"Statistiche aggiornate al 27 agosto 2021.\""}
{"id": "1934662", "revid": "1573940", "url": "https://it.wikipedia.org/wiki?curid=1934662", "title": "Callicebus bernhardi", "text": "Il callicebo del Principe Bernardo (\"Callicebus bernhardi\" ) \u00e8 un primate platirrino della famiglia dei Pitecidi.\nFu descritto per la prima volta nel 2002 da Marc van Roosmalen e Russell Mittermeier, che decisero di assegnare alla specie il nome scientifico in onore del principe Bernardo d'Olanda.\nMisura circa 95\u00a0cm di lunghezza, pi\u00f9 della met\u00e0 dei quali spettano alla lunga coda semiprensile.\nIl pelo \u00e8 bruno-rossiccio con tendenza ad inscurirsi man mano che si procede verso il quarto posteriore, che \u00e8 nerastro, cos\u00ec come la radice della coda, che per il resto \u00e8 bianca nella parte distale: il petto \u00e8 arancione, cos\u00ec come la barbetta che incornicia la mandibola."}
{"id": "1934664", "revid": "184755", "url": "https://it.wikipedia.org/wiki?curid=1934664", "title": "Massimo profondo di clorofilla", "text": "Il Massimo profondo di clorofilla o DCM (\"Deep Chlorophyll Maximum\") \u00e8 una superficie situata in profondit\u00e0 nella colonna d'acqua degli oceani e dei laghi, in cui viene raggiunto il massimo della concentrazione di clorofilla. Si tratta di un fenomeno ben noto e documentato in molte regioni oceaniche. Esso rappresenta una caratteristica permanente dei bacini oligotrofici subtropicali, mentre a latitudini pi\u00f9 elevate compare stagionalmente, in particolare nel periodo successivo ai bloom algali primaverili. La presenza del DCM pu\u00f2 indicare un massimo nell'abbondanza del fitoplancton o pu\u00f2 essere dovuto al pi\u00f9 elevato contenuto di clorofilla nel fitoplancton che si trova in ambienti subsuperficiali, meno ricchi di luce."}
{"id": "1934668", "revid": "1543377", "url": "https://it.wikipedia.org/wiki?curid=1934668", "title": "Herbalife", "text": "Herbalife International Ltd. () \u00e8 un'azienda globale che opera nel settore alimentare del controllo del peso e della cura della pelle. \u00c8 stata fondata nel 1980 e conta circa 8.900 dipendenti in tutto il mondo. Herbalife riporta vendite nel 2019 pari a 4,9 miliardi di dollari USA, la sede si trova a Los Angeles, California, USA - la sede fiscale si trova nelle Isole Cayman.\nL'azienda distribuisce i suoi prodotti in 94 Nazioni (dati del 2018) attraverso una rete vendita di circa 2.7 milioni di distributori indipendenti; i distributori indipendenti Herbalife possono ottenere profitto sia dalla vendita diretta dei prodotti che da commissioni addizionali che l'azienda attribuisce attraverso il sistema del \"network marketing\".\nHerbalife \u00e8 stata oggetto di una indagine, iniziata nel 2015, da parte della FTC statunitense (Federal Trade Commission), con l'accusa di aver messo in atto una forma di marketing piramidale. Nel luglio 2016, Herbalife ha patteggiato con la FTC una sanzione di complessivi 200 milioni di dollari, facendo conseguentemente cadere le accuse di schema piramidale: la societ\u00e0, inoltre, ha accettato di rivedere profondamente il proprio modello di business e reclutamento/formazione dei venditori, nonch\u00e9 di rimborsare 350 mila distributori indipendenti per le perdite patrimoniali che hanno subito nel tempo.\nStoria.\nNel febbraio 1980, Mark Reynolds Hughes, incominci\u00f2 a vendere i prodotti originali Herbalife per la perdita di peso direttamente dal baule della sua auto. Egli ha pi\u00f9 volte dichiarato che ad ispirarlo era stata la morte di sua madre Joanne quando lui aveva 18 anni \u00aba causa di un'overdose accidentale di pillole dimagranti prescrittele dal medico\u00bb. Il suo obiettivo divent\u00f2 quello di cambiare in meglio le abitudini alimentari della gente.\nReynolds Hughes adott\u00f2 il sistema del \"network marketing\" per la distribuzione, l'azienda attir\u00f2 migliaia di distributori che vendevano i prodotti porta-a-porta od attraverso il passa-parola, senza utilizzare quindi i tradizionali canali distributivi della vendita al dettaglio.\nLo slogan \"Vuoi Perdere Peso? Chiedimi Come!\" (originariamente \"Lose Weight Now, Ask me How\") divenne un tema costante di marketing per i distributori, evidenziato su spille, manifesti e poster. I metodi di reclutamento includevano seminari in cui i distributori stessi fornivano testimonianze sulla loro esperienza di perdita di peso ottenuta utilizzando le soluzioni Herbalife ed una lettera con la firma di Hughes. Nel 1982 Herbalife raggiunse un volume di vendite pari a 2 milioni di dollari statunitensi e si estese in Canada.\nNel 1985 il procuratore generale della California ha denunciato l'azienda, contestando la falsit\u00e0 delle dichiarazioni in merito all'efficacia dei prodotti venduti e l'adozione di una struttura societaria di tipo piramidale . Il processo si \u00e8 concluso con un patteggiamento da 850.000 dollari. Resta celebre la frase con cui Mark Hughes si rivolse in aula ai suoi accusatori (esponenti di alcune case farmaceutiche, medici, nutrizionisti, ecc.): \"Voi sicuramente siete pi\u00f9 esperti di me per quel che riguarda la nutrizione e avete pieni titoli per consigliare come perdere peso; ma ditemi: se siete cos\u00ec esperti di nutrizione, come mai siete tutti in evidente sovrappeso?\" Nel 1986 Herbalife divenne un'azienda a partecipazione pubblica quotata al NASDAQ e nel 1986 raggiungeva 1 miliardo USD di volume di vendita annuale.\nMark Hughes mor\u00ec all'et\u00e0 di 44 anni. L'autopsia eseguita nel Los Angeles County Coroner dichiar\u00f2 che la morte dell'imprenditore fu causata da una overdose di farmaci assunti per curare una malattia polmonare (Mark era stato dimesso dall'ospedale e nonostante il parere contrario dei medici che consigliavano di stare a riposo, volle ugualmente partecipare ad un evento internazionale per parlare ai \"suoi\" distributori). L'azienda continu\u00f2 comunque la sua crescita nonostante la morte del fondatore e nel 2002 fu acquistata da J.H. Whitney &amp; Company e Golden Gate Capital per 685 milioni USD e torn\u00f2 ad essere a capitale privato.\nNell'aprile 2003 Michael O. Johnson divenne amministratore delegato di Herbalife dopo 17 anni di carriera nella The Walt Disney Company, dove per gli ultimi 3 anni ricopr\u00ec il ruolo di presidente. Il 16 dicembre 2004, l'azienda ha avuto un'offerta pubblica iniziale al NYSE di 14.500\u00a0000 azioni a $ 14/azione. . Ad agosto 2005 il Dott. Steve Henig divenne direttore del centro medico scientifico, responsabile per la ricerca e lo sviluppo dei prodotti. Nel 2008 il presidente Greg Robert si dimise dopo che fu riportato che non aveva completato gli studi di laurea per l'MBA che aveva invece dichiarato nel suo curriculum.\nIl 1\u00ba giugno 2017 Herbalife ha nominato Richard Goudis nuovo chief executive (Ceo) al posto di Michael Johnson, che diventer\u00e0 presidente esecutivo della societ\u00e0 dei prodotti per la cura del corpo e per il controllo del peso.\nHerbalife Family Foundation.\nNel 1994 il fondatore Mark Hughes cre\u00f2 la Herbalife Family Foundation (HFF), una fondazione no-profit che si occupa di migliorare le condizioni di vita dei bambini che hanno problemi in famiglia e di salute e supporta le loro famiglie fornendogli prodotti nutritivi.\nInoltre, la HFF partecipa spesso in caso di disastri naturali all'opera di sostegno a favore di vittime e soccorritori.\nNel 2005, la fondazione ha introdotto il programma casa Herbalife per aiutare attraverso la fornitura di prodotti nutritivi diverse strutture di carit\u00e0 a sostegno dell'infanzia. Il programma supporta pi\u00f9 di 70 strutture in 6 continenti.\nProdotti.\nLa gamma di prodotti Herbalife include prodotti sia per la nutrizione interna: frullati, snack proteici, integratori nutrizionali, energetici, prodotti per il fitness, sia per la nutrizione esterna: cura della pelle, detergenti, creme idratanti, prodotti anti-et\u00e0 e profumi. Il frullato \"Formula 1\", un sostituto del pasto a base di proteine nobili di soia, \u00e8 il prodotto di punta dell'azienda ed \u00e8 stato uno dei primi ad essere commercializzato. La gamma include inoltre prodotti per esigenze specifiche per il benessere del sistema cardiovascolare, digestivi e per la cura della pelle. Alcuni prodotti sono adatti a vegetariani, kosher or \u1e25al\u0101l ed Herbalife fornisce testimonianze ed informazioni da professionisti in salute come parte del marketing dei prodotti. Dalla seconda met\u00e0 del 2011 sono anche commercializzati prodotti senza glutine.\nSecondo il rapporto 2009-10K, molti dei prodotti per il controllo del peso, nutrizionali e cura della persona sono prodotti da aziende di terze parti o prodotti presso i centri di propriet\u00e0 Herbalife in Cina e in Messico. Molti altri sono prodotti invece negli stabilimenti di Lake Forest, California. Herbalife sta al momento facendo modifiche agli stabilimenti di recente acquisizione in modo da aumentare la produzione.\nNell'ottobre 2010, Herbalife organizz\u00f2 una cerimonia a Hangsha, Khanh Hoa Province, Viet Nam per celebrare il nuovo polo di estrazione botanica, per ottenere polveri e composti naturali che trovano impiego nei suoi prodotti di nutrizione interna ed esterna. Questo nuovo stabilimento \u00e8 entrato in attivit\u00e0 nella seconda met\u00e0 del 2011 ed acquista i generi botanici direttamente dai contadini della provincia di Hunan, della Cina e di altre regioni, eseguir\u00e0 i processi di estrazione e conversione e fornir\u00e0 questi semilavorati direttamente ai siti Herbalife situati a Suzhou in Cina e a Lake Forest in California, e ad altri produttori nel mondo. Il nuovo stabilimento produrr\u00e0 estratti da piante di t\u00e8, guaran\u00e0, camomilla, broccoli e mirtilli tra gli altri che trovano impiego in molti dei suoi prodotti.\nControversie e studi.\nAlcuni dei prodotti originali Herbalife per il controllo del peso contenevano ingredienti vietati in America come Ma Huang o Sida cordifolia, due erbe che contengono efedrina, un controllore dell'appetito. L'utilizzo dell'efedrina fu bloccato nel 2002 dopo che diversi Stati USA vietarono l'uso di sorgenti botaniche di alcaloidi di efedrina negli integratori. La Food and Drug Administration, l'organismo di controllo delle sostanze alimentari, mise al bando gli integratori alimentari contenenti efedrina nell'anno 2004.\nNel 2005 il Ministero della Salute di Israele avvi\u00f2 un'investigazione a carico di Herbalife dopo che a dodici persone che usavano i suoi prodotti furono diagnosticati problemi di fegato.I prodotti Herbalife furono accusati di contenere ingredienti tossici come il Qua-qua, il Kompri ed il Kraska. I prodotti vennero analizzati dal laboratorio Bio-Medical Research Design LTD (B.R.D), ad un laboratorio privato negli Stati Uniti ed al laboratorio del Centro Forense di Ricerca di Israele. L'azienda rilasci\u00f2 un comunicato stampa in cui dichiar\u00f2 che il Governo Israeliano e gli scienziati che lavorano per Herbalife non erano in grado di stabilire un collegamento tra il prodotto ed i casi di problemi al fegato che si erano manifestati. Ad ogni modo Herbalife ritir\u00f2 il prodotto che comunque veniva commercializzato solo in Israele. Il comunicato Herbalife SEC 10-Q riporta che anche il Ministero della Salute di Israele non prov\u00f2 una relazione tra il prodotto ed i problemi al fegato. Il Ministero avvis\u00f2 le persone coinvolte che subirono il danno al fegato di evitare integratori dietetici. Nel 2009 una donna israeliana accus\u00f2 Herbalife International ed Herbalife Israel, dichiarando che i suoi problemi al fegato si erano manifestati a causa dell'uso di prodotti Herbalife.\nStudi scientifici condotti nel 2007 da dottori della University Hospital di Berna, Svizzera, e la Liver Unit della Hadassah-Hebrew University Medical Center in Israele trovarono una associazione tra il consumo di prodotti a base di erbe come Herbalife e l'epatite. In risposta, il Ministero della Salute Spagnolo rilasci\u00f2 una nota chiedendo di fare attenzione al consumo di prodotti Herbalife. Herbalife ha sempre dichiarato di collaborare pienamente con le autorit\u00e0 spagnole.\nIl 10 maggio 2008 un'accusa fu depositata da parte di una donna che lamentava che lo sviluppo di problemi legati al malfunzionamento del suo fegato era il risultato di una combinazione di prodotti Herbalife. L'accusa fu avanzata dall'avvocato Christopher Grell, cofondatore del Dietary Supplement Safety Committee ed associato di Barry Minkow(). Il 17 giugno 2008 l'accusa fu estesa ai distributori che fornivano i prodotti alla donna, con Grell che lanci\u00f2 un sito internet per offrire assistenza a persone che pensavano di essere state danneggiate dai prodotti Herbalife. Nell'agosto 2008, Minkow ritrasse tutte le accuse contro Herbalife ed elimin\u00f2 qualsiasi riferimento all'azienda dal sito.\nModello di business.\nHerbalife \u00e8 un'azienda che utilizza i sistemi di distribuzione denominato multi-level marketing o Network marketing. \nQuesto modello permette ai distributori di ottenere guadagni sia dalla vendita che da commissioni sulle vendite dei cosiddetti distributori in downline.\nHerbalife Italia S.p.A. \u00e8 iscritta ad organi di tutela del Consumatore e del Distributore come Avedisco e Federsalus.\nNel suo report al U.S. Securities and Exchange Commission (SEC), la dirigenza aziendale ha relazionato riguardo problemi derivanti in passato da una inappropriata pratica del suo modello distributivo e la negativa ricaduta che si \u00e8 verificata, e quindi il bisogno di mettere in atto contromisure per evitare il ripetersi. Ogni anno i \"sales leader\" devono riqualificarsi, vengono invece rimossi quelli che non hanno raggiunto i requisiti per mantenere questo status.\nNel 2004 \u00e8 stata risolta una class-action da parte di 8700 distributori sia in attivit\u00e0 che non, che accusavano l'azienda di \"condurre uno schema a piramide\". Sono stati pagati un totale di 6 milioni di dollari USA, ma i difensori non hanno mai ammesso colpevolezza alcuna.\nI distributori indipendenti non sono medici e non sono tenuti ad avere preparazione in campo medico, infatti, il consulente Herbalife si limita a commercializzare il prodotto che dispone di una regolare etichetta a norma di legge che riporta anche le modalit\u00e0 d'uso e gli ingredienti contenuti nel prodotto. Dunque, non essendo nutrizionisti, nessuno di loro pu\u00f2 consigliare o prescrivere diete.\nHerbalife, nel tempo, \u00e8 stata oggetto di critiche per il proprio sistema di vendita, definito dai detrattori uno \"schema piramidale\", mentre dalla societ\u00e0 come un regolare modello di Multi Level Marketing. Nel 2015, la societ\u00e0 \u00e8 stata indagata (per circa due anni) da parte della Federal Trade Commission statunitense (organismo di controllo e tutela dei consumatori del Governo americano), con l'accusa di avere elaborato un complesso \"pyramid scheme\" (schema piramidale) di vendita. Nel luglio 2016, Herbalife ha patteggiato con la FTC una sanzione di 200 milioni di dollari, cos\u00ec facendo conseguentemente cadere le accuse di aver creato uno \"schema piramidale\" di vendita: la societ\u00e0, inoltre, ha concordato con la FTC una profonda revisione del proprio modello di business e di reclutamento/formazione dei venditori. Herbalife, inoltre, a seguito dell'accordo con la FTC si \u00e8 impegnata a rimborsare circa 350.000 distributori indipendenti, per le perdite patrimoniali che hanno subito a seguito della attivit\u00e0.\nHerbalife sponsorizza numerosi atleti, squadre sportive, e manifestazioni sportive a livello internazionale, tra cui:"}
{"id": "1934670", "revid": "1494169", "url": "https://it.wikipedia.org/wiki?curid=1934670", "title": "Sanvitale (disambigua)", "text": ""}
{"id": "1934673", "revid": "124759469", "url": "https://it.wikipedia.org/wiki?curid=1934673", "title": "Paul Wotton", "text": "Carriera.\n\u00c8 conosciuto per essere stato il capitano del , dove ha giocato per 17 stagioni, 14 delle quali consecutive tra il 1994 ed il 2008. In carriera ha trascorso complessivamente cinque stagioni nella seconda divisione inglese (quattro con il Plymouth ed una con il )."}
{"id": "1934676", "revid": "1305772", "url": "https://it.wikipedia.org/wiki?curid=1934676", "title": "Macaca ochreata", "text": "Il macaco a braccia grigie (Macaca ochreata) \u00e8 un mammifero primate appartenente alla famiglia dei Cercopithecidae.\nDescrizione.\nLa lunghezza del corpo \u00e8 tra 50 e 60\u00a0cm, quella della coda fra 3 e 5\u00a0cm.\nIl colore del corpo e del muso glabro \u00e8 nero o grigio scuro, mentre gli arti sono pi\u00f9 chiari, dando origine al nome comune della specie.\nHa tasche guanciali per trasportare il cibo.\nDistribuzione e habitat.\nL'areale \u00e8 nel Sud-est dell'isola Sulawesi.\nL'habitat prevalente \u00e8 la foresta pluviale tropicale.\nBiologia.\nLe abitudini sono poco note. L'attivit\u00e0 \u00e8 diurna ed \u00e8 prevalentemente ma non esclusivamente arboricola. Come la maggior parte dei macachi vive in gruppi con pi\u00f9 maschi e femmine adulti e cuccioli.\nUsa sistemi di comunicazione sia vocali (in particolare per allontanare i conspecifici estranei al gruppo) sia gestuali.\nLa dieta consiste in frutta, foglie, germogli e insetti. A volte penetrano in zone agricole consumando il raccolto.\nStato di conservazione.\nAnche sullo stato di conservazione non vi sono dati sufficienti, ma la ristrettezza dell'areale e la distruzione dell'habitat autorizzano qualche preoccupazione.\nSottospecie.\nSono note due sottospecie:"}
{"id": "1934678", "revid": "149726", "url": "https://it.wikipedia.org/wiki?curid=1934678", "title": "Macaco a braccia grigie", "text": ""}
{"id": "1934682", "revid": "3732", "url": "https://it.wikipedia.org/wiki?curid=1934682", "title": "Chiesa greco-ortodossa di Antiochia", "text": "La Chiesa greco-ortodossa di Antiochia, nota anche col nome di \u00abPatriarcato greco-ortodosso di Antiochia e di tutto l'Oriente\u00bb ( \"Ba\u1e6driyarkiyyat \u02beAn\u1e6d\u0101kiya wa-S\u0101\u02beir al-Ma\u0161riq li-r-R\u016bm al-\u02beUr\u1e6f\u016b\u1e0fuks\"), \u00e8 una Chiesa ortodossa orientale autocefala e rappresenta la principale erede del cristianesimo siriaco. Occupa il 3\u00ba posto nel dittico delle Chiese ortodosse. Fondata ad Antiochia dagli apostoli Pietro e Paolo, \u00e8 una delle cinque sedi apostoliche (Pentarchia) che componevano la \"Chiesa Una Santa Cattolica e Apostolica\" prima dello Scisma d'Oriente.\nDal dicembre 2012 \u00e8 retta dal Patriarca Giovanni X Yazigi e attualmente conta circa 4 milioni di fedeli.\nPrimato tra le chiese di Antiochia.\nLa Chiesa greco-ortodossa di Antiochia e la Chiesa ortodossa siriaca si contendono il titolo di legittima erede della comunit\u00e0 cristiana fondata dai due apostoli di Ges\u00f9. Le cause di tale controversia sono lontane nel tempo. Fino al Concilio di Calcedonia (451) la chiesa di Antiochia era unita. Da quel concilio nacquero delle controversie cristologiche che la divisero. Dopo la scissione, coloro che aderirono al monofisismo mantennero il loro rito siriaco e fondarono la Chiesa ortodossa siriaca. I siriaci che rimasero fedeli al Concilio di Calcedonia e all'imperatore bizantino adottarono il rito bizantino, che la Chiesa greco-ortodossa di Antiochia utilizza tutt'oggi per la Divina Liturgia.\nAnche la Chiesa cattolica sira, la Chiesa maronita, e la Chiesa cattolica greco-melchita rivendicano il possesso del patriarcato; tuttavia si riconoscono mutuamente come detentrici di autentici patriarcati, dato che sono in piena comunione con la Chiesa cattolica. La Santa Sede reclam\u00f2 il patriarcato e nomin\u00f2 patriarchi titolari di rito latino per diversi secoli, finch\u00e9 l'incarico fu lasciato perpetuamente vacante nel 1964.\nNella Bibbia, dice che la comunit\u00e0 cristiana ad Antiochia ebbe inizio quando (a) cristiani fuggiti dalla Giudea a causa della persecuzione ripararono ad Antiochia e (b) cristiani di Cipro e Cirene si trasferirono ad Antiochia e iniziarono a predicare anche ai greci:\nIl seggio del patriarcato fu inizialmente Antiochia, nell'odierna Turchia.Tuttavia, nel XV secolo, fu trasferito nella \"Strada detta Diritta\" di Damasco, nell'attuale Siria, in risposta all'invasione ottomana di Antiochia. Il suo territorio tradizionalmente include Siria, Libano, Iran, Iraq, Kuwait e parti della Turchia.\nLa comunit\u00e0 nord-americana \u00e8 autonoma, bench\u00e9 il Santo Sinodo di Antiochia nomini ancora il suo vescovo, scelto all'interno di una lista di tre candidati nominati nell'arcidiocesi. La diocesi australiana \u00e8 la pi\u00f9 ampia in termini di superficie.\nSua Beatitudine il Patriarca Ignazio IV ha fondato nel 1988 in Libano l'Universit\u00e0 di Balamand, che comprende la Facolt\u00e0 di Teologia \"San Giovanni Damasceno\".\nOrganizzazione ecclesiastica.\nLa Chiesa greco-ortodossa di Antiochia \u00e8 organizzata nelle seguenti arcidiocesi:"}
{"id": "1934689", "revid": "80339", "url": "https://it.wikipedia.org/wiki?curid=1934689", "title": "Penisola Yamal", "text": ""}
{"id": "1934690", "revid": "80339", "url": "https://it.wikipedia.org/wiki?curid=1934690", "title": "Yamal", "text": ""}
{"id": "1934698", "revid": "775372", "url": "https://it.wikipedia.org/wiki?curid=1934698", "title": "Dipartimenti dell'Esecutivo federale degli Stati Uniti d'America", "text": "I Dipartimenti dell'Esecutivo federale degli Stati Uniti d'America sono la branca esecutiva del governo federale.\nOgni dipartimento svolge le funzioni di un ministero, con un proprio budget e dei propri dipendenti. \nIl capo-dipartimento \u00e8 il segretario, che siede nel Gabinetto di governo, organizza l'attivit\u00e0 del ministero ed \u00e8 inserito nella linea di successione al presidente."}
{"id": "1934707", "revid": "767487", "url": "https://it.wikipedia.org/wiki?curid=1934707", "title": "Tolgo il disturbo", "text": "Tolgo il disturbo \u00e8 un film italiano del 1990 diretto da Dino Risi.\nTrama.\nAugusto Scribani, ex direttore di banca, esce dalla clinica psichiatrica dov'era ricoverato dopo 18 anni e mezzo. Ad accoglierlo alla stazione trover\u00e0 sua nuora Carla che lo porter\u00e0 nella casa in cui vive con la figlia Rosa di nove anni, il suo nuovo compagno Giorgio e la figlia di lui, Deborah, dodicenne. Il padre naturale di Rosa, Eugenio Scribani, ha divorziato da Carla anni prima e ora vive lontano.\nLa casa \u00e8 tuttora di propriet\u00e0 di Augusto, ma dopo diciotto anni l'uomo viene visto come un intruso, soprattutto da Deborah, alla quale \u00e8 stata tolta la cameretta per ospitarvi il nuovo inquilino. Fin dalla prima sera Augusto si trova a fare i conti con il carattere ribelle e spocchioso di Deborah, la cui madre \u00e8 una tossicodipendente, in netto contrasto con il carattere dolce di Rosa, spesso bistrattata anche dalla madre. Tra Rosa e Augusto si stabilisce un buon rapporto e, nonostante lui non voglia essere chiamato nonno, comincia a comportarsi come tale, difendendola dalle prese in giro della sorellastra e dalle incomprensioni con sua madre Carla.\nAccompagnato nella sua vecchia banca per pagare delle bollette, Augusto viene riconosciuto da alcuni suoi impiegati, i quali mostrano nei suoi confronti ancora un grande rispetto, nonostante i motivi per i quali venne allontanato e ricoverato. Proprio la sua vecchia segretaria, Margherita gli mostra il suo vecchio ufficio e riaccompagnandolo a casa gli racconta alcuni episodi dell'epoca, come la volta in cui lui irruppe nel suo ufficio accusandola di tenere la radio ad un volume troppo alto. Augusto quella volta ebbe una reazione collerica, rompendo un posacenere a terra, ma ammette che a distanza di tanti anni a volte sente ancora quella musica, il Valzer dei pattinatori. Proprio durante il tragitto sente di nuovo la musica, senza tuttavia avere reazioni scomposte come diciott'anni prima. Invece di riaccompagnarlo Margherita lo invita a casa propria, dove rivela al suo ex direttore di essere sempre stata profondamente innamorata di lui, e gli offre la propria casa e il proprio amore: Augusto, confuso e spaventato da tanto ardore, decide di fuggire da Margherita.\nDurante un ricevimento in casa Augusto irrompe in pigiama cercando la sua Settimana Enigmistica. Quando gli viene presentato un collega d'affari di Giorgio Augusto lo apostrofa con la frase \"Che bella faccia da cazzo, non ne ho mai viste cos\u00ec. Bravo, complimenti\", provocando l'ira dell'offeso, che abbandona cos\u00ec la festa, e l'ira di Giorgio che con il collega pensava di concludere un affare. Nell'occasione Augusto conosce la dottoressa Camonti che lo invita a partecipare alla sua trasmissione televisiva.\nPoco prima dell'inizio della trasmissione Augusto incontra il suo vecchio compagno di manicomio, Alcide che vive a Roma con l'affettuosa prostituta Ines e fa la comparsa nelle trasmissioni televisive. I due fanno un intervento clamoroso insultando il primario del manicomio nel quale erano ricoverati e denunciando alcune sevizie che accadevano all'interno dell'istituto; Carla e Giorgio, assistendo alla scena davanti alla televisione, traggono dall'episodio un ulteriore motivo di risentimento nei confronti di Augusto.\nUna sera Augusto va a prendere Rosa ad una festicciola di carnevale ed invece di riportarla subito a casa si addentra con lei in una lunga passeggiata per le vie di Roma, dove incontrano uno stravagante barbone che si fa chiamare Diogene. I tre trascorrono qualche ora in osteria dove Rosa, ormai stanca e con la complicit\u00e0 di un bicchiere di vino rosso, cade addormentata.\nQuando Augusto fa ritorno a casa viene aggredito da Carla che lo accusa di avere un'influenza negativa sulla piccola, forse anche gelosa del rapporto profondo che si \u00e8 instaurato fra i due, ignara del fatto che nella mente confusa di Augusto l'affetto che prova per la piccola ha una natura molto pi\u00f9 profonda, quasi d'amore.\nAlla minaccia di Carla di riportarlo in una clinica, Augusto decide di scappare nottetempo e di rifugiarsi nel casale di Alcide, alla Bufalotta, nella periferia di Roma. Dopo qualche giorno lo raggiunge Rosa, fuggita anche lei di casa dopo che la madre l'aveva minacciata di chiuderla in collegio a seguito dell'ennesimo litigio con Deborah. I tre trascorrono qualche giorno assieme, finch\u00e9 una notte la polizia irrompe nel casale di Alcide portando via la bambina e lo stesso Augusto: Rosa viene trasferita in un collegio a Stresa, mentre Augusto decide di stabilirsi presso un convento di suore in Piazza Farnese.\nSei mesi dopo Augusto, recatosi a Stresa rivede Rosa, ormai adattatasi alla nuova vita, alle prese con una cotta per suo cugino, ma ancora molto legata a suo nonno. Al termine di una colazione assieme, Augusto accetta finalmente la sua condizione, accetta il fatto di essere chiamato nonno da Rosa e torna alla sua solitudine allontanandosi sulle note del Valzer dei pattinatori."}
{"id": "1934708", "revid": "697352", "url": "https://it.wikipedia.org/wiki?curid=1934708", "title": "Alvi", "text": "Alvi \u00e8 una piccola frazione del comune di Crognaleto, che nasce tra i monti della Laga, in provincia di Teramo.\nStoria.\nLa frazione vanta ormai molti anni di storia. I primi insediamenti risalgono al 1300, e proprio in quegli anni fu costruita la Chiesa di Santa Maria Apparens, dove sono conservati importanti affreschi. &lt;br&gt;\nA met\u00e0 '800 alcuni briganti trovarono nelle montagne di Alvi un sicuro rifugio. &lt;br&gt;\nLe prime case furono costruite nei primi anni del '900. \nNel 1909 il paese fran\u00f2 e fu ricostruito dopo la prima guerra mondiale da Benito Mussolini. &lt;br&gt;\nNegli ultimi anni il numero delle case \u00e8 aumentato sempre di pi\u00f9, ma le famiglie che oggi vi risiedono sono sempre un numero ridotto, infatti Alvi si pone maggiormente come m\u00e9ta turistica estiva.\nLuoghi caratteristici.\nMonumento ai caduti.\nDegno di visita \u00e8 il monumento, posto all'entrata del paese, che tiene vivo il ricordo dei soldati alvanicchi caduti sul campo di battaglia nella prima guerra mondiale. &lt;br&gt;\nIl monumento \u00e8 formato da una colonna di marmo a 4 lati rettangolari sui quali sono scolpiti i nomi dei caduti a cui \u00e8 dedicato, in cima vi \u00e8 stata posta una statua in ferro che rappresenta un soldato con accanto un cannone. Tutta la struttura \u00e8 appoggiata su un'aiuola recintata da colonne in ferro e rialzata dal terreno da una base in cemento.\nFontanile.\nUn'altra luogo caratteristico di Alvi \u00e8 il fontanile. \nQuesta struttura fu costruita del popolo alvanicchio nel lontano 1937 e sin dall'inizio fu usata dalle donne del paese come lavatoio. Oggi con la scomparsa progressiva della vecchie tradizioni, il fontanile ha perso la sua funzione primitiva e oggi \u00e8 spesso luogo di ritrovo per i ragazzi.\nL'erosione del tempo e la poca cura da parte della popolazione ha portato alla parziale rovina della struttura che tuttavia rimane comunque un luogo significativo e importante del paese.\nNatura.\nIl ruscello che scorre tra le montagne di Alvi \u00e8 uno dei luoghi pi\u00f9 caratteristici a livello paesaggistico e naturalistico del paese.\nIn cima alla montagna esiste una fonte d'acqua, che, per la sua purezza e la sua freschezza, viene chiamata Fonte Gelata."}
{"id": "1934710", "revid": "31886", "url": "https://it.wikipedia.org/wiki?curid=1934710", "title": "Anglona (Tursi)", "text": "Anglona (\"Anglonum\" in latino, \"Agn\u00f2ne\" in dialetto tursitano) fu un'antica citt\u00e0 di epoca romana. Dal 1369 divenne una borgata del comune di Tursi in provincia di Matera. \nSul colle \u00e8 presente l'antico Santuario di Santa Maria Regina di Anglona monumento nazionale dal 1931 ed elevato a basilica minore da papa Giovanni Paolo II, a ricordo del Sinodo dei vescovi, il 17 maggio 1999..\nStoria.\nPandosia.\nPandosia era una citt\u00e0 della Magna Grecia che, grazie alla favorevole posizione geografica, oltre a dominare le valli dei fiumi Agri e Sinni, la piana della \"Conca d'Oro\" e tutta la campagna sottostante, era anche al centro di numerosi traffici. Dalla cima del colle si pu\u00f2 inoltre ammirare il panorama circostante che va dal mar Ionio fino al golfo di Taranto e tutti i paesi della costa e quelli limitrofi fino alle vette del Parco nazionale del Pollino. L'antica \"via Herculea\", che dalla citt\u00e0 di \"Heraclea\" risaliva per pi\u00f9 di 60\u00a0km la valle dell'Agri fino alla citt\u00e0 romana di \"Grumentum\", consentiva rapidi spostamenti.\nLa citt\u00e0 sarebbe stata distrutta nelle guerre sociali da Lucio Cornelio Silla attorno all'81 a.C.\nLa caduta di Pandosia e la nascita di Anglona.\nSulle rovine di Pandosia, poco prima dell'era cristiana, nacque la citt\u00e0 di Anglona il cui nome deriva da \"agno\", diminuitivo di \"agnone\", che significa, corso d'acqua, rifacendosi alla grande ansa che l'alveo del fiume Sinni forma ai piedi della collina.\nFu terra di confine dell'Alto Medioevo, quando la chiesa latina e quella bizantina si combattevano tra loro e, nello stesso tempo, dovevano difendersi dalle scorrerie saracene, solo il Santuario di Santa Maria Regina di Anglona \u00e8 rimasto del primo nucleo che ha abitato la citt\u00e0 di Anglona. Nella parte nord-est del colle sono presenti alcune rovine della citt\u00e0 e tra esse si notano le tracce del castello baronale di Anglona distrutto nella met\u00e0 del XIV secolo.\nIl primo documento che menziona il nome Anglona risale al 747 nel quale si legge: \"locus qui dicitur Anglonum\".\nNel 410 si verific\u00f2 una prima distruzione del centro abitato ad opera dei Visigoti di Alarico I. Nel IX secolo venne invasa dai Saraceni che furono responsabili dell'abbandono della citt\u00e0. Verso la fine del IX secolo, con la riconquista dei Bizantini, la popolazione si accentr\u00f2 sempre pi\u00f9 a Tursi, mentre Anglona andava spopolandosi.\nNell'XI secolo con l'avvento dei Normanni prima, e con gli Svevi poi, Anglona sembr\u00f2 svegliarsi dal suo torpore, tanto che Federico II di Svevia, con \"Diploma del 21 aprile 1221\", confermava al Vescovo le concessioni dei suoi predecessori e gli assegnava in perpetuo il casale di Anglona.\nRapporti con Tursi.\nNel 1277 Anglona contava soltanto 270 abitanti, mentre a Tursi se ne registravano 1500, Anglona decadde sempre pi\u00f9 fino a ridursi ad un borgo o casale, per finire del tutto nel 1369 quando sub\u00ec un catastrofico incendio che la fece spopolare, come si evince da una lettera datata 30 luglio 1369 della regina Giovanna I di Napoli con la quale ordinava al vescovo Filippo di riedificarla.\nAlcune fonti farebbero risalire la colpa della distruzione di Anglona ai tursitani, precisando per\u00f2 che la distruzione della citt\u00e0 non fu opera del popolo, ma dei pochi nobili, che erano stanchi di vedere il vescovado e il suo clero proprietari di vasti e ricchi terreni, quando la popolazione di Tursi era ristretta in poche ed incoltivabili terre.\nSi sostiene che la citt\u00e0 di Anglona divenne sede di cattedra vescovile di rito latino prima della citt\u00e0 di Tursi. Secondo alcune fonti e la tradizione locale, si attribuisce l'istituzione del vescovado a San Pietro o a San Marco.\nMonumenti.\nIl santuario di Santa Maria Regina di Anglona \u00e8 un antico santuario mariano, che si trova su un colle a 263 , tra i fiumi Agri e Sinni, a met\u00e0 strada tra Tursi e Policoro. Nel 1976 divenne sede titolare della diocesi di Tursi-Lagonegro. Dal 1931 \u00e8 monumento nazionale. Il 17 maggio 1999 il santuario \u00e8 stato elevato a basilica minore da papa Giovanni Paolo II, a ricordo del sinodo dei vescovi."}
{"id": "1934711", "revid": "767487", "url": "https://it.wikipedia.org/wiki?curid=1934711", "title": "Between Life and Death", "text": "Between life and death \u00e8 un singolo della cantante svedese Jennie Tebler, pubblicato l'25 settembre 2006 dalla Black Mark Records. Le musiche sono state suonate e composte da Quorthon."}
{"id": "1934712", "revid": "1305772", "url": "https://it.wikipedia.org/wiki?curid=1934712", "title": "Presentosa", "text": "La presentosa \u00e8 un gioiello tradizionale femminile abruzzese, generalmente in oro o in metallo placcato oro indossato dalle donne nelle occasioni di festa.\nLa presentosa \u00e8 un monile generalmente di forma tonda o tondeggiante con delle dentellature tutt'intorno o a forma di stella con intarsi in filigrana, incastonature con pietre preziose (utilizzate molto raramente) e rilievi che variano da zona a zona. Il gioiello viene connesso a dei ganci per orecchini o su di una collana per essere messo, quindi, in bella vista sul petto. Il monile venne rilanciato in grande stile nel 1996 ad iniziativa dell'Ente artigianato della Maiella (ora ente mostra artigianato artistico di Guardiagrele CH) con la pubblicazione di un opuscolo (a cura del prof. Petrocelli Sante di Vasto), da tale opuscolo furono ricavati degli estratti (foto ecc.) poi adottati da vari siti istituzionali. Tra le tante iniziative ricordiamo che in occasione del G8 a L'Aquila del 2009, Giovanni Chiodi don\u00f2 ai capi di Stato e di Governo (e alle loro first lady) venticinque presentose, create dall'orafo Paolo Mazzeschi.\nSignificato del termine.\nIn dialetto abruzzese presentosa parrebbe significare presente, dono, tuttavia altri autori vogliono fare derivare il termine da presentazione per il fidanzamento, altri ancora da presunzione femminile, in quanto il monile viene sempre posto in bella mostra ed evidenza.\nOrigini.\nLe origini della presentosa non sono note, tuttavia le prime notizie attestate sulla produzione di tale manufatto risalgono ad un periodo compreso fra il 1804 e il 1816, quando compare per la prima volta come bene dotale di spose, mentre le prime fabbriche sorgono ad Agnone (appartenuta all'Abruzzo fino al 1811) ed a Guardiagrele. Nel 1894, Gabriele d'Annunzio fa una piccola descrizione del monile nel suo libro \"Trionfo della morte\".\nUlteriori luoghi dove si \u00e8 successivamente sviluppata la fabbricazione del gioiello sono L'Aquila, Pescocostanzo, Sulmona e Scanno. Attualmente nei centri di Pescocostanzo, Roccaraso, Scanno e Sulmona vengono realizzate delle presentose da maestranze artigiane locali.\nSignificato originario dei cuori all'interno della presentosa.\nIl motivo simbolico per eccellenza \u00e8 il cuore riprodotto al centro del medaglione in diverse varianti, cuori uniti, cuore singolo, cuori accompagnati da lacrime o da sangue, da fiamme ardenti oppure uniti da una chiave. Si \u00e8 diffusa nel tempo la teoria, del tutto priva di fondamento, che vuole attribuire il ciondolo con un solo cuore alle nubili, quello con due cuori alle fidanzate e quello con due cuori con mezzaluna alle maritate. A Pescocostanzo prevale la presentosa con un solo cuore. Questo ciondolo poteva essere donato in occasione della prima comunione e in quel caso riportava al centro la colomba dello Spirito Santo. Accanto a questo esistono anche altre tipologie alternative come quella con una nave al centro ad indicare il percorso sentimentale verso una nuova vita. Queste raffigurazioni simboliche erano sempre contornate da riccioli o spirali di lavorazione diversa mentre la forma \u00e8 sempre quella a stella, seppure il numero delle punte pu\u00f2 variare molto.\nOmaggi.\nTra il 2018 e il 2019 a Lanciano la strada asfaltata del corso Trento e Trieste viene ricoperta con piastelle, realizzando una passeggiata bicroma, che forma vari intrecci a forma di presentosa."}
{"id": "1934713", "revid": "33226", "url": "https://it.wikipedia.org/wiki?curid=1934713", "title": "Gamma-ray Large Area Space Telescope", "text": ""}
{"id": "1934715", "revid": "44876", "url": "https://it.wikipedia.org/wiki?curid=1934715", "title": "Pandosia (Lucania)", "text": "Pandosia ( in greco, \"Pandosia\" in latino) fu un'antica citt\u00e0 della Magna Grecia lucana, situata nei pressi dell'attuale Anglona, frazione di Tursi.\nGeografia.\nEra al centro di importanti traffici commerciali ed in una posizione predominante e strategica, dominava infatti le valli del fiume Agri e del Sinni, a quel tempo navigabili, la piana della \"Conca d'Oro\" e tutta la campagna sottostante. Dalla cima del colle si pu\u00f2 inoltre ammirare il panorama circostante che va dal mar Ionio fino al golfo di Taranto e tutti i paesi della costa e quelli limitrofi fino alle vette del Parco nazionale del Pollino.\nStoria.\nPandosia, che confinava con Eraclea, \u00e8 considerata la pi\u00f9 antica citt\u00e0 pagana della Siritide. Fonti discordanti spesso la confondono con Pandosia Bruzia. Strabone afferma che fu fondata degli Enotri e che la tennero a loro reggia non specificando a quale Pandosia si riferisse, ma affermando una certa vicinanza a Cosenza facendo cos\u00ec intuire a Pandosia Bruzia, altri studi invece attribuisco la reggia a Pandosia lucana, prima del 1000 a.C.. La citt\u00e0 fu molto ricca e importante grazie alla fertilit\u00e0 del terreno e alla posizione strategica, infatti, i due grossi fiumi lucani, l'Agri e il Sinni, a quel tempo navigabili e l'antica \"via Herculea\" che da Eraclea risaliva per pi\u00f9 di 60\u00a0km la valle dell'Agri fino alla citt\u00e0 romana di Grumentum, agevolarono le comunicazioni e quindi una rapida espansione della citt\u00e0.\nL'antichissima citt\u00e0 di Pandosia \u00e8 passata alla storia per eventi bellici combattuti nei pressi delle sue mura. L'Antonini basandosi su passi della \"Genealogia\" di Ferecide di Atene e su passi della \"Storia antica di Roma\" di Dionigi di Alicarnasso, ipotizza che Pandosia fu fondata da Enotro, uno dei 23 figli di Licaone, molti secoli prima di Roma, e che lo stesso signoreggi\u00f2 su tutta l'orientale parte della Lucania. Da alcune monete si pu\u00f2 supporre che Pandosia fosse confederata con Crotone, quando questa stringeva lega con Sibari e Metaponto. Alcune monete di genere incuso, riportano su un verso il simbolo di Pandosia (una giovinetta, la ninfa che dava il nome alla citt\u00e0) e sull'opposto quello di Crotone (un giovinetto che indicava il fiume Crati), fanno supporre ad un'alleanza tra le due citt\u00e0.\nNell'inverno del 331 - 330 a.C. il re epirota Alessandro il Molosso, venne sconfitto ed ucciso dai Lucani, sulle rive del fiume Acheronte (probabilmente l'attuale fiume Agri, chiamato \"Acheros\" anche \"Aciris\" o \"Akiris\"). Quest'ultimo \u00e8 un altro evento controverso, difatti Plinio il Vecchio attribuisce l'evento a Pandosia lucana, invece Strabone fa intuire Pandosia bruzia. Il Romanelli basandosi sulle fonti antiche, afferma con certezza che la battaglia sia avvenuta nei pressi di Pandosia lucana.\nLeggiamo di seguito quanto ci narra Tito Livio:\nNel 280 a.C., in localit\u00e0 \"Conca d'Oro\", sotto le mura della citt\u00e0 di Pandosia, si svolse la battaglia di Eraclea tra le legioni del console romano Publio Valerio Levino e l'esercito di Pirro, venuto dall'Epiro in appoggio ai Tarentini, la battaglia fu vinta da Pirro, ma ad un prezzo altissimo, 4.000 vittime epirote e 7.000 romane. Sempre su questo territorio si sono svolte, nel 214 a.C. le operazioni militari di Annibale durante la seconda guerra punica.\nLa citt\u00e0 sarebbe stata distrutta durante le guerre sociali da Silla o da Lucio Papirio attorno all'81 a.C., nello stesso periodo in cui fu distrutta \"Grumentum\". Sulle rovine di Pandosia, nei primi secoli della cristianit\u00e0, tra VII-VIII secolo, nacque la citt\u00e0 di Anglona."}
{"id": "1934716", "revid": "45927", "url": "https://it.wikipedia.org/wiki?curid=1934716", "title": "Coda sillabica", "text": ""}
{"id": "1934717", "revid": "2048534", "url": "https://it.wikipedia.org/wiki?curid=1934717", "title": "Erasmo Salemme", "text": "Biografia.\nHa iniziato a giocare a pallavolo a Roma con il gruppo sportivo VVF Brunetti. In seguito \u00e8 passato a giocare con la Ruini Firenze, dove era allenato da Aldo Bellagambi ed era in squadra tra gli altri, con Mario Mattioli e Andrea Nencini. A Firenze ha vinto tre scudetti (1967-68, 1970-71 e 1972-73).\nContribu\u00ec a una delle prime vittorie internazionali della squadra azzurra, l'oro alle Universiadi di Torino 1970.\nNel 1973, alla fine del periodo d'oro della Ruini in Serie A, fu ingaggiato dall'emergente Ariccia Volley Club. Nell'Ariccia giocavano anche Mario Mattioli, Claudio Di Coste, Ezio Coletti e Kirk Kilgour. Con l'Ariccia ha vinto due titoli italiani, il primo nel 1974-75 e il secondo nel 1976-77.\nHa continuato a essere convocato in nazionale con regolarit\u00e0 fino al 1978; conta 231 presenze in maglia azzurra e ha partecipato a tre Campionati Mondiali. Alla vittoria del 1970 aggiunse l'argento ai Giochi del Mediterraneo 1975, svoltisi ad Algeri.\nHa allenato il Civita Castellana in Serie B2 maschile. In precedenza aveva allenato la Sestese Pallavolo, la squadra di Sesto Fiorentino. Attualmente riveste la carica di allenatore della Sales Volley di Firenze.\nAnche il figlio Giuliano Salemme \u00e8 un pallavolista, ha giocato come schiacciatore e da qualche anno ha intrapreso la carriera di allenatore."}
{"id": "1934719", "revid": "1522738", "url": "https://it.wikipedia.org/wiki?curid=1934719", "title": "Lupin Sansei - Secret File", "text": " \u00e8 un OAV giapponese di Lupin III, il famoso ladro creato da Monkey Punch. \u00c8 una raccolta di materiale raro su Lupin III.\nLa prima pubblicazione avviene nel 1989, distribuito in VHS. Nel 1996 \u00e8 stato ristampato in Laserdisc, aggiungendo il trailer del film dal vivo \"La strategia psicocinetica\" e l'OAV \"Rupan Sansei - Secret File 2 - Sound Collection\". Il 10 marzo 2003 \u00e8 stato incluso come disco bonus nella raccolta di DVD , insieme al successivo \"Secret File 2\"."}
{"id": "1934720", "revid": "113492550", "url": "https://it.wikipedia.org/wiki?curid=1934720", "title": "Samuel Bayer", "text": "Biografia.\nSamuel Bayer studi\u00f2 alla School of Visual Arts di New York, nel 1987 cambia e si iscrive alla Fine Arts. Nel 1991 si trasferisce a Los Angeles e diventa un popolare regista di videoclip rock e alternative incominciando dirigendo \"Smells Like Teen Spirit\" dei Nirvana, nel 1995 un suo spot per la Nike (\"If You Let Me Play\") vince gli AICP award come miglior regia. Molte sue opere sono esposte al Museum of Modern Art di New York. Nel 2010 ha diretto il film \"Nightmare\", remake dell\u2019omonimo film del 1984 diretto da Wes Craven.\nNell'ottobre 2010 \u00e8 stato annunciato che sar\u00e0 alla regia di \"Tumor\", un thriller investigativo ispirato all'omonimo romanzo a fumetti di Joshua Hale Fialkov e Noel Tuazon.Il progetto per\u00f2 non si \u00e8 mai concretizzato.\nVideografia.\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2012\n2014"}
{"id": "1934721", "revid": "1573940", "url": "https://it.wikipedia.org/wiki?curid=1934721", "title": "Chiesa di Santa Maria Apparens", "text": "La chiesa di Santa Maria Apparens \u00e8 situata nella frazione Alvi del comune di Crognaleto in provincia di Teramo.\nStoria.\nNarra la tradizione che un soldato francese, ferito ed abbandonato sulla montagna di Alvi (piccola frazione del comune di Crognaleto), ormai in fin di vita, abbia invocato l'aiuto della Vergine Santa.Maria, sempre sollecita verso i figli devoti, apparendogli avrebbe promesso la salvezza a condizione che in quel luogo facesse costruire un tempio a lei dedicato. \nIl soldato, di facoltosa famiglia, guarito, mantenne il voto. La chiesa venne edificata nel 1300 e dedicata alla Madonna Apparens, in memoria dell'apparizione."}
{"id": "1934737", "revid": "726373", "url": "https://it.wikipedia.org/wiki?curid=1934737", "title": "Episodi di Doctor Who (nona stagione)", "text": "Questa voce contiene l'elenco dei 26 episodi della nona stagione della serie TV Doctor Who, con Jon Pertwee nel ruolo del Terzo Dottore e Katy Manning nel ruolo di Jo Grant. Questi episodi sono andati in onda nel Regno Unito dal 1\u00ba gennaio al 24 giugno 1972 e sono invece del tutto inediti in Italia.\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nDay of the Daleks.\nTrama.\nDei ribelli provenienti dal futuro, in cui la Terra \u00e8 sotto il controllo dei Dalek, giungono nel XX secolo, intenzionati a cambiare il corso della storia. L'obiettivo dei ribelli pare essere l'uccisione di Sir Reginald Styles, un diplomatico inglese che sta organizzando una conferenza per la pace. La UNIT viene chiamata ad investigare ed il Dottore, finito nel futuro ritrova i suoi antichi nemici: i Dalek hanno infatti manipolato il corso della storia per sopravvivere ed invadere nuovamente la Terra.\nSalvato dai ribelli, il Dottore scopre che i Dalek sono riusciti a conquistare il pianeta poich\u00e9 questo era gi\u00e0 stato indebolito dalla terza guerra mondiale, scattata dopo che una bomba aveva distrutto la conferenza mondiale per la pace organizzata da Styles. Quest'ultimo \u00e8 indicato dai ribelli come il responsabile della tragedia e quindi del loro futuro. Il Dottore scopre per\u00f2 che i ribelli che ora si trovano nel presente hanno portato con s\u00e9 una bomba al Dalekanium, fortemente instabile. Il Dottore comprende dunque che il responsabile dell'esplosione non \u00e8 Styles, ma sono gli stessi ribelli, che stanno per creare il futuro che volevano tanto eliminare (paradosso della predestinazione).\nI Dalek, temendo che la loro esistenza possa essere a rischio, tornano indietro nel tempo, per assicurarsi che la bomba esploda. Nel presente, la UNIT fa evacuare Styles e tutti i partecipanti alla conferenza: i Dalek entrano quindi nell'edificio ormai vuoto, che esplode, uccidendoli tutti.\nThe Curse of Peladon.\nTrama.\nIl Dottore e Jo atterrano sul pianeta Peladon e devono affrontare una misteriosa maledizione che affligge la famiglia reale. Il Dottore scopre che dietro tutto questo potrebbero celarsi i suoi vecchi nemici, i guerrieri del ghiaccio.\nThe Sea Devils.\nTrama.\nIl Dottore e Jo fanno visita al Maestro, rinchiuso in una prigione su un'isola, dopo essere stato catturato dalla UNIT (alla fine dell'ottava stagione). Nonostante sia sorvegliato giorno e notte da telecamere e uomini armati, addestrati a contrastare l'ipnosi del Maestro, quest'ultimo si rifiuta di comunicare la collocazione del suo TARDIS. Il Dottore e Jo stanno per andarsene, ma il Signore del Tempo non riesce a resistere al desiderio di investigare sulla misteriosa scomparsa di alcune navi della prigione. Il Dottore scopre che i responsabili sono i Diavoli del Mare, cugini acquatici dei Siluriani. Nel frattempo, il Maestro ha ipnotizzato il direttore della prigione, che sta costruendo un macchinario in grado di controllare i Diavoli marini: il fine ultimo del Maestro \u00e8 rimasto infatti la conquista del mondo. Il Dottore riuscir\u00e0 a sventare la minaccia, evitando che la UNIT intervenga come in \"The Silurians\", ma non riuscir\u00e0 ad impedire la fuga del Maestro.\nThe Mutants.\nTrama.\nSul pianeta Solos, qualcosa sta trasformando la popolazione soloniana in orribili mutanti.\nThe Time Monster.\nTrama.\nIl Dottore e Jo investigano sul funzionamento della macchina TOMTIT, inventata dal professor Thascalos (parola greca per \"Maestro\"), e sulle misteriose potenzialit\u00e0 racchiuse nel cristallo di Kronos..."}
{"id": "1934738", "revid": "2128848", "url": "https://it.wikipedia.org/wiki?curid=1934738", "title": "The Greatest Discovery", "text": "The Greatest Discovery \u00e8 una canzone scritta ed interpretata dall'artista britannico Elton John; il testo \u00e8 di Bernie Taupin.\nIl brano.\nProveniente dall'album omonimo dell'artista del 1970, mette particolarmente in evidenza l'abilit\u00e0 pianistica di Elton, accompagnato per tutto il pezzo dall'onnipresente orchestra e dagli arrangiamenti di Paul Buckmaster. Il testo di Taupin parla della nascita di un bambino, e si riferisce particolarmente al fratellino di Bernie, venuto al mondo da poco. La canzone fa anche parte del poemetto \"Child\", incluso nel primo album del poeta, l'omonimo \"Bernie Taupin\" del 1971. Ma solo questa canzone (occupante tutto il lato A dell'album) \u00e8 stata composta da Elton, le altre vedono la collaborazione di artisti quali Caleb Quaye e Davey Johnstone.\nIl brano \u00e8 stato eseguito anche nel corso della famosa performance contenuta nell'LP \"Live in Australia with the Melbourne Symphony Orchestra\" (1987)."}
{"id": "1934743", "revid": "287204", "url": "https://it.wikipedia.org/wiki?curid=1934743", "title": "Grace (album)", "text": ""}
{"id": "1934749", "revid": "253269", "url": "https://it.wikipedia.org/wiki?curid=1934749", "title": "Vittorio Duse", "text": "Biografia.\nDopo aver conseguito il diploma al Centro sperimentale di cinematografia ed aver interpretato piccoli ruoli ne \"Il cavaliere senza nome\" (1941) di Ferruccio Cerio, \"Una signora dell'Ovest\" (1942) di Carl Koch, \"Giarabub\" (1942) di Goffredo Alessandrini, \"Il leone di Damasco\" (1942) di Enrico Guazzoni e \"Redenzione\" (1943) di Marcello Albani, con il ruolo di agente di polizia in \"Ossessione\" (1943) di Luchino Visconti gli si presenta la prima grande occasione nel mondo del cinema.\nIn seguito a questa esperienza, registi importanti come Vergano, De Santis, Camerini e Lizzani si accorgono presto delle sue doti artistiche e lo ingaggiano per affidargli ruoli significativi in produzioni di rilievo, come quello di Cesare ne \"Il sole sorge ancora\" (1946).\nDuse tenta anche, pur senza successo, una carriera da regista, dirigendo nel 1954 \"L'ultima illusione\", al quale seguono l'anno successivo \"Il nostro campione\" e nel 1957 \"A vent'anni \u00e8 sempre festa\".\nNel 1970 ha un ruolo di rilievo nel celebre film \"Indagine su un cittadino al di sopra di ogni sospetto\", di Elio Petri.\nNel 1990 Coppola gli affida la parte dell'anziano Don Tommasino ne \"Il padrino - Parte III\".\nNel 2000 appare nella puntata ambientata a Napoli della famosa serie televisiva \"I Soprano\", dove interpreta il ruolo di don Vittorio."}
{"id": "1934751", "revid": "174925", "url": "https://it.wikipedia.org/wiki?curid=1934751", "title": "Inversione sintattica", "text": ""}
{"id": "1934753", "revid": "228587", "url": "https://it.wikipedia.org/wiki?curid=1934753", "title": "Future Shock (Herbie Hancock)", "text": "Future Shock \u00e8 un album di funky e jazz elettronico di Herbie Hancock. Contiene la hit single \"Rockit\" con la quale Hancock ricevette il Grammy per miglior performance nel 1983; lo stesso anno in cui venne pubblicato il disco. \u00c8 sicuramente uno degli album pi\u00f9 sperimentali di Hancock con influssi di hip-hop e musica elettronica. Grande importanza (in questo disco) viene dedicata al turntablism."}
{"id": "1934755", "revid": "104265", "url": "https://it.wikipedia.org/wiki?curid=1934755", "title": "The Cage (Elton John)", "text": "The Cage \u00e8 una canzone scritta ed interpretato dall'artista britannico Elton John; il testo \u00e8 di Bernie Taupin.\nIl brano.\nProviene dall'album omonimo dell'artista del 1970. A differenza di altri brani dell'album, \u00e8 decisamente ritmato e aggressivo, pur conservando la cupezza degli arrangiamenti e un testo criptico (pare che tra l'altro, all'epoca, Bernie si sentisse come rinchiuso in una gabbia, e abbia cercato di 'evadere' in maniera letteraria. Anche singoli quali, per esempio, \"Bad Side of the Moon\" trattano lo stesso argomento). La canzone, oltre a mettere in evidenza le percussioni e il sintetizzatore, mostra l'incredibile abilit\u00e0 vocale di Elton, che per tutto il brano raggiunge in falsetto note altissime e quasi inarrivabili (forse un motivo del perch\u00e9 la canzone non \u00e8 mai stata eseguita live). Di \"The Cage\" esiste anche una versione demo, pubblicata nel 1994 sulla raccolta \"The Unsurpassed Dick James Demos\"."}
{"id": "1934756", "revid": "709565", "url": "https://it.wikipedia.org/wiki?curid=1934756", "title": "Episodi di Birds of Prey", "text": "La prima ed unica stagione della serie televisiva Birds of Prey \u00e8 stata trasmessa negli Stati Uniti dal 9 ottobre 2002 al 19 febbraio 2003 su The WB."}
{"id": "1934757", "revid": "767487", "url": "https://it.wikipedia.org/wiki?curid=1934757", "title": "Falso tracciato", "text": "Falso tracciato (\"Pushing Tin\") \u00e8 un film del 1999 diretto da Mike Newell.\nTrama.\nNick, un controllore del traffico aereo, entra in competizione con il collega Russell, sia nell'ambiente lavorativo che nella vita privata. Cerca di superarlo sia nell'abilit\u00e0 della gestione del traffico aereo, che nella vita sentimentale, intrecciando una relazione con Mary Bell, la moglie di Russell. Contemporaneamente vive con la costante paura che la propria moglie Connie lo tradisca con lui.\nMary Bell rivela al marito di averlo tradito con Nick, ma Russell sembra prenderla bene, non si arrabbia e, quando i due uomini ne parlano, Russell rivela al rivale che Connie \u00e8 una donna molto bella.\nIn seguito alla scoperta del tradimento, Russell inizia a fare delle avances a Connie, scatenando la rabbia e i sospetti di Nick.\nDopo il funerale del padre di Connie, lei e Nick litigano e la moglie scopre che lui l'ha tradita con Mary Bell. Durante il viaggio di ritorno dal funerale, l'aereo attraversa una brutta tempesta e Nick crede sia stato Russell, dalla torre di controllo, ad averlo condotto apposta nella turbolenza.\nDurante un allarme bomba, l'ufficio viene evacuato, rimangono a controllare il traffico aereo solo Nick e Russell che, essendo riusciti a far atterrare tutti gli aerei, vengono considerati eroi. Nonostante le ripetute scuse, Connie non riesce a perdonare il tradimento del marito e va a stare dalla sorella. Il giorno seguente al lavoro Nick \u00e8 molto distratto e rischia per due volte di far scontrare due aerei. Nel frattempo Russell e la moglie lasciano la citt\u00e0. Nick raggiunge il rivale in Colorado, per chiedergli spiegazioni in merito al suo trasferimento e consigli su come raddrizzare la propria vita. Dopo il viaggio in Colorado Nick torna al lavoro e sembra essere tornato quello di prima, anche se, all'inizio, i colleghi sembrano dubitare che lui riesca a portare a termine la giornata lavorativa.\nMentre Connie \u00e8 sull'aereo per tornare New York, viene chiamata nella cabina di pilotaggio dove le passano Nick che le dice di accettare di bere un caff\u00e8 con lui se vuole che il velivolo atterri. La donna sembra avere tutte le intenzioni di perdonarlo. Il film termina con la voce di Nick che continua a scusarsi con Connie per averla tradita.\nProduzione.\nLocation.\nIl film \u00e8 ambientato al centro di controllo del traffico aereo di New York ma \u00e8 stato girato, oltre che in New Jersey, a Toronto, in Canada, ci\u00f2 \u00e8 dimostrato dal fatto che il personaggio interpretato da John Cusack viene mostrato mentre costeggia la VIA Rail station, istituzione canadese."}
{"id": "1934763", "revid": "1305772", "url": "https://it.wikipedia.org/wiki?curid=1934763", "title": "Grace", "text": ""}
{"id": "1934765", "revid": "4175", "url": "https://it.wikipedia.org/wiki?curid=1934765", "title": "Vladimir Chernov", "text": ""}
{"id": "1934766", "revid": "767487", "url": "https://it.wikipedia.org/wiki?curid=1934766", "title": "Noi donne siamo fatte cos\u00ec", "text": "Noi donne siamo fatte cos\u00ec \u00e8 un film a episodi del 1971 diretto da Dino Risi.\nTrama.\nIl film \u00e8 composto da dodici episodi, tutti con Monica Vitti protagonista:\n\"Una giornata lavorativa\", di Dino Risi: nel corso di una giornata la protagonista si affanna per attraversare la citt\u00e0 con un'ingombrante custodia, destreggiandosi fra la folla, la metropolitana e i pasti alla mensa. Il suo lavoro \u00e8 suonare i piatti in un'orchestra, per quattro volte in tutto.\n\"Romantica\", di Luciano Vincenzoni: sul lago di Garda Zoe incontra un cortese sconosciuto e gli racconta le sue pene d'amore: l'uomo con cui \u00e8 stata fidanzata per anni l'ha lasciata dopo aver approfittato di lei in ogni modo, sfruttando la sua indole romantica. La stessa sera Zoe va a letto con lo sconosciuto.\n\"Mamma\", di Giuseppe Catalano e Dino Risi: Annunziata, popolana napoletana, \u00e8 intervistata dalla televisione in quanto madre di 22 figli. Non \u00e8 interessata al controllo delle nascite, e anche quando ha provato dei sistemi contraccettivi questi hanno fallito perch\u00e9 il marito ha il \"sangue forte\".\n\"Schiava d'amore\", di Luciano Vincenzoni e Dino Risi: Teresa, violinista diplomata, vive in una baracca con un bruto di cui \u00e8 innamoratissima e che la sfrutta facendole fare la suonatrice ambulante. In uno scatto di dignit\u00e0, una mattina Teresa decide di andarsene, ma al primo violento richiamo dell'uomo corre immediatamente indietro da lui.\n\"Il mondo cammina\", di Age &amp; Scarpelli: Alberta e suo marito Ferdinando, siciliani colti e benestanti residenti a Roma, danno vita a un salotto culturale nella loro villa. Una sera, durante una riunione con amici dell'alta societ\u00e0, affermano entrambi la necessit\u00e0 di vivere serenamente e senza complessi la sessualit\u00e0, irridendo gli stereotipi sulla mentalit\u00e0 siciliana; tanto che prima lui e poi lei enumerano tranquillamente le loro esperienze extraconiugali, scandalizzando gli ospiti. In realt\u00e0 nessuno dei due coniugi era al corrente delle infedelt\u00e0 dell'altro: alla fine della serata, rimasti soli e impazziti dalla gelosia, si uccidono reciprocamente dopo aver fatto strage dei rivali.\n\"Vietnam\", di Anonimo: durante la guerra del Vietnam, il presidente degli Stati Uniti visita un ospedale da campo e con paternalismo si informa delle vicende dei feriti. Fra di loro c'\u00e8 una giornalista italiana, Eliana, che in un bombardamento \u00e8 rimasta ferita ad un braccio e una gamba. Eliana, inizialmente muta, parla solo per mandare a quel paese il presidente in dialetto romano: \"... li mortacci tua\".\n\"Et Dominus venit\", di Ettore Scola: in un festival di canzoni religiose, la suora cantautrice Katherine propone un brano in cui ricorre ossessivamente il verbo \"venire\", con grande imbarazzo dei prelati presenti.\n\"La motocicletta\", di Luciano Vincenzoni: Erika, motociclista acrobata, si esibisce in numeri spericolati in una fiera di paese. Un commendatore le offre centomila lire e le d\u00e0 un appuntamento; lei accetta e si presta a giochi erotici in cui cavalca l'uomo come se fosse la sua moto.\n\"Cuore di padrone\", di Rodolfo Sonego: in Veneto il padrone di una fabbrica di dolci sfrutta in modo disumano le sue operaie, mentre circonda il suo cane di ogni lusso. Palmira, rappresentante delle lavoratrici, organizza uno sciopero minacciando il deperimento dei dolci in lavorazione e ottiene un appuntamento col capo nella sua villa. Questi, rientrando, scopre la morte del suo adorato cane e, straziato, finisce per promettere a Palmira un aumento di salario, ma il giorno dopo ha gi\u00e0 cambiato idea e manda la Celere per malmenare le scioperanti.\n\"L'angelo dei cieli\", di Ettore Scola: Agata \u00e8 un'assistente di volo di grande professionalit\u00e0, rassicurante, attenta alle esigenze dei passeggeri e padrona di molte lingue straniere. Se non che, durante una turbolenza pi\u00f9 forte del solito, la donna si rifugia in bagno e l\u00ec d\u00e0 sfogo a un attacco di panico, maledicendo il suo mestiere e invocando santi in dialetto pugliese.\n\"L'allumeuse\", di Luciano Vincenzoni e Dino Risi: Laura, bellissima e di classe, \u00e8 a cena col suo futuro marito in un ristorante elegante. A un altro tavolo, una signora di mezza et\u00e0 si convince che Laura guardi sfacciatamente suo marito e si infuria; sempre nella stessa sala, sia un donnaiolo siciliano che una giovane lesbica la osservano con insistenza, credendo entrambi di essere ricambiati. Ma alla fine si scopre che Laura non ha guardato proprio nessuno e non si \u00e8 accorta di nulla, perch\u00e9 \u00e8 cieca.\n\"Chiamate Roma 21-21\", di Rodolfo Sonego: in un programma radiofonico di successo gli ascoltatori possono telefonare per sfogarsi raccontando vicende private. Prende la linea Fulvia, che riferisce angosciata di aver subito violenza da parte di tre ripugnanti individui. Sono in ascolto non solo il marito della donna, ma anche gli stupratori. Fulvia non esita a comunicare alla radio come e quando chiunque pu\u00f2 entrare nel suo appartamento senza difficolt\u00e0, trovandola sola; poco dopo nel viale sotto casa compaiono i tre individui. Rimane aperta la possibilit\u00e0 che per Fulvia la sorpresa non sia del tutto sgradita."}
{"id": "1934768", "revid": "59975", "url": "https://it.wikipedia.org/wiki?curid=1934768", "title": "Kerrang", "text": ""}
{"id": "1934770", "revid": "123784634", "url": "https://it.wikipedia.org/wiki?curid=1934770", "title": "Marocchino (cuoio)", "text": "Il marocchino \u00e8 un tipo di cuoio pregiato ottenuto dalla concia di pelle di capra o di montone, usando il tannino del sommacco o delle noci di galla con uno speciale trattamento che la rende morbida, lucida e variamente colorata con sostanze vegetali. Presenta una grana fine e irregolare. Data la sua resistenza ed eleganza e il suo costo elevato, veniva spesso utilizzato per legature pregiate. Nel Cinquecento i libri pi\u00f9 preziosi venivano spesso rivestiti con copertine in marocchino a grana fine. Si diffuse anche per realizzare i portadocumenti di maggior pregio, tanto che in Francia \u00e8 diventato sinonimo di \"portafoglio ministeriale\".\nQuesto tipo di cuoio \u00e8 riconoscibile dal caratteristico colore rosso, ed \u00e8 usato nell'abbigliamento, soprattutto per calzature. Le scarpette rosse della celebre fiaba di Andersen erano di marocchino.\nIn lingua tedesca viene usato il termine \"Saffianleder \" dalla citt\u00e0 di Safi, dove era prodotto o commercializzato il prodotto, mentre con Saffianstiefel si indicavano gli stivali di marocchino, considerati all'epoca molto eleganti. Dalla citazione fatta nel romanzo di Denis Diderot, \"La Religieuse\" (1750) venne usato come sinonimo di gigol\u00f2.\nLe pelli nel metodo tradizionale, molto risalente del tempo ed in auge prima dell'introduzione delle conce al cromo vengono trattate con calce, che determina l'eliminazione del pelo, poi trattate con tannini vegetali[5] e colorate con coloranti anch'essi vegetali. La lisciatura viene effettuata con crusca che assorbe l'eccesso di calce residua.\nUna variante detta \"cuoio della Russia\" viene trattato con corteccia di betulla per rendere il prodotto resistente alle muffe."}
{"id": "1934771", "revid": "1318658", "url": "https://it.wikipedia.org/wiki?curid=1934771", "title": "Abbazia di Leno", "text": "Labbazia di Leno, o Badia leonense, era un antico complesso monastico benedettino fondato nel 758 dal re longobardo Desiderio nel territorio dell'attuale comune di Leno, nella Bassa Bresciana. Abbattuta per volere della Repubblica di Venezia nel 1783, oggi dell'antica abbazia rimangono solo frammenti lapidei, conservati in larga parte nel museo bresciano di Santa Giulia, mentre in loco sono stati rinvenuti dei tumuli grazie agli scavi archeologici tenutisi nel 2003 dalla Sovrintendenza per i beni archeologici della Lombardia.\nStoria.\nIl cenobio sorse nell'VIII secolo, in un'epoca di fioritura del monachesimo italiano. I monaci che vi abitavano erano stati fatti arrivare appositamente da Montecassino affinch\u00e9 diffondessero anche in quell'area la regola benedettina. Agli abati furono elargite numerose concessioni regie e papali che accrebbero, nel corso del Medioevo, il prestigio del cenobio lenese e lo resero un importante centro culturale, economico, religioso e, per i comuni dei dintorni, anche politico. L'abbazia raggiunse l'apice del suo sviluppo nell'XI secolo, cui fece seguito un progressivo decadimento del complesso monastico e del suo prestigio.\nCon l'introduzione della commenda nel 1479 si pu\u00f2 far iniziare un secondo periodo dell'esistenza del monastero, caratterizzato dal nuovo tipo di giurisdizione degli abati commendatari ma che vide comunque la continuazione di quella parabola discendente che si arrester\u00e0 solamente nel 1783, anno dell'abbattimento del complesso monastico.Nel corso dei secoli la chiesa abbaziale cos\u00ec come lo stesso convento furono pi\u00f9 volte ricostruiti a seguito di incendi e altri gravi danni subiti, con il risultato di allontanarne sempre pi\u00f9 la struttura architettonica da quella originale desideriana.\nLe origini.\nGli anni che precedettero la fondazione del monastero di Leno furono caratterizzati dalla lotta per il trono longobardo, scatenatasi in seguito alla morte di Astolfo, tra Desiderio duca di Tuscia e Rachis, fratello di Astolfo. Il duca, dapprima in svantaggio, cerc\u00f2 il sostegno dei Franchi e del papato promettendo a quest'ultimo territori in Emilia e nelle Marche. Per accattivarsi ancor pi\u00f9 lo Stato Pontificio promosse importanti iniziative monastiche, specialmente nel Settentrione, stanziando a favore dei vari ordini monastici ingenti quantit\u00e0 di denaro e fondando anche nuovi edifici religiosi, come nel caso dell'abbazia di San Benedetto di Leno e del monastero di Santa Giulia a Brescia.\nIl cenobio lenese sarebbe sorto nel luogo dell'omonimo centro abitato, che aveva iniziato a costituirsi grazie soprattutto all'edificazione di una pieve, dedicata al Battista; i lavori di costruzione terminarono poco dopo l'ascesa al trono di Desiderio (758) che, oltre a partecipare alla cerimonia d'inaugurazione in compagnia della consorte e di un nutrito gruppo di vescovi, provvide a dotarla di un cospicuo patrimonio immobiliare, che annoverava beni sparsi in tutta la Lombardia orientale, sul lago di Como e 58 paesi o feudi (tra i quali San Martino dall'Argine) posti nel bresciano, cremonese, milanese e mantovano.\nIl monastero sorse accanto a una chiesa preesistente, dedicata al Salvatore, alla Vergine Maria e all'arcangelo Michele, in cui i frati avrebbero officiato le messe e conservato le reliquie. Queste, che erano state portate nel bresciano da un gruppo di dodici monaci, avviatori dell'esperienza monastica lenese e provenienti direttamente da Montecassino, annoveravano il radio del santo iniziatore dell'ordine, Benedetto, e i resti dei Santi Vitale e Marziale, donati dal papa a Desiderio stesso e da questi cedute al nuovo cenobio.\nNel 774, al crollo dell'egemonia longobarda in Italia per mano dei Franchi, il monastero visse momenti di preoccupazione per il venir meno del monarca fondatore, ma ben presto ci si rese conto che il re straniero, Carlo Magno, come difensore del Cristianesimo aveva tutto l'interesse a preservare l'integrit\u00e0 degli enti monastici, tanto da concedere agli abati di Leno il controllo sulla corte, oggi mantovana, di Sabbioneta. Nel corso degli anni il patrimonio immobiliare del monastero si accrebbe sempre pi\u00f9 non solo per donazioni fatte da persone vicine alla corte imperiale, ma anche e soprattutto per lasciti di privati. Gi\u00e0 agli albori del IX secolo il cenobio di Leno risultava legato da rapporti economici e spirituali a quello transalpino, ben pi\u00f9 celebre, di Reichenau, sito nei pressi di Costanza, e fu ben presto elevato al rango di abbazia imperiale, come testimonia la nomina dell'abate Remigio ad arcicancelliere dell'imperatore Ludovico II.\nIl medesimo sovrano, per esplicito intervento dell'abate suo funzionario, riconferm\u00f2 alla comunit\u00e0 benedettina i beni elargiti dai suoi antenati, la esent\u00f2 dal versamento delle tasse e decret\u00f2 che i confratelli potessero eleggere direttamente il rettore del cenobio, riscuotere e trattenere i prelievi fiscali dei loro possessi fondiari; il diploma prevedeva inoltre che nessun uomo al di fuori dell'abate potesse giudicare un residente nei domini del monastero.\nLo splendore.\nNel X secolo, caratterizzato dalle ripetute incursioni in Italia degli Ungari, i monaci di Leno provvidero a fortificare l'area attorno all'abbazia con palizzate e torri e cintarono la \"curtis\" di Gottolengo. Nel 938 i possedimenti del cenobio si allargarono ulteriormente con l'inclusione di Gambara. Vent'anni pi\u00f9 tardi con i diplomi di Berengario II e Adalberto II i vasti possessi benedettini spaziavano dal Veronese alle Valli di Comacchio e dal Modenese al Bresciano. Nell'elenco dei beni era compresa anche \"curtis Bonzaga\", l'attuale Gonzaga in provincia di Mantova.\nNel 983 si verific\u00f2 la prima occupazione del cenobio da parte di una banda di briganti locali, che furono ricacciati dall'intervento di Ottone III. Nel 999 venne emanata la prima bolla pontificia, quella di Silvestro II, che garantiva al monastero il regime di \"libertas\", gi\u00e0 stabilito nei precedenti provvedimenti regi e imperiali, arricchiva i possedimenti includendovi la corte di Panzano e confermava all'abate il diritto di appellarsi a qualsivoglia vescovo, evitando cos\u00ec di ricorrere alla diocesi bresciana per la consacrazione del crisma e dei monaci.\nL'XI secolo fu il periodo di massimo splendore dell'abbazia. Infatti, nel 1014, il diploma di Enrico II rappresent\u00f2 per il cenobio di San Benendetto il maggior elenco di beni mai registrato, con possedimenti sparsi per ben novantacinque localit\u00e0 di tutto il Settentrione. Cinque anni pi\u00f9 tardi l'abate Odone recep\u00ec le regole riformate dei Cluniacensi, che in quel periodo si stavano diffondendo anche nel Bresciano, come testimonia l'edificazione dell'abbazia di Rodengo-Saiano a met\u00e0 del secolo.\nNel 1030 iniziarono ad acuirsi i dissidi con la cattedra di Brescia a causa dei tentativi del vescovo di sostituirsi alla giurisdizione spirituale e in seguito anche temporale dell'abate. L'abbazia fu retta dal 1035 al 1075 da due monaci bavaresi provenienti da Niederalteich, i quali ampliarono la chiesa desideriana e riaffermarono il ruolo del cenobio a scapito della diocesi. Nel 1078 papa Gregorio VII viet\u00f2 a qualsiasi laico di impossessarsi del monastero e amministrare le terre senza l'autorizzazione dell'abate, inoltre conferm\u00f2 i privilegi e le prerogative fiscali e religiose dei confratelli.\nLa giurisdizione ecclesiastica della ricca abbazia di Leno pare si estendesse oltre i confini del proprio territorio e giungesse, intorno al 1107, a comprendere anche il monastero benedettino di San Tommaso Apostolo di Acquanegra, territorio situato tra il Chiese e l'Oglio, che i monaci avevano bonificato.\nLa decadenza.\nNel secolo successivo inizi\u00f2 la parabola discendente del monastero benedettino, processo che avrebbe condotto alla cessione \"in commendam\" del cenobio, avvenuta sul finire del XV secolo. Dopo un periodo di relativa quiete, attorno al 1135 il monastero fu distrutto da un incendio, presumibilmente di origine dolosa. Nel 1144 abbiamo nota di un'ingerenza della diocesi bresciana negli affari della badia, quando la cattedra insedi\u00f2 un suo preposto nella parrocchia di Gambara, al tempo dipendente direttamente dall'abate di Leno. La questione relativa al controllo della sede gambarese avr\u00e0 fine solo nel 1195, a seguito di un processo con esiti non esplicitamente favorevoli per ambo le parti, ma sostanzialmente a vantaggio del vescovo di Brescia.\nNel 1145 i confratelli ultimarono i lavori per la riparazione dei danni causati dall'incendio, mentre sembra che durante il 1148 papa Eugenio III abbia soggiornato lungamente nel monastero, fatto in cui \u00e8 possibile intravedere un tentativo dell'abate Onesto di riaffermare il ruolo del cenobio. In quest'ottica di rilancio si colloca pure il provvedimento papale di Adriano VI (1156) che ridiede prestigio all'abbazia a scapito della diocesi bresciana e attribu\u00ec importanti privilegi agli abati.\nInizi\u00f2 intanto progressivamente a concretizzarsi la frammentazione del \"dominatus\" abbaziale con la trasmissione del potere amministrativo su svariate e cospicue propriet\u00e0 del Settentrione a numerosi feudatari; le prime entit\u00e0 comunali che andavano affermandosi nei dintorni del cenobio, tra cui Gottolengo, Gambara, Ghedi (1196), nonch\u00e9 Leno stesso, avanzavano invece le prime rivendicazioni di autonomia dalla giurisdizione dell'abbazia. Per quasi un ventennio il monastero, che venne anche incendiato, pat\u00ec le campagne militari di Federico Barbarossa, ma questi, al termine dei suoi scontri con i comuni della Lega Lombarda, concesse ai monaci, schieratisi dalla sua parte, un importante diploma, effimera riconferma del potere del cenobio.\nNel frattempo il contrasto tra la diocesi bresciana e l'abbazia lenese andava acuendosi: si colloca in questo periodo, alla fine del XII secolo, una testimonianza emblematica di questo vero e proprio scontro perpetuo tra cattedrale e abbazia per il controllo delle decime e la giurisdizione delle chiese rurali. Si tratta di una deposizione giudiziaria di Montenario, canonico dell'abbazia in quegli anni, riportata nel \"Dell'antichissima badia di Leno\" pubblicato nel 1767 da Francesco Antonio Zaccaria, della quale per\u00f2 non ci \u00e8 giunto l'originale. Montenario, riferendosi al proprio cenobio, dice:\nDalla testimonianza si deduce come, per la comunit\u00e0 di Leno, il definire \"pieve\" l'abbazia, forte dell'indipendenza dalla diocesi costantemente confermata da papi e imperatori, fosse considerato un affronto. Il XII secolo si concluse con il rettorato di Gonterio, uomo di fiducia dell'imperatore, che oper\u00f2 una totale ricostruzione della chiesa abbaziale nel tentativo di ribadire il prestigio dell'Ordine a Leno.\nIl Duecento si apr\u00ec in modo drammatico con una sollevazione del popolo di Leno, il quale riusc\u00ec a impadronirsi del monastero scacciando i monaci, i quali per\u00f2 riuscirono, con le armi, a riconquistarlo nel 1209. Nel medesimo anno l'abate Onesto decise la costruzione di un nuovo ospedale, dedicato ai Santi Bartolomeo e a Antonio, gestito dai benedettini, a disposizione della comunit\u00e0. Per far fronte ai debiti economici furono attuate numerose vendite fondiarie e nel 1212 la Santa Sede deleg\u00f2 il vescovo di Cremona, Sicardo, come curatore degli affari economici del monastero lenese.\nSegu\u00ec il lungo e funesto abbaziato di Epifanio, uomo dissoluto e disonesto, che lasci\u00f2 in deplorevole stato non solo le finanze, ma anche i libri e gli oggetti sacri della badia tanto da dover far intervenire il papa che lo depose negli anni trenta del XIII secolo. Negli anni successivi, caratterizzati dalla lotta tra guelfi e ghibellini, gli abati di Leno si schierarono ora da una parte ora dall'altra, accentuando sempre pi\u00f9 la miseria della comunit\u00e0 monastica che, per mantenersi, ricorse sempre pi\u00f9 spesso ad affitti e a vendite, dilapidando ulteriormente l'ormai ridimensionato patrimonio fondiario.\nNel secolo seguente aumentano le contese di natura giurisdizionale e fiscale tra il monastero e la comunit\u00e0 di Leno, mentre la miseria dell'abbazia fu ulteriormente accresciuta da una razzia ad opera dei Visconti nel 1351. Segu\u00ec il lungo abbaziato di Andrea di Taconia, proveniente da Praga e cappellano di Carlo IV, che resse le sorti della badia barcamenandosi nelle diverse angherie per cercare di mantenere almeno il prestigio e la dignit\u00e0 del cenobio.Questo abate soggiorn\u00f2 spesso lontano da Leno, tanto che il seggio venne occupato da due usurpatori: uno di questi, Ottobono, dopo la morte dell'abate boemo (1408) si coalizz\u00f2 con i Veneziani durante la conquista del Bresciano e quando la citt\u00e0 venne conquistata dalla Serenissima egli ottenne dal doge e dal papa la direzione del cenobio lenese (1434), confermata per altro, nello stesso anno, da un'importante bolla pontificia.\nNel 1451, alla morte di Ottobono, divenne abate Bartolomeo Averoldi. Egli dapprima (1471) intrecci\u00f2 contatti con la riformata Congregazione di Santa Giustina di Padova, nel tentativo di contrastare la caduta del monastero di San Benedetto di Leno e aggregarlo alla Congregazione, come gi\u00e0 aveva fatto la bresciana abbazia di Sant'Eufemia; poi, pi\u00f9 interessato all'avanzamento personale che al benessere della comunit\u00e0 benedettina, in cambio dell'arcivescovado di Spalato, con il benestare del papa diede in commenda nel 1479 il cenobio lenese al nobile veneziano Pietro Foscari. Questo evento sanc\u00ec la definitiva fine del ruolo egemone di Leno come monastero imperiale e apr\u00ec le porte a un'ulteriore, triste e lenta decadenza della comunit\u00e0 monastica.\nLa fine.\nDopo la cessione in commenda del monastero ne ressero le sorti per lo pi\u00f9 personaggi della nobilt\u00e0 veneziana e bresciana come i Foscari, i Vitturi e i Martinengo. I commendatari furono per lo pi\u00f9 interessati ai titoli ricevuti con la nomina ad abate piuttosto che dall'effettiva organizzazione della vita monastica, anche in relazione al fatto che spesso essi esercitavano contemporaneamente la carica di vescovo o altre prelature di rilievo, lasciando cos\u00ec a s\u00e9 stesso il monastero.\nCaso a parte fu l'abbaziato di Girolamo Martinengo (1529-1567) che fece edificare nuove stanze per i frati e caseggiati a uso lavorativo e impiant\u00f2, presumibilmente, un vigneto. Nel frattempo proseguivano i contrasti tra la comunit\u00e0 benedettina e le cittadinanze locali, in particolare Ghedi, per la giurisdizione di numerosi fondi ad uso agricolo, che si risolsero spesso con la vittoria dei comuni. A testimonianza del cattivo stato in cui versava il cenobio sono le direttive emanate da Carlo Borromeo a seguito della visita apostolica occorsa nel marzo 1580, che imponeva di pareggiare il pavimento, curare il tabernacolo, procurare un crocifisso, imbiancare la chiesa...\nNel Seicento e nel Settecento la direzione della badia fu ancora appannaggio di patrizi veneziani come i Basadonna, i Morosini, i Barbarigo e i Querini. In particolare Angelo Maria Querini, che ricopr\u00ec il ruolo di abate commendatario nella prima met\u00e0 del XVIII secolo, si limit\u00f2 solamente a percepire le rendite derivanti dal monastero (circa 260 fiorini d'oro) e paradossalmente, mentre a Brescia per sua iniziativa era in allestimento la Biblioteca Queriniana, non si cur\u00f2 affatto di salvaguardare il copioso archivio lenese e lasci\u00f2 cadere in rovina gli edifici abbaziali. Nel 1758 \u00e8 nominato abate commendatario Marcantonio Lombardi, che incaricher\u00e0 Francesco Antonio Zaccaria di compiere un'accurata indagine storica e architettonica circa il cenobio lenese.\nIl lavoro dell'erudito venne pubblicato a Venezia nel 1767 col titolo \"Dell'antichissima badia di Leno\". Nel frattempo nel 1759 era stata pubblicata la raccolta di bolle e diplomi indirizzate al monastero di Leno da parte di Giovanni Ludovico Luchi. Lombardi sar\u00e0 l'ultimo abate nella storia dell'abbazia: alla sua morte (1782), i rimanenti beni dell'istituto monastico furono incamerati dalla Repubblica di Venezia, che trovandosi in un periodo di difficolt\u00e0 cerc\u00f2 di finanziarsi abolendo le commende, e nell'anno successivo, 1783, con decreto senatoriale venne dichiarata ufficialmente soppressa l'abbazia.\nL'ormai ex monastero fu acquistato, assieme al terreno su cui sorgeva, dalla famiglia Dossi, i quali chiesero e ottennero dal governo veneto l'autorizzazione a procedere con la demolizione degli edifici abbaziali: il luogo divenne cava di spoglio per i lavori alla costruzione della nuova Parrocchiale di San Pietro. Si chiudeva cos\u00ec la storia dell'abbazia, durata poco pi\u00f9 di un millennio. I Dossi edificarono quindi in prossimit\u00e0 dell'antico cenobio una villa e mantennero il terreno a prato; la villa venne a sua volta abbattuta nel 1873 e sostituita dall'attuale \"Villa Badia\".\nGli scavi archeologici.\nRisale al 1990, all'interno di un ampio progetto archeologico nella Bassa Bresciana promosso dall'Universit\u00e0 degli Studi di Brescia, la prima proposta di condurre scavi nell'area in cui sorgeva l'antico monastero benedettino di San Benedetto di Leno, ma l'iniziativa non ebbe successo. Solo nel 2002, dopo l'acquisto del sito \"Villa Badia\" (circa 6500 m\u00b2) da parte di un istituto di credito locale, sono iniziate le prime prospezioni geofisiche con metodo GPR o georadar. I dati confermarono la presenza di gruppi di strutture laterizie sepolte a pi\u00f9 livelli di profondit\u00e0; l'anno successivo, operando in base ai dati delle ricognizioni scientifiche e alle mappe settecentesche, inizi\u00f2 la prima campagna di scavi, conclusasi nel 2004.\nI lavori degli archeologi si circoscrissero ad un'area di 680 m\u00b2 e riportarono alla luce parte del muro perimetrale della chiesa abbaziale, distinta in tre fasi, le fondamenta della cripta, una tomba dipinta, la base dell'antico campanile e pochi resti di edifici abbaziali. A ovest della chiesa abbaziale fu invece rilevata dal georadar la presenza di strutture altomedioevali databili tra la fine del IV e VI secolo; la nuova area si estende probabilmente fuori dall'area indagabile di \"Villa Badia\", sotto l'attuale Parrocchiale, nell'area dell'antico castello, ed era forse separata dal monastero da un fossato artificiale, predisposto dagli abati per difendersi dagli Ungari nel X secolo.\nNel 2010 \u00e8 stata intrapresa una seconda campagna di scavi archeologici che ha portato alla luce le fondamenta di una piccola chiesetta e molteplici sepolture nei suoi dintorni. I dati emersi sono ancora in fase di studio, ma sembrano avvalorare la tesi di un insediamento preesistente la fondazione del monastero di San Benedetto.\nIl complesso abbaziale.\nChiesa I.\nLa prima chiesa dell'abbazia di San Benedetto venne fondata pochi anni prima dell'istituzione del monastero stesso per iniziativa di Desiderio, attorno al 756, forse in previsione dell'erezione del cenobio, avvenuta due anni dopo. L'esistenza di questo primitivo edificio \u00e8 stata confermata dagli scavi archeologici i quali, oltre a metterne in luce le fondamenta poi inglobate nella ricostruzione di Gonterio del XII secolo, hanno portato al ritrovamento di una sepoltura con croci dipinte databile all'VIII-IX secolo. Le misure, stimate nel corso degli scavi, sono dai 16 ai 24 metri di lunghezza e 12 di larghezza. L'edificio presentava inoltre il tradizionale orientamento sull'asse est-ovest.\nLa chiesa terminava ad oriente con il presbiterio e l'altare ed era probabilmente triabsidata allo stesso modo delle chiese monastiche di fondazione desideriana, quali San Salvatore a Brescia o San Salvatore a Sirmione e come, d'altra parte, lascia intendere la triplice dedicazione dell'edificio sacro al Salvatore, a Maria e all'arcangelo Michele. Non dimostrabile, ma assai probabile, l'esistenza sin da questa prima fase della cripta, sufficientemente motivata dal conferimento di importanti reliquie e dalle verosimili analogie, anche in questo caso, con le altre chiese desideriane prima nominate.\nChiesa II.\nLa seconda chiesa abbaziale risale all'XI secolo e sorse per iniziativa dell'abate Wenzeslao (1055-1068). L'intervento dell'abate si concretizz\u00f2 in un semplice raddoppio a occidente della chiesa desideriana, che ne aument\u00f2 la lunghezza di circa 28 metri, impostato su un'unica navata, terminante in un'ampia abside con presbiterio rialzato, dove forse veniva somministrato il battesimo, e una cripta sottostante provvista d'altare. Si accedeva a quest'ultima probabilmente per mezzo di due scalinate laterali alla scalinata principale che invece conduceva all'altare soprastante.\nLa cripta era costituita da quattro navatelle, scandite da 15 esili colonnine e provvista sia di un ingresso che la metteva in diretta comunicazione con l'esterno sia di seggi in muratura nell'emiciclo absidale che lasciava pensare all'esistenza di un coro per i frati. Non si pu\u00f2 sapere con certezza se questo prolungamento della chiesa I a occidente abbia finito col determinare due diversi ambienti sacri, comunicanti tramite l'antico ingresso alla chiesa, o piuttosto con la creazione di un grande edificio sacro dall'ambiente unitario tramite l'abbattimento della facciata della struttura desideriana.\nCon l'edificazione della seconda chiesa sorse, sul lato perimetrale meridionale di questa, anche un massiccio campanile che lasciava intendere i connotati plebani del monastero, avvalorando la tesi dell'esistenza di un battistero. Andrea Breda, nel 2007, ipotizza, sulla base delle dimensioni delle rinvenute fondamenta della torre campanaria, che questa dovesse essere paragonabile a quella della basilica di San Zeno a Verona. Il campanile, cos\u00ec come la chiesa II, ebbe comunque vita breve, essendo gi\u00e0 scomparsa all'inizio del XII con la costruzione della grande chiesa di Gonterio.\nChiesa III.\nL'ultima fase architettonica della chiesa abbaziale, quella poi giunta fino al Settecento, \u00e8 databile al XII secolo, operata su volere dell'abate Gonterio.. La costruzione dell'edificio, seppur rispettando l'orientamento del precedente edificio e ricalcandone alcuni lineamenti, comport\u00f2 la completa demolizione della chiesa desideriana e dell'ampliamento di Wenzeslao. L'edificio si presentava in forme abbastanza inusuali ma imponenti, lungo quasi 50 metri e largo pi\u00f9 di 25, diviso in due aree nettamente distinte.\nLa prima era la grande aula riservata ai fedeli, suddivisa in tre navate tramite grandi piloni quadrilobati di 1,80 m di diametro, tre per lato. Seguiva un lungo presbiterio concluso da un'abside semicircolare, riservato invece ai monaci. Nell'ultimo tratto, il presbiterio era anche fortemente rialzato e nello spazio sottostante si apriva una grande cripta, probabilmente destinata alla venerazione delle reliquie di san Benedetto e dei santi Vitale e Marziale e ancora esistente nella seconda met\u00e0 del XVI secolo.\nNon si \u00e8 ovviamente a conoscenza delle decorazioni pittoriche e lapidee che un tempo dovevano adornare l'edificio: gli unici frammenti di rilievo giunti fino a noi provengono dal portale principale della chiesa o \"porta regia\", scolpito nell'ambito del cantiere di Gonterio e ancora intatta alla fine del Settecento. I resti consistono in parte della lunetta sovrastante l'architrave, conformata in una successione di archetti con una figura umana al centro, probabilmente Ges\u00f9, e in tre leoni: due di essi sono oggi conservati all'ingresso della Parrocchiale di Leno mentre il terzo, uno dei due stilofori che sostenevano le colonne del protiro, si trova all'interno del municipio del paese.\nGli altri edifici abbaziali.\nIl resto del complesso abbaziale pu\u00f2 essere ricostruito sulla base di una mappa dell'Archivio di Stato di Venezia risalente alla fine del Settecento, forse a poco prima della demolizione, che illustra in pianta i vari ambienti. Si riconoscono la chiesa a sud allineata sull'asse est-ovest, con abside a est, seguita a nord dagli altri edifici, in particolare il grande chiostro che appare per\u00f2 conservato solamente su due ali.\nA nord-est si scorge un piccolo edificio absidato, identificabile con uno dei due oratori, di santa Maria e di san Giacomo, presenti nell'abbazia in aggiunta alla chiesa. Verso ovest si estende un grande vigneto impiantato nel Cinquecento, che sostitu\u00ec probabilmente altre strutture precedenti. Sempre nel XVI secolo era poi stato inaugurato dall'abate commendatario Girolamo Martinengo, a sud della chiesa abbaziale, un palazzo con strutture di servizio e nuove celle per i monaci, che tutt'oggi esiste come edificio a scopo abitativo conosciuto col nome di \"Badia Vecchia\".\nI dati archeologici sono comunque esigui e non c'\u00e8 nulla che confermi con esattezza l'esistenza di una biblioteca, di uno \"scriptorium\" o di una scuola per i \"pueri oblati\", bench\u00e9 siano tutte strutture dall'esistenza plausibile, almeno durante il periodo di massimo splendore dell'abbazia, vista la rilevanza del monastero in epoca medioevale. In quest'ambito si ascrive la speculazione degli studiosi circa un \"codex\", oggi conservato alla Biblioteca Queriniana di Brescia, presumibilmente originario del cenobio lenese.\nLe prerogative del monastero.\nSin dai primi anni della sua esistenza il monastero di San Benedetto era stato largamente dotato di beni e possedimenti. L'abbazia si configurava come un cenobio imperiale o \"Reichkl\u00f6ster\" non solo per l'eminenza del fondatore, ma soprattutto per il ruolo svolto dai monaci all'interno della politica imperiale. Gli imperatori, al di l\u00e0 di larghe concessioni fondiarie, attribuirono agli abati del monastero diritti come l'esenzione fiscale, la libera elezione degli abati, la facolt\u00e0 di nominare un avvocato che a sua volta incaricasse due giudici di amministrare la giustizia nelle \"curtes\" dipendenti da Leno e ancora la titolarit\u00e0 esclusiva delle decime riscosse sui terreni di propriet\u00e0 abbaziale.I privilegi papali, oltre a riconfermare alcune concessioni imperiali, ne garantivano altre di natura spirituale molto importanti. Anzitutto l'abate di Leno poteva essere consacrato solamente dal papa; il rettore del monastero aveva inoltre facolt\u00e0 di ricorrere a qualsiasi vescovo per la consacrazione dei canonici e del crisma, svincolandosi cos\u00ec dall'obbligo di rimettersi al presule bresciano, e anche il diritto, durante i concili romani, di portare la mitra e vesti episcopali. Le bolle papali assicurarono agli abati anche la possibilit\u00e0 di istituire mercati ed edificare castelli e chiese sui territori di propriet\u00e0 abbaziale. In definitiva, il monastero e tutte le sue pertinenze divennero una sorta di enclave all'interno della diocesi di Brescia.Questo regime d'esenzione e privilegi inizi\u00f2 ad affievolirsi progressivamente a partire dal XII secolo, al termine della lotta per le investiture.\nLa vita monastica e le attivit\u00e0 dell'abbazia.\nI monaci benedettini, da sempre considerati grandi bonificatori di aree paludose, quando giunsero a Leno non ebbero bisogno di intraprendere grandi opere di drenaggio. Infatti gran parte dell'area della Bassa Bresciana era gi\u00e0 stata bonificata dai Romani, sicch\u00e9 si limitarono a prosciugare solamente esigue zone paludose.L'enorme quantit\u00e0 dei terreni di propriet\u00e0 del monastero di San Benedetto veniva ridistribuita ai contadini, che li lavoravano per conto degli abati, dando loro parte del raccolto (decima) che consisteva essenzialmente nel frumento; i fondi abbaziali erano organizzati in \"curtes\", amministrate per conto di delegati laici oppure dai monaci stessi. Si praticava intensamente anche l'allevamento e la viticoltura, con la realizzazione di canali ad uso agricolo. Il disboscamento rese Leno un punto focale per il commercio del legname in tutto il circondario; le terre ottenute con il taglio dei boschi divennero nuovi campi coltivabili oppure pascoli per ovini e bovini, ma consistenti aree boschive vennero mantenute dal momento che queste rivestivano un'enorme importanza economica per attivit\u00e0 come la caccia o l'allevamento dei suini, che necessitava di grandi quantit\u00e0 di ghiande. I lavori manuali e agricoli erano considerati attivit\u00e0 per i servi, mentre i monaci si dedicavano per lo pi\u00f9 a mansioni manageriali, culturali, assistenziali, religiose e al pi\u00f9 artigianali. Vi erano infatti monaci che si dedicavano alla trascrizione dei codici nello \"scriptorium\", all'istruzione degli oblati, alla cura dei malati e dei forestieri nello xenodochio e nell'ospedale, e frati artigiani come fabbri, calzolai, falegnami o cuochi.Come monastero imperiale gli abati avevano importanti compiti nell'ambito dell'ordinamento pubblico per conto del sovrano, impegno ricompensato dall'imperatore stesso che garantiva la sicurezza e la quiete del complesso monastico.Cospicuo, almeno fino a tutto il IX secolo, era il numero dei confratelli, superiori a un centinaio. Di questi almeno un terzo doveva essere costituito da fanciulli, i cosiddetti \"pueri oblati\", affidati dai genitori all'abate affinch\u00e9 ne curasse l'istruzione e il sostentamento promettendo in cambio la presa dei voti minori del piccolo. Sembra confermata l'esistenza nel monastero di San Benedetto di Leno di una scuola per l'istruzione di questi fanciulli, ma dall'inizio del XII secolo l'oblazione dei fanciulli venne moderata e regolamentata e ci\u00f2 si tradusse in un drastico calo del numero dei monaci lenesi.\nI monaci ebbero a carico anche la cura pastorale dei loro possedimenti, come ben testimonia la lite per Gambara. Essi somministravano i sacramenti nelle chiese esterne di loro giurisdizione come quella lenese di San Giovanni o ad Ostiano e forse anche nella chiesa abbaziale. La comunit\u00e0 monastica di Leno e le sue dipendenze offrivano ricovero ai poveri e ai pellegrini, dato che trova riscontro nell'esistenza di un hospitale su due piani e di grandi dimensioni che ospit\u00f2, peraltro, un'assemblea giudiziaria presieduta da Federico Barbarossa nel 1185. Nel 1209 venne inoltre iniziata la costruzione di un ospedale per l'assistenza ai malati.\nI possedimenti dell'abbazia, sparsi per tutto il Settentrione, rendevano necessario un rapporto continuo e stabile con la sede abbaziale di Leno. Una via di comunicazione fondamentale per l'economia del monastero fu il fiume Oglio, che affluendo nel Po metteva in diretto contatto il Bresciano con l'Adriatico. Sempre sfruttando questo importante corso d'acqua veniva importato nell'entroterra il sale estratto presso Comacchio, localit\u00e0 in cui gli abati di San Benedetto possedevano delle saline. Il mercato della Badia, seppur originatosi e sviluppatosi nel contesto curtense, era un'economia relativamente aperta, i cui principali scambi commerciali erano effettuati con le citt\u00e0 di Verona, Brescia e Pavia, localit\u00e0 dove peraltro erano site delle strutture di propriet\u00e0 del cenobio come la bresciana chiesa di San Benedetto. Inoltre si ha nota di propriet\u00e0 lenesi nell'area della Lunigiana e della Val di Magra, importante area di transito dei pellegrini della Via Francigena e della Via degli Abati dai quali riscuoteva i dazi di pedaggio e offriva loro ricovero.\nLe testimonianze superstiti.\nOltre alle strutture emerse durante gli scavi archeologici compiuti sul sito dell'abbazia, \u00e8 giunto fino a noi un gruppo composto da circa un centinaio di frammenti di varia natura, soprattutto lapidei e provenienti dall'originale decorazione plastica e architettonica degli edifici monastici. Questi frammenti, recuperati direttamente dalle strutture dell'abbazia in via di demolizione o riconosciuti come provenienti da Leno solo successivamente, oppure ancora recuperati durante gli scavi del XX secolo, sono per la maggior parte conservati nel museo di Santa Giulia a Brescia e in luoghi pubblici o collezioni private di Leno.\nPer la maggior parte di essi \u00e8 praticamente impossibile risalire all'originaria collocazione, trattandosi soprattutto di piccoli frammenti ormai del tutto estraniati dal contesto per il quale erano stati predisposti: si tratta, per la maggior parte, di piccoli capitelli, basi di colonnine, frammenti di cornici o residui di complessi plastici decorativi pi\u00f9 ampi. Tra i pezzi pi\u00f9 rilevanti dal punto di vista storico, artistico e documentaristico si ricordano i resti del portale della chiesa abbaziale, alcune iscrizioni funerarie, una lunetta lavorata a bassorilievo e due \"Madonne col Bambino\" in stucco, ma di provenienza incerta. La maggior parte dei frammenti \u00e8 datata alle prime fasi del complesso monastico (VIII-X secolo), mentre le altre, le pi\u00f9 consistenti, sono da ascrivere al XII-XIII secolo, ai rifacimenti operati da Gonterio. Altri pezzi, pi\u00f9 tardi, sono distribuiti dal XV al XVII secolo.\nCronotassi degli abati di Leno.\n\u00c8 di seguito proposta la successione degli abati che ressero le sorti dell'abbazia secondo Zaccaria e secondo Ferrante Aporti:"}
{"id": "1934773", "revid": "729019", "url": "https://it.wikipedia.org/wiki?curid=1934773", "title": "Strada statale 446 di Fosdinovo", "text": "La ex strada statale 446 di Fosdinovo (SS 446), ora \"strada provinciale 72 di Fosdinovo (SP 72)\", \u00e8 una strada provinciale italiana.\nPercorso.\nLa strada ha inizio dall'innesto sulla strada statale 63 del Valico del Cerreto nei pressi della frazione di Soliera Apuana, nel comune di Fivizzano. Lascia quindi la Lunigiana ed oltrepassando la foce del Cucco raggiunge Fosdinovo.\nScendendo le colline del Sole, giunge a Caniparola ed oltre fino ad innestarsi sulla strada statale 1 Via Aurelia.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Massa e Carrara.\nStrada statale 446 dir di Fosdinovo.\nLa ex strada statale 446 dir di Fosdinovo (SS 446 dir), ora \"strada provinciale 73 di Fosdinovo dir (SP 73 dir)\", \u00e8 una strada provinciale italiana che si snoda nella provincia di Massa e Carrara.\nRappresenta una diramazione della SS 446 che poco prima di Fosdinovo devia in direzione sud-est e, rasentando il confine con la Liguria, supera il passo della Foce raggiunge i centri abitati di Carrara prima e Massa poi dove si innesta sulla strada statale 1 Via Aurelia.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Massa e Carrara."}
{"id": "1934774", "revid": "131011", "url": "https://it.wikipedia.org/wiki?curid=1934774", "title": "Colonna di Traiano", "text": ""}
{"id": "1934775", "revid": "118106009", "url": "https://it.wikipedia.org/wiki?curid=1934775", "title": "70 d.C.", "text": ""}
{"id": "1934779", "revid": "184755", "url": "https://it.wikipedia.org/wiki?curid=1934779", "title": "Ram\u00f3n Sampedro", "text": "Biografia.\nPescatore galiziano, rimase paralizzato a 25 anni in seguito ad un incidente dovuto ad un tuffo dalla Praia das Furnas, Xu\u00f1o di Porto do Son e pass\u00f2 gli altri 29 anni della sua vita a scrivere poesie e chiedere il suicidio assistito.\nLa lotta per morire.\nLe sue argomentazioni enfatizzavano il fatto che lui fosse assolutamente certo della sua decisione di morire ma, a causa della tetraplegia, non era in grado di suicidarsi senza aiuto. Sostenne che il suicidio \u00e8 un diritto e che tale diritto gli era negato per cui intent\u00f2 una causa legale (la prima di questo tipo in Spagna), tentando di vedersi riconosciuta legalmente la possibilit\u00e0 di ricevere assistenza per porre fine alla sua vita. La sua petizione venne rigettata e i giudici specificarono che chiunque lo avesse aiutato a morire avrebbe commesso un reato.\nLa morte.\nSampedro mor\u00ec il 12 gennaio 1998 a Boiro, avvelenato da cianuro di potassio. Molti giorni dopo una sua amica, Ramona Maneiro, fu arrestata con l'accusa di averlo aiutato a suicidarsi, ma venne rilasciata per insufficienza di prove. In seguito nessun'altra accusa venne pi\u00f9 formulata per la morte di Sampedro. Nel 2005, dopo la decorrenza dei termini di prescrizione, Ramona Maneiro partecip\u00f2 a un talk show, e ammise di aver procurato a Sampedro il cocktail al cianuro e una cannuccia. Disse inoltre di aver ripreso con la videocamera le ultime parole di Ram\u00f3n e di essere stata nella stanza quando lui mor\u00ec, affermando di aver fatto tutto per amore.\nLe opere.\nSampedro scrisse due libri: \"Cartas desde el Infierno\" (Lettere dall'inferno), una raccolta di scritti pubblicata nel 1996, e il poema in gallego \"Cando eu caia\" (Mentre cadevo), pubblicato postumo nel 1998.\n\"Mare dentro\".\nLa storia di Sampedro \u00e8 stata raccontata nel 2004 dal film \"Mare dentro\", che ha ricevuto attenzione internazionale e vinto, tra gli altri, il Premio Oscar per il miglior film straniero, il Golden Globe per il miglior film straniero e il Gran premio della Giuria al Festival di Venezia."}
{"id": "1934781", "revid": "80598", "url": "https://it.wikipedia.org/wiki?curid=1934781", "title": "Morning Glory", "text": ""}
{"id": "1934783", "revid": "1031941", "url": "https://it.wikipedia.org/wiki?curid=1934783", "title": "Svezia inferno e paradiso", "text": "Svezia inferno e paradiso \u00e8 film documentario di genere mondo movie del 1968 diretto da Luigi Scattini e liberamente ispirato al libro omonimo di Enrico Altavilla pubblicato da Rizzoli nel 1967.\nProduzione.\nDi taglio documentaristico il film propone di scoprire, secondo la sensibilit\u00e0 italiana del tempo, la societ\u00e0 svedese in tutte le sue sfaccettature e concentrandosi sui diversi aspetti del comportamento sociale e della loro sessualit\u00e0. Composto di nove sequenze mostra immagini e commenti sulle discoteche per donne lesbiche, i film pornografici, lo stile di vita e l'oscillazione tra le coppie sposate nonch\u00e9 l'educazione sessuale degli adolescenti. Il film parla anche della tossicodipendenza, dell'alcolismo e del suicidio in Svezia.\nIl film nasce per volont\u00e0 del regista Luigi Scattini, con alle spalle il precedente mondo movie \"Sexy Magico\", ispirato dal libro omonimo dello scrittore Enrico Altavilla, giornalista del \"Corriere della Sera\".\nIl commento in italiano al film \u00e8 letto da Enrico Maria Salerno, il commento nella versione inglese \u00e8 letto invece da Edmund Purdom.\nDistribuzione.\nIl film \u00e8 stato distribuito in Italia nel 1968 con il divieto ai minori di 18 anni a causa del contenuto.\nAccoglienza.\nAccolto male dalla critica, il film venne invece accolto con entusiasmo dal pubblico italiano, permettendo alla pellicola di incassare una cifra record per l'epoca, quasi un miliardo e mezzo di lire. Favor\u00ec inoltre un vero e proprio boom di viaggi turistici per la Svezia.\nControversie.\nI protagonisti furono ripresi con la promessa che il film non sarebbe mai uscito in Svezia, cosa che invece accadde poich\u00e9 alcuni giornalisti svedesi ne reperirono un'edizione in inglese presso l'Ambasciata della Svezia in Francia e il film fu trasmesso dall'emittente svedese SVT2 il 28 dicembre 1971.\nIl film fu accolto male in Svezia, tanto da generare un caso diplomatico accompagnato da proteste ufficiali e che caus\u00f2 al regista l'impossibilit\u00e0 di mettere piede nello stato nordico per diversi anni.\nColonna sonora.\nLa colonna sonora \u00e8 stata composta da Piero Umiliani e contiene, nella versione dell'album rilasciata negli Stati Uniti e in Canada, il celebre brano \"Mah-n\u00e0 mah-n\u00e0\", ispiratore tra le altre cose, di un famoso sketch dei Muppet."}
{"id": "1934788", "revid": "1543377", "url": "https://it.wikipedia.org/wiki?curid=1934788", "title": "Macaca pagensis", "text": "Il macaco delle Mentawai (Macaca pagensis ) \u00e8 un mammifero primate appartenente alla famiglia dei Cercopithecidae. La specie, che era stata considerata una sottospecie di \"Macaca nemestrina\", \u00e8 strettamente imparentata con il macaco di Siberut (\"Macaca siberu\").\nDescrizione.\nLa lunghezza del corpo \u00e8 tra 40 e 55\u00a0cm, quella della coda tra 10 e 16\u00a0cm. I maschi sono pi\u00f9 grandi delle femmine: il peso varia tra 6 e 9\u00a0kg per i primi e tra 4,5 e 6\u00a0kg per le seconde. La lunghezza della coda \u00e8 tra 10 e 13\u00a0cm nelle femmine e tra 13 e 16\u00a0cm nei maschi.\nIl colore del corpo \u00e8 marrone scuro sul lato dorsale, tranne la zona delle spalle, che \u00e8 di colore castano come il lato ventrale; le zampe posteriori sono marrone e quelle anteriori rossastre.\nDistribuzione e habitat.\nL'areale comprende solo le isole Pagai dedl nord, Pagai del sud e Sipora, nell'arcipelago delle Mentawai, al largo della costa occidentale di Sumatra.\nGli habitat sono la foresta pluviale e anche le mangrovie e le foreste paludose.\nBiologia.\nMentre il riposo notturno avviene sugli alberi, l'attivit\u00e0 diurna \u00e8 svolta sia sugli alberi sia al suolo.\nA differenza di quasi tutti gli altri macachi vive in gruppi con un solo maschio adulto, diverse femmine e cuccioli, per un totale che pu\u00f2 arrivare a 25 individui.\nLa dieta probabilmente \u00e8 simile a quella di altri macachi, comprendendo oltre alla frutta altri cibi vegetali e piccoli animali.\nStato di conservazione.\nLa ristrettezza dell'areale, la distruzione dell'habitat e la caccia cui sono soggetti per i danni recati alle coltivazioni rendono il macaco delle Mentawai una delle specie di macachi a maggior rischio di estinzione."}
{"id": "1934790", "revid": "149726", "url": "https://it.wikipedia.org/wiki?curid=1934790", "title": "Macaco delle Mentawai", "text": ""}
{"id": "1934793", "revid": "1318658", "url": "https://it.wikipedia.org/wiki?curid=1934793", "title": "Franklin D. Roosevelt (metropolitana di Parigi)", "text": "Franklin D. Roosevelt \u00e8 una stazione delle linee 1 e 9 della metropolitana di Parigi, la quattordicesima pi\u00f9 frequentata della rete. La stazione si trova all'estremit\u00e0 orientale del triangolo d'oro e all'estremit\u00e0 settentrionale del \"piccolo triangolo d'oro\" che lo fiancheggia, entrambi rinomati per i loro negozi di lusso.\nStoria.\nIn origine, le due stazioni Marbeuf (linea 1) e Rond-Point des Champs-\u00c9lys\u00e9es (linea 9) erano indipendenti, in quanto le linee facevano parte di due differenti reti ferroviarie. La stazione Marbeuf fu aperta nel 1900 e chiamata come la strada soprastante, che a sua volta era dedicata al Marchese di Marbeuf, che aveva contribuito allo sviluppo dell'area intorno al 1770 e che fu ghigliottinato durante il Regime del Terrore. La stazione Rond-Point des Champs-\u00c9lys\u00e9es fu spesso chiamata semplicemente \"Rond-Point\". La stazione Marbeuf assunse anche il nome di \"Rond-Point des Champs-\u00c9lys\u00e9es\" nel 1942 quando le due stazioni furono unite, e la fermata risultate fu talvolta chiamata \"Marbeuf - Rond-Point des Champs-\u00c9lys\u00e9es\"\nQuesta nuova stazione divenne Franklin D. Roosevelt nel 1946: il viale Vittorio Emanuele III, nel luogo vicino alla stazione, prese il nome di \"Avenue Franklin D. Roosevelt\", in onore del presidente degli Stati Uniti alleato della Francia durante la seconda guerra mondiale, diversamente da Vittorio Emanuele, Re d'Italia, che, pure essendo stato alleato francese durante la grande guerra, durante il secondo conflitto mondiale combatt\u00e9 contro la Francia a capo dello stato fascista.\nLa stazione fu ristrutturata dopo la seconda guerra mondiale e i lavori introdussero una nuova tecnica artistica conosciuta come \"gemmail\", chiamata spesso anche \"vetro a blocchi\". Ci\u00f2 confer\u00ec alla fermata un aspetto unico e moderno nel panorama della rete della metropolitana parigina. L'inaugurazione della stazione, una volta finita, ebbe luogo con una fastosa cerimonia la notte del 1\u00ba marzo 1957, con due tavoli preparati per gli ospiti invitati.\nNel 2011 la banchina della linea 1 \u00e8 stata completamente ristrutturata, conferendole un aspetto completamente nuovo."}
{"id": "1934795", "revid": "599013", "url": "https://it.wikipedia.org/wiki?curid=1934795", "title": "Jimmy McMullan", "text": "\u00c8 stato convocato per 16 volte dalla ed ha fatto parte dei \"Wembley Wizards\", nel 1928.\nCarriera.\nHa iniziato la sua carriera al Denny Hibernian, nel 1911. Interno sinistro, quando \u00e8 passato al Partick Thistle \u00e8 stato schierato come esterno di fascia sinistra. Ha giocato con il Thistle per otto stagioni, ma saltato la finale di Coppa di Scozia vinta nel 1921 \nPassato al Maidstone United come giocatore-allenatore, \u00e8 poi tornato in Scozia due stagioni dopo, prima di firmare per il Manchester City.\n\u00c8 stato il capitano della Nazionale nella vittoria per 5-1 sull' al Wembley Stadium.\nHa anche allenato l'Oldham Athletic, l'Aston Villa, il Notts County e lo Sheffield Wednesday."}
{"id": "1934797", "revid": "114342819", "url": "https://it.wikipedia.org/wiki?curid=1934797", "title": "Alterit\u00e0", "text": "Alterit\u00e0, come sinonimo di diversit\u00e0, indica la differenza tra due entit\u00e0. Derivato dal latino \"alter\", diverso, il termine in ambito filosofico significa l'opposto di identit\u00e0. \nPlatone.\nPlatone concepisce l'alterit\u00e0 come uno dei cinque \"generi sommi\" rigettando l'identificazione tra essere ed identit\u00e0 che caratterizzava la filosofia eleatica per cui l'essere come attributo va riferito alle molteplici idee le quali sono perci\u00f2 altre, diverse, le une dalle altre.\nL'unit\u00e0 di sistema.\nNasceva quindi per Platone il problema di come la molteplicit\u00e0 delle idee potesse conservare, escludendo il divenire, il carattere di unicit\u00e0, immutabilit\u00e0 che contraddistingueva il mondo ideale eterno da quello altrettanto molteplice, e perci\u00f2 mutevole, terreno.\nUna prima soluzione di carattere morale, era quella per cui si introduceva tra le molteplici idee un'unit\u00e0 di sistema, nel senso che in tutte le diverse idee circolava, come elemento unificatore, l'idea di bene che faceva s\u00ec che, pur rimanendo diverse le une dalle altre, ognuna di esse era \"buona\" accomunandosi per questo valore a tutte le altre.\nCos\u00ec come tutte le diverse parti, ad esempio, di un orologio, si unificano come sistema nell'orologio stesso.\nNon essere come \"essere diverso\".\nUn'altra soluzione di carattere logico-linguistico era quella per cui ogni idea era se stessa e, nello stesso tempo, non era tutte le altre: questa presenza dell'essere e del non-essere per\u00f2 non implicava la realt\u00e0 del divenire, inteso come mescolanza di essere e non essere, che avrebbe inficiato l'immutabilit\u00e0 delle idee, poich\u00e9, sosteneva Platone, quel \"non essere\" non voleva dire non esistere, per cui ne sarebbe derivato l'insanabile contrasto di una stessa cosa che era, esisteva, e non era, non esisteva, ma voleva semplicemente dire che ognuna di esse era diversa da tutte le altre, conservando in questo modo la caratteristica dell'essere, dell'unicita e immutabilit\u00e0.\nAristotele.\nAristotele distingue l'alterit\u00e0 (intesa genericamente come diversit\u00e0, per cui tutte le cose sono in genere diverse) dalla differenza che \u00e8 la diversit\u00e0 tra cose dello stesso genere.\nHegel.\nPer il filosofo dell'idealismo, il qualcosa, l'essere caratterizzato qualitativamente, \u00e8 in una contrapposizione logica negativa con l'\"altro\" da se stesso, non \u00e8 l'altro e quindi ne subisce il limite ma, nello stesso tempo, questa sua limitatezza d\u00e0 il via a un percorso progressivo di alterazione delle proprie qualit\u00e0 all'infinito (come per esempio accade nei fenomeni chimici).\nEsistenzialismo.\nIl termine alterit\u00e0 si trova spesso nell'esistenzialismo intesa come alienazione, estraneazione dell'individuo da s\u00e9 stesso.\nL\u00e9vinas.\nAl contrario, per filosofi come Emmanuel L\u00e9vinas (1905-1995) l'alterit\u00e0 non solo non \u00e8 un disvalore, ma \u00e8 il valore etico pi\u00f9 elevato.\nNatoli.\nAltrettanto favorevole a valutare positivamente l'alterit\u00e0 \u00e8 Salvatore Natoli (1942) che, rielaborando il concetto aristotelico di magnanimit\u00e0, giudica il considerare il bene dell'altro la migliore delle virt\u00f9: \u00abIl magnanimo non guarda gli altri non perch\u00e9 li sottovaluta, ma perch\u00e9 trova nel compito che si \u00e8 prefisso la propria misura\u00bb e \u00abIn questo padroneggiarsi ci si rende, paradossalmente, pi\u00f9 disponibili nei confronti degli altri, si diventa indirettamente generosi, dal momento che \"bonum est diffusivum sui\".\u00bb\nDonna Haraway.\nAnche Donna Haraway, filosofa e docente statunitense, capo-scuola della \"teoria del cyborg\", una branca del pensiero femminista che studia il rapporto tra scienza e identit\u00e0 di genere, parla di alterit\u00e0 in riferimento all'alterit\u00e0 macchinica interpretata emblematicamente dalla figura del cyborg. Il cyborg da invenzione fantascientifica diventa metafora della condizione umana. Il cyborg \u00e8 al contempo uomo e macchina, individuo non sessuato o situato oltre le categorie di genere, creatura sospesa tra finzione e realt\u00e0: \"il cyborg \u00e8 un organismo cibernetico, un ibrido di macchina e organismo, una creatura che appartiene tanto alla realt\u00e0 sociale quanto alla finzione\". Questa figura permette di comprendere come la pretesa naturalit\u00e0 dell'uomo sia in effetti solo una costruzione culturale, poich\u00e9 tutti siamo in qualche modo dei cyborg. L'uso di protesi, lenti a contatto, by-pass sono solo un esempio di come la scienza sia penetrata nel quotidiano e abbia trasformato la vita dell'uomo moderno. La tecnologia ha influenzato soprattutto la concezione del corpo, che diventa un territorio di sperimentazione, di manipolazione, smettendo dunque di essere inalterato e intoccabile. Se il corpo pu\u00f2 venire trasformato e gestito, cade il mito che lo vede come sede di una naturalit\u00e0 opposta alla artificialit\u00e0. Di conseguenza viene invalidato il sistema di pensiero occidentale incentrato sulla contrapposizione di due elementi antitetici, perch\u00e9 non possiamo pi\u00f9 pensare all'uomo in termini esclusivamente biologici. Il cyborg \u00e8 infatti una creatura n\u00e9 macchina n\u00e9 uomo, n\u00e9 maschio n\u00e9 femmina, situato oltre i confini delle categorie che siamo normalmente abituati a utilizzare per interpretare il mondo."}
{"id": "1934802", "revid": "1776051", "url": "https://it.wikipedia.org/wiki?curid=1934802", "title": "Back Street Symphony", "text": "Back Street Symphony \u00e8 il primo album in studio dei Thunder, pubblicato nel 1990 per l'etichetta discografica EMI Records."}
{"id": "1934806", "revid": "767487", "url": "https://it.wikipedia.org/wiki?curid=1934806", "title": "L\u00e9o Margarit", "text": "Biografia.\nNato nel 1981 nel sud della Francia in una famiglia di musicisti, L\u00e9o Margarit ha cominciato a suonare la batteria all'et\u00e0 di 3 anni, ed \u00e8 entrato nella scuola di musica del posto a 6 anni. \nAll'et\u00e0 di 14 anni si \u00e8 spostato a Montpellier per poter studiare al \"Conservatorio nazionale\" dove si \u00e8 diplomato in \"Classical Percussion, Ear Training and Music Chamber\". \nNel frattempo ha suonato in alcuni concerti con la Montpellier National Philharmonic Orchestra in Francia e nel resto dell'Europa. \nSuccessivamente \u00e8 entrato a far parte della band extreme metal francese \"Zubrowska\" con la quale ha suonato in alcuni festival europei nel 2007. \nVerso la fine dello stesso anno L\u00e9o Margarit \u00e8 stato scelto come nuovo batterista dei Pain of Salvation, un'importante progressive rock/metal band svedese. \nAttualmente L\u00e9o vive ad Eskilstuna (Svezia) e sta lavorando con la band per la realizzazione del prossimo album.\nEquipaggiamento.\nSonor Designer maple light 20/8/10/12/13/15/16\nSonor Designer maple light snaredrum 14X4\nSonor Signature steel snaredrum 14X8\nTama Iron Cobra pedals and drum throne\nZildjian cymbals: A Custom 6, K/Z 13, A Custom 15, Avedis Medium Ride 22\nSabian cymbals: Max Stax 10, HH Thin Crash 16, AAX Chinese 16\nVic Firth SD2 Bolero\nDiscografia.\n2000: Jean-Pierre Llabador \u2013 El Bobo\n2002: L-batt et Amikisun \u2013 Ewaka\n2003: Bernard Margarit \u2013 Notes de Voyages\n2004: Christophe Roncali \u2013 XY\n2005: Guitariste.com \u2013 CD Concept\n2007: Zubrowska \u2013 61\n2007: Tania Margarit \u2013 Elea (to be released)\n2008: Christophe Roncali \u2013 Je vous laisse le reste (to be released)\n2009: Pain of Salvation - Linoleum\n2010: Pain of Salvation - Road Salt One\n2011: Pain of Salvation - Road Salt Two\n2014: Pain of Salvation - Falling Home\n2017: Pain of Salvation - In the Passing Light of Day"}
{"id": "1934807", "revid": "436907", "url": "https://it.wikipedia.org/wiki?curid=1934807", "title": "The King Must Die", "text": "The King Must Die \u00e8 una canzone scritta ed interpretato dall'artista britannico Elton John; il testo \u00e8 di Bernie Taupin.\nProviene dall'album omonimo dell'artista, del 1970.\nIl testo e la melodia.\nLa melodia, accompagnata per tutta la sua durata dal pianoforte e molto orchestrata, inizia in maniera cupa ma tranquilla, per poi velocizzarsi improvvisamente e finire maestosamente in crescendo.\nIl testo di Taupin, ancora una volta enigmatico, presenta molte parole dell'antico\ninglese rinascimentale e medioevale, e parla della detronizzazione di un Re. Questa parola (\"\"King\") \u00e8 ricorrente in tutta la canzone. La parte finale \u00e8 spaventosamente drammatica, e dai versi si capisce chiaramente la morte del Re (\"The King is dead, the King is dead\"\") come confermano anche i toni drammatici e aggressivi della melodia. Il brano finisce in maniera tranquilla ma maestosa, con una frase che lascia immaginare l'incoronazione di un nuovo Re (\"Long live the King\"). Pare che Bernie si sia ispirato al libro omonimo \"The King Must Die\" di Mary Renault."}
{"id": "1934809", "revid": "599013", "url": "https://it.wikipedia.org/wiki?curid=1934809", "title": "George Martin (calciatore)", "text": "Carriera.\nDurante la sua carriera, ha giocato negli anni '30 nelle file del Luton Town.\nNel 1947 \u00e8 stato nominato allenatore del Newcastle United, il primo dalla fine della Seconda guerra mondiale. Fu lui a cedere il prolifico attaccante Len Shackleton al \nSi \u00e8 dimesso nel 1950 ed in seguito ha allenato l'Aston Villa."}
{"id": "1934810", "revid": "287204", "url": "https://it.wikipedia.org/wiki?curid=1934810", "title": "Ramon Sampedro", "text": ""}
{"id": "1934811", "revid": "161374", "url": "https://it.wikipedia.org/wiki?curid=1934811", "title": "Villa Gonzaga (Olgiate Olona)", "text": ""}
{"id": "1934812", "revid": "122456924", "url": "https://it.wikipedia.org/wiki?curid=1934812", "title": "Meridionalizzazione del mar Mediterraneo", "text": "La meridionalizzazione del mar Mediterraneo \u00e8 la tendenza degli organismi marini termofili ad affinit\u00e0 subtropicale tipici delle coste meridionali del mar Mediterraneo ad ampliare o spostare il proprio areale verso regioni pi\u00f9 temperate dove in precedenza erano assenti o molto rari.\nCause.\nIl fenomeno in questione \u00e8 collegato con quello pi\u00f9 generale del riscaldamento globale, in effetti negli ultimi 15-20 anni si \u00e8 assistito ad un incremento delle presenze di organismi di acque calde nei bacini settentrionali dei mari italiani. Questa connessione \u00e8 per\u00f2 ancora in fase di studio, infatti solo alcune delle molte specie termofile hanno raggiunto le coste nord del mar Mediterraneo mentre molte altre, in apparenza simili per esigenze ambientali, non hanno manifestato significativi ampliamenti dell'areale. Infine, altre specie in precedenza assenti dal Mediterraneo hanno fatto il loro ingresso improvviso diffondendosi poi in pochi anni in tutto il bacino, ad esempio il pesce palla \"Sphoeroides pachygaster\".\nEsempi.\nUna delle pi\u00f9 cospicue specie che hanno negli ultimi anni raggiunto le coste italiane \u00e8 il barracuda \"Sphyraena viridensis\" che \u00e8 ormai molto comune su tutte le coste. Anche il labride dalla vistosa livrea \"Thalassoma pavo\" fino agli anni '90 fa era diffuso solo nelle acque dell'estremo sud ma si poteva dire comune solo presso Lampedusa e le Isole Pelagie, ad oggi si osserva di frequente e con regolarit\u00e0 fino a tutto il Mar Ligure (ma non nel nord Adriatico). Il pesce pappagallo \"Sparisoma cretense\", era limitato fino agli anni '90 alle acque del canale di Sicilia \u00e8 ormai abbastanza comune nell'Arcipelago Toscano. Il corallo coloniale dalla vistosa colorazione arancio \"Astroides calycularis\", specie termofila conosciuta storicamente solo per il Mediterraneo sudoccidentale non pi\u00f9 a nord dell'isola di Ponza, ha mostrato a partire dagli anni '90 un'espansione verso nord che lo ha portato a colonizzare le isole Tremiti, l'arcipelago Toscano e a formare piccoli nuclei di colonizzazione perfino nell'Adriatico settentrionale. Infine uno sparide che ha espanso fino al mar Ligure il suo areale precedentemente limitato alle acque meridionali \u00e8 il sarago faraone. Queste specie sono vistose e spesso catturate dai pescatori sportivi o osservate da subacquei ma ce ne sono molte altre, soprattutto tra gli invertebrati e le alghe, di sicuro meno visibili ma di non minore interesse biogeografico.\nEffetti ecologici.\nOltre all'ampliamento verso nord dell'areale di specie termofile parallelamente si assiste alla retrocessione di quello delle specie di origine boreale o di alcune di esse sia verso settori pi\u00f9 settentrionali del bacino sia verso maggiori profondit\u00e0. Questo pu\u00f2 creare una minaccia per specie endemiche mediterranee di affinit\u00e0 boreale che potrebbero estinguersi nel medio periodo. Tra di esse varie specie di interesse economico come il nasello, lo scampo e varie specie di razze, tutte specie boreali che riescono a vivere nel Mediterraneo solo in aree e a profondit\u00e0 in cui l'acqua si mantiene all'interno di un intervallo accettabile.\nTropicalizzazione e meridionalizzazione.\nUn fenomeno diverso \u00e8 quello della tropicalizzazione del mar Mediterraneo che consiste nell'ingresso, dallo Stretto di Gibilterra o dal Canale di Suez, di specie ad affinit\u00e0 tropicale mai segnalate in precedenza nel Mediterraneo. Anche questo fenomeno \u00e8 ben documentato: esso riguarda in genere le coste sud ed est anzich\u00e9 quelle italiane."}
{"id": "1934817", "revid": "3732", "url": "https://it.wikipedia.org/wiki?curid=1934817", "title": "Chiesa ortodossa romena", "text": ""}
{"id": "1934818", "revid": "1924342", "url": "https://it.wikipedia.org/wiki?curid=1934818", "title": "Cosmic Girl", "text": "Cosmic Girl \u00e8 un singolo del gruppo inglese Jamiroquai, estratto dall'album del 1996 \"Travelling Without Moving\". La canzone ha ottenuto un notevole successo in tutta Europa nel 1997, diventando uno dei brani pi\u00f9 conosciuti del gruppo.\nVideo musicale.\nIl video musicale, diretto da Adrian Moat, mostra tre famosissime automobili gareggiare lungo un percorso che passa dalle montagne al deserto, fino ad arrivare alle prime luci del giorno in una citt\u00e0. Le auto coinvolte nella gara sono una Ferrari F355 berlinetta nera, una Lamborghini Diablo SE30 (di propriet\u00e0 dello stesso Jay Kay) viola ed una Ferrari F40 rossa (di propriet\u00e0 del batterista dei Pink Floyd Nick Mason). Jay Kay viene mostrato alla guida della Lamborghini, mentre Stuart Zender \u00e8 sul sedile del copilota, Toby Smith guida la Ferrari."}
{"id": "1934820", "revid": "1776051", "url": "https://it.wikipedia.org/wiki?curid=1934820", "title": "Laughing on Judgement Day", "text": "Laughing on Judgement Day \u00e8 il secondo album in studio dei Thunder, pubblicato nel 1992 per l'etichetta discografica EMI Records."}
{"id": "1934821", "revid": "2096950", "url": "https://it.wikipedia.org/wiki?curid=1934821", "title": "Giovanni Castellaneta", "text": "Biografia.\n\u00c8 stato presidente del consiglio di amministrazione di SACE dal 2010 al 2016 e consigliere d'amministrazione di Finmeccanica, nominato dal governo italiano che ne \u00e8 l'azionista di maggioranza.\n\u00c8 stato anche presidente dell'Italfondiario dal 2013 al 2017 nonch\u00e9 dal 2015 presidente di doValue, gi\u00e0 UniCredit Credit Management Bank, banca leader in Italia nella gestione dei NPL.\n\u00c8 stato presidente di Milanosesto Spa dal 2014 al 2018.\n\u00c8 segretario generale dell\u2019Iniziativa Adriatico Ionica (IAI) da giugno 2017.\nFa parte della Fondazione Italia USA.\nCarriera diplomatica.\nHa svolto la sua attivit\u00e0 diplomatica come ambasciatore d'Italia in Iran (1992-1995), in Australia (1998-2001) e negli Stati Uniti d'America (2005-2009). Portavoce del Ministero degli Affari Esteri e Capo del Servizio Stampa dal 1989 al 1992. \u00c8 stato inoltre consigliere diplomatico del Presidente del Consiglio dei Ministri della Repubblica Italiana e suo rappresentante personale per i Vertici del G8 del 2001 e del 2005.\n\u00c8 presidente dell'associazione Diplomatia e della Associazione Nazionale Cavalieri di Gran Croce dell\u2019OMRI."}
{"id": "1934825", "revid": "1714743", "url": "https://it.wikipedia.org/wiki?curid=1934825", "title": "Benedetto di Savoia", "text": "Biografia.\nFiglio di Carlo Emanuele III e di Elisabetta Teresa di Lorena, divenne duca del Chiablese, titolo tradizionalmente concesso ai cadetti di Casa Savoia. Sua madre mor\u00ec nel darlo alla luce.\nIn seguito alla morte del fratello maggiore, rest\u00f2 l'unico nipote dell'imperatore Francesco Stefano di Lorena. Questi ebbe sempre un particolare affetto nei suoi confronti e avrebbe voluto fargli sposare sua figlia, Maria Cristina, costituendogli come dote uno stato indipendente. Prima si pens\u00f2 all'arciducato del Tirolo o a quello di Stiria; poi i due sovrani (Francesco I di Lorena e Carlo Emanuele III di Savoia) si accordarono per un ducato nella Lunigiana, da creare unendo diversi feudi imperiali. Nel 1765 il duca del Chiablese si rec\u00f2 a Innsbruck, in occasione del matrimonio di Leopoldo d'Asburgo-Lorena (futuro granduca di Toscana e poi imperatore Leopoldo II) con Maria Luisa di Borbone Spagna, per discutere con l'imperatore gli accordi per le nozze. Tuttavia, Francesco I mor\u00ec improvvisamente e il duca del Chiablese fece ritorno a Torino.\nMaria Teresa, fortemente avversa a Carlo Emanuele III, non era intenzionata a dar seguito al progetto del marito. Essa, quindi, prima concesse alla figlia Maria Cristina di poter sposare Alberto di Sassonia-Teschen, che amava, e poi propose al duca del Chiablese un'altra sua figlia, la quale era per\u00f2 gravemente inferma. A Torino capirono l'antifona e i progetti di matrimonio furono interrotti.\nNel 1761 l'abate francese J\u00e9r\u00f4me Richard, di passaggio a Torino, lo aveva conosciuto, ventenne, come un giovane dalla \u00ab...\"phisionomie douce et modeste\"\u00bb. Dopo l'incontro aveva commentato: \nIl destino diede sostanzialmente ragione all'abate Richard.\nIl duca del Chiablese spos\u00f2 a Torino il 19 marzo 1775 la principessa Maria Anna di Savoia, figlia del fratellastro Vittorio Amedeo III. Il matrimonio, forse anche a causa di una cos\u00ec stretta consanguineit\u00e0, non port\u00f2 figli."}
{"id": "1934826", "revid": "289247", "url": "https://it.wikipedia.org/wiki?curid=1934826", "title": "Meridionalizzazione del mar mediterraneo", "text": ""}
{"id": "1934829", "revid": "292924", "url": "https://it.wikipedia.org/wiki?curid=1934829", "title": "Steven Allan Spielberg", "text": ""}
{"id": "1934832", "revid": "110157", "url": "https://it.wikipedia.org/wiki?curid=1934832", "title": "Sick of the Studio '07", "text": "Sick of the Studio '07 \u00e8 stato un tour dei Metallica svoltosi durante l'estate del 2007, dal 28 giugno al 18 luglio. \u00c8 stato l'ultimo tour prima del lancio dell'album \"Death Magnetic\".\nTutti gli spettacoli si sono svolti in Europa e delle dodici date previste, i primi quattro concerti si sono tenuti in festival, mentre gli ultimi otto in stadi. La scaletta comprendeva molte vecchie canzoni."}
{"id": "1934834", "revid": "599013", "url": "https://it.wikipedia.org/wiki?curid=1934834", "title": "Contatti", "text": ""}
{"id": "1934836", "revid": "289247", "url": "https://it.wikipedia.org/wiki?curid=1934836", "title": "Meridionalizzazione", "text": ""}
{"id": "1934838", "revid": "585241", "url": "https://it.wikipedia.org/wiki?curid=1934838", "title": "Chiesa Ortodossa Ucraina - Patriarcato di Kiev", "text": ""}
{"id": "1934842", "revid": "729019", "url": "https://it.wikipedia.org/wiki?curid=1934842", "title": "Incidente del ponte di Marco Polo", "text": "L'incidente del ponte di Marco Polo ( o anche ) avvenne il giorno 7 luglio 1937 e coinvolse truppe giapponesi in addestramento presso il ponte e la guarnigione della Cina Repubblicana che lo presidiava. Con il termine incidente, che ricorre spesso nel linguaggio ufficiale della diplomazia giapponese del tempo, si intendeva per\u00f2 definire l'inizio di uno stato di guerra non dichiarata.\nSvolgimento dei fatti.\nSecondo la storiografia cinese l'incidente venne inscenato dalle truppe giapponesi dell'Armata del Kwantung allo scopo di legittimare l'invasione della Cina. Un gruppo di militari giapponesi travestiti da cinesi ed un gruppo di militari giapponesi in divisa si sarebbero sparati tra di loro, cosicch\u00e9 il Giappone potesse accusare i militari cinesi di aver attaccato per primi. Secondo la storiografia giapponese, invece, i soldati aggressori erano effettivamente cinesi, e l'invasione era giustificabile come reazione all'attacco subito. Tale evento fece precipitare le relazioni tra i due paesi, dando il via alla seconda guerra sino-giapponese."}
{"id": "1934843", "revid": "289247", "url": "https://it.wikipedia.org/wiki?curid=1934843", "title": "Meridionalizzazione del mediterraneo", "text": ""}
{"id": "1934844", "revid": "767487", "url": "https://it.wikipedia.org/wiki?curid=1934844", "title": "Arthemis", "text": "Gli Arthemis sono un gruppo musicale italiano power metal, fondato nell'ottobre 1994 a Bovolone, provincia di Verona.\nStoria.\n1994-1997: Le origini degli Arthemis.\nGli Arthemis furono fondati verso la met\u00e0 degli anni '90 con il nome di Laguna, e si contraddistinsero inizialmente per l'impatto \"live\" in varie esibizioni, proponendo \"cover metal\" e pezzi propri. in questo periodo per\u00f2 la band era ancora instabile nella formazione ed il nome cambi\u00f2 pi\u00f9 volte in Anarchy Project, prima e Nemhesis poi, per arrivare nel giugno del 1996 a registrare un demo di cinque brani mai pubblicato, iniziando anche un'intensa attivit\u00e0 dal vivo.\n1994-1997: La prima formazione stabile e \"Church of the Holy Ghost\".\nNel 1998 il gruppo trova la stabilit\u00e0 in una formazione composta da Andrea Martongelli (chitarra), Matteo Galbier (basso), Alessio Turrini (batteria) e Matteo Ballottari (chitarra solista). Alla voce si alternano Andrea Martongelli e Alberto Caria. Nel 1999 viene pubblicato il loro primo album autoprodotto, \"Church of the Holy Ghost\" con Alberto Caria alla voce. L'album (pubblicato dalla Underground Symphony) riscuote interesse anche in Germania, Giappone e Norvegia. Nel frattempo entra a far parte della band il cantante Alessio Garavello.\n1998-2005: Da \"The Damned Ship\" a \"Back from the Heat\".\nNel 2001 gli Arthemis pubblicano il loro secondo album \"The Damned Ship\", che ottiene un ottimo riscontro tra i fan giapponesi. In questo periodo Alessio Turrini lascia il ruolo di batterista a Paolo Perazzani, drummer originario della band. Nel 2003 viene pubblicato il loro terzo album \"Golden Dawn\" e nel 2005 \u00e8 la volta di \"Back from the Heat\".\nGli Arthemis intraprendono un'intensa attivit\u00e0 dal vivo, che li porta a suonare in tutta Europa, dividendo i palchi con artisti quali Slayer, Hammerfall, Yngwie Malmsteen, Ian Paice, Within Temptation, Glenn Hughes, George Lynch. Dopo l'uscita di Matteo Ballottari dalla band nel 2007, il posto di seconda chitarra viene preso dal cantante Alessio Garavello, gi\u00e0 cantante e chitarrista della band Power Quest.\n2006 - 2010: \"Black Society\" ed \"Heroes\".\nNel 2008 la band pubblica l'album \"Black Society\", \n2012 - 2014: \"We Fight\" ed \"Live From Hell\".\nNel 2012 gli Arthemis passarono all'etichetta spagnola Off Yer Rocka Recordings su cui pubblicarono il loro \"We Fight\", ancora oggi considerato uno dei loro album migliori ed inserito da Metal Hammer tra i migliori 10 album metal italiani dal 2010 al 2017."}
{"id": "1934845", "revid": "119549321", "url": "https://it.wikipedia.org/wiki?curid=1934845", "title": "Alright (Jamiroquai)", "text": "Alright \u00e8 una canzone di Jamiroquai, terzo singolo ad essere estratto dal loro album del 1996, \"Travelling Without Moving\". La canzone \u00e8 stata scritta da Jay Kay.\nIl Video.\nIl video di \"Alright\" \u00e8 stato diretto da Vaughan Arnell ed \u00e8 ambientato durante una festa. Jay Kay ed il resto del gruppo vengono mostrati mentre eseguono il brano all'interno di un ascensore e nel locale."}
{"id": "1934852", "revid": "599013", "url": "https://it.wikipedia.org/wiki?curid=1934852", "title": "Ingegnere chimico", "text": "Nell'ambito dell'ingegneria, un ingegnere chimico \u00e8 un professionista che opera principalmente nell'industria chimica per trasformare le materie prime in una vasta gamma di prodotti, raggiungendo tale scopo attraverso la progettazione e la gestione degli impianti e delle apparecchiature. In altre parole, un ingegnere chimico applica i principi dell'ingegneria chimica per svolgere diverse applicazioni pratiche, tra cui:\nStoria.\nNel 1951 il presidente dell'Institution of Chemical Engineers cita Edward Charles Howard (1774-1816) come il primo ingegnere chimico importante della storia, mentre altri attribuiscono tale appellativo a Johann Rudolf Glauber (1604\u20131670) per il suo lavoro sulla produzione di acidi.\nIl termine \"ingegnere chimico\" appare per la prima volta nel 1839, sebbene dal contesto sembri indicare un ingegnere meccanico impegnato nel campo dell'industria chimica. Nel 1880 George E. Davis scrisse in una lettera per Chemical News:\nEgli propose il nome \"Society of Chemical Engineers\", che si concretizz\u00f2 nella Society of Chemical Industry. Al primo incontro generale di tale societ\u00e0, che si realizz\u00f2 nel 1882, parteciparono 300 membri, dei quali 15 si dichiararono \"ingegneri chimici\".\nNel 1905 prese le stampe negli USA una pubblicazione chiamata \"The Chemical Engineer\" e nel 1908 nacque l'American Institute of Chemical Engineers.\nNel 1924 l'Institution of Chemical Engineers adott\u00f2 la seguente definizione:\nDa tale definizione \u00e8 evidente che tale professione non \u00e8 relegata all'industria chimica, ma pi\u00f9 in generale all'industria di processo o ad altri campi in cui sono coinvolte complesse trasformazioni chimiche e/o fisiche.\nCampi di attivit\u00e0.\nDa un punto di vista storico, l'ingegnere chimico opera principalmente nell'ambito dell'ingegneria di processo, che pu\u00f2 essere suddivisa in due settori complementari: l'ingegneria delle reazioni chimiche e i processi di separazione. L'ingegneria chimica moderna si \u00e8 evoluta includendo lo sviluppo e la produzione di una vasta gamma di prodotti, tra cui materiali nell'ambito aerospaziale, biomedico, elettronico, ambientale e militare. Alcuni esempi sono: fibre ultra-resistenti, adesivi e compositi per veicoli, materiali biocompatibili per protesi, gel per applicazioni mediche e prodotti farmaceutici. L'ingegneria chimica \u00e8 inoltre strettamente correlata con la biologia e l'ingegneria biomedica, per cui molti ingegneri chimici lavorano nell'ambito di progetti sullo studio delle proteine e sulla mappatura del genoma umano.\nDati statistici.\nIl Dipartimento del lavoro degli USA ha stimato per il 2008 un numero di ingegneri chimici pari a 31.000.\nIn accordo all'American Institution of Chemical Engineers (AIChE), il salario mediano di un ingegnere chimico nel 2011 era pari a 110.000 dollari, mentre un'indagine nel Regno Unito del 2006 svolta dall'Institution of Chemical Engineers riporta un salario medio pari a 53.000 sterline e un salario iniziale per i neolaureati pari a 24.000 sterline. In un'altra indagine statistica, gli ingegneri chimici sono risultati essere i neolaureati pi\u00f9 retribuiti.\nSebbene nel 2009 solo il 17,1% degli ingegneri chimici erano donne, si attende nei prossimi anni un aumento di tale percentuale come conseguenza del crescente numero di studentesse iscritte nel campo dell'ingegneria chimica."}
{"id": "1934855", "revid": "290948", "url": "https://it.wikipedia.org/wiki?curid=1934855", "title": "Ingegnere meccanico", "text": ""}
{"id": "1934865", "revid": "767487", "url": "https://it.wikipedia.org/wiki?curid=1934865", "title": "Torbidi amori", "text": "Torbidi amori (\"Dark Delusion\") \u00e8 un film del 1947 diretto da Willis Golbeck.\nTrama.\nIl dottor Gillespie, psicoanalista, chiede al giovane chirurgo Tommy Coalt di recardsi nella cittadina di Bayhurst per sostituire il precedente dottore locale che \u00e8 stato richiamato ad altri incarichi.\nUno dei primi casi di cui si deve occupare \u00e8 quello di Cinthya Grace una giovane ragazza della buona societ\u00e0 che dovrebbe per\u00e0 dichiarare inferma di mente. Il dottore sospettando qualche cosa indaga sul passato della ragazza riuscendo a guarirla dai gravi traumi subiti nell'infanzia."}
{"id": "1934874", "revid": "1543377", "url": "https://it.wikipedia.org/wiki?curid=1934874", "title": "David Larible", "text": "\u00c8 noto per la sua tecnica classica di clown Augusto. Larible ha un vasto repertorio come ballerino, cantante, musicista e giocoliere. Si ispira alla musica classica, all'opera e al balletto. Una delle sue specialit\u00e0 \u00e8 l'interazione diretta con il pubblico e il coinvolgimento degli spettatori. Le sue influenze includono Charlie Chaplin, Charlie Rivel e Grock. Nei suoi gesti e nelle espressioni facciali ricorda Chaplin, ma ha sviluppato un suo stile e la sua presenza sul palco. Usa spesso musica composta da Chaplin nelle sue esibizioni.\nVita.\nNasce nel 1957 a Verona in una famiglia di circensi: suo padre Eugenio era un giocoliere e si esibiva insieme a suo zio Renzo sul trapezio, il nonno era un clown e il bisnonno era acrobata e ballerino.\nDavid Larible rappresenta la settima generazione di una famiglia di tradizione circense con legami di parentela con numerose altre famiglie circensi europee. Oltre al suo italiano madrelingua, David Larible parla correntemente francese, spagnolo, portoghese, inglese e tedesco.\nNelle interviste sostiene che aveva deciso di diventare un clown quando aveva 8 anni e che suo padre non fosse molto contento, voleva che suo figlio diventasse un trapezista come lui. Ma alla fine avrebbe accettato la scelta e avrebbe promosso il figlio come richiesto a patto che diventasse il miglior clown del mondo.\nNella sua infanzia, David Larible ha imparato da suo padre Eugenio le arti acrobatiche e di giocoleria. Nel 1968 inizia gli studi presso il Conservatorio di Verona.\nNel 1970 al Circus Scott in Svezia, David inizi\u00f2 le sue apparizioni come artista a tutto tondo. Nel 1971 rientr\u00f2 in Italia nel Circo Casartelli, della famiglia della madre e in grande escalation fra i circhi italiani. In quegli anni David si esib\u00ec come trapezista, equestre, burattinaio, come musicista anonimo nell'orchestra da circo oltre che come membro del Clown Alley.\nInizi\u00f2 a suonare assoli di tromba durante i cambi di scena. Nel 1972 (l'anno in cui Circo Casartelli adott\u00f2 il nome \"Medrano\", che era stato acquisito dalla famiglia austriaca Svoboda), David entr\u00f2 a far parte di un nuovo numero di pattinaggio a rotelle che suo padre Eugenio aveva creato insieme alla zia di David, Rosanna, e suo zio Sergio Larible. Qualche anno dopo, fu incluso in un altro numero di successo, una fantasia gaucho piena di \"boleadoras\" e batteria, che andava in scena nel circo di propriet\u00e0 di Casartelli che suo padre stava gestendo per una stagione in Italia, il Circo di Barcellona.\nNegli anni '70 si un\u00ec al circo francese Bouglione e allo svizzero Nock. All'inizio degli anni '80, i genitori di Larible furono ingaggiati dal Circo tedesco Krone, il pi\u00f9 grande d'Europa; dqui grazie al direttore del circo Frieda Sembach-Krone gli viene offerta la possibilit\u00e0 di intrattenere il pubblico all'ingresso, prima dello spettacolo. Ha cos\u00ec modo di osservare da vicino due dei pi\u00f9 grandi clown del secolo, Charlie Rivel e Oleg Popov. Ha sfruttato questa opportunit\u00e0 per elaborare ulteriormente il suo stile.\nNel 1980 sceglie di specializzarsi come clown.\nNel 1982, Larible ha sposato la trapezista (allora attiva) messicano - americana America Olivera Jimenez. La coppia ha due figli: la figlia Shirley (1989) e il figlio David Pierre (1997).\nDopo un'apparizione di tre anni come ospite al Circo Togni, Larible \u00e8 tornato a Monaco per ricongiungersi al Circo Krone, dove \u00e8 rimasto fino al 1989.\nDurante questo periodo, \u00e8 stato interprete della serie televisiva ZDF \u201ccircus,tiere, clowns und akrobaten\u201d (Circo - Animali, Clown e Acrobati. Si \u00e8 esibito come parte del Circo delle stelle. Negli anni '80, ha iniziato ad includere il coinvolgimento del pubblico nei suoi numeri e ad oggi questo rimane uno dei suoi segni distintivi.\nNel 1988 fu invitato al Festival internazionale del circo di Montecarlo per offrire degli spettacoli brevi fra i cambi scena, la giuria competente del Festival Ha apprezzato il suo lavoro tanto da conferirgli il Clown d\u2019Argento.\nNel 1989, Larible lasci\u00f2 la Germania e inizi\u00f2 ad esibirsi in Inghilterra e Messico. Nello stesso anno fu invitato di nuovo al Festival di Monte Carlo come ospite speciale, fuori concorso.\nNel 1991, Kenneth Feld, produttore del Ringling Bros. and Barnum &amp; Bailey, il pi\u00f9 grande circo negli Stati Uniti lo scopre e ne fa la star principale del suo circo. Veniva presentato come \"Il clown dei clowns\",primo clown solista nella storia del circo statunitense, in palazzi dello sport fino a ventimila spettatori. Nel corso di queste tourn\u00e9e, si esib\u00ec al Madison Square Garden di New York per sei diverse stagioni.\nDavid e sua sorella Vivien sono apparsi nelle canzoni della Disney \" Let's Go to the Circus \".\nLa sua permanenza negli Stati Uniti \u00e8 stata caratterizzata da duro lavoro e risultati. Larible dice: \"Non mi perderei un giorno, anche se fossi malato, andrei in scena\". In quegli anni, ha sviluppato il suo stile, inventando nuovi numeri e perfezionando le sue prestazioni. Ha contribuito a creare ad apparire nel Kaleidoscape di Barnum, un nuovo concetto per il circo degli Stati Uniti, per la regia di Raffaele De Ritis.\nLarible ha avuto una breve apparizione in Seinfeld (episodio The Gymnast) nel 1994.\nNel 1995 Jerry Lewis lo ha scelto per presentare un numero in coppia nella versione originale e leggendaria del suo Telethon a Los Angeles.\nNel 1999, Larible ritorna al Festival del circo di Montecarlo. Questa volta ottiene il primo premio, divenendo il terzo clown nella storia del circo a raggiungere questa onorificenza, dopo Charlie Rivel nel 1974 e Oleg Popov nel 1981.\nLarible ha avuto una breve apparizione nel film Ocean's Eleven nel 2001.\nNel 2005, Larible \u00e8 tornato in Europa. Dal 2006 \u00e8 stato impegnato nel Circo Roncalli, dove rimane fino al 2012 per una tourn\u00e9e da solista in tutto il mondo.\nNel marzo 2012 diventa il primo artista non russo ad essere l'attrazione principale del famoso Circo Di Stato di Mosca, lo spettacolo si intitola \"LARIBLE\" e riscuote un successo incredibile nella capitale moscovita.\nDall'estate 2012 ha preso parte al \"Circo Estate\" condotto da Andrea Lehotsk\u00e1 in prima serata su Rai 3.\nNel 2014, si \u00e8 esibito con il circo svizzero Circus Knie. Nello stesso anno riceve Dottorato Honoris Causa all'artista veronese per \u201cla sua trionfale traiettoria artistica internazionale\" dall\u2019Universit\u00e0 Mesoamericana di Puebla.\nNel 2015 riceve il Master award per il miglior numero da clown al Master Festival a So\u010di, in Russia dalle mani di Oleg Popov.\nNel 2016 conquista la Francia con uno spettacolo \"Rire\" al Cirque d'Hiver dov'\u00e9 la star assoluta. Si esibisce per la prima volta anche come cantante, con risultati lusinghieri. In pista, alle cinghie aeree, anche la figlia Shirley, in un numero raffinato ed elegante.\nNel 2016, una sua giovane fan - 14 anni all'epoca dei fatti - lo accusa senza testimoni di un tentativo di bacio. Larible neg\u00f2 tutte le accuse. Il Tribunale distrettuale di Zurigo chiuse il caso con una pena con la condizionale di 160 aliquote giornaliere da 120 franchi l'una (in totale 19 200 franchi).\nNel 2018 riprende le tourn\u00e9e internazionali con il suo spettacolo si esibisce in teatri prestigiosi Come il Gran Teatro Nacional di Lima e il Colsubsidio di Bogot\u00e0. \n\u00c8 stato special guest nel programma \u00ab Mosca - Montecarlo \u00bb a Mosca nel Circo Nikulin (il pi\u00f9 antico di Mosca) oltre che attrazione principale al Circo Ciniselli di San Pietroburgo in due diverse produzioni e partecipa al Festival internazionale del Clown dove riceve il Grand Prix alla Carriera.\nNel 2019 Dirige e interpreta lo spettacolo \u201cGran Circo de Europa\u201c in Per\u00f9 ed \u00e8 invitato dal pi\u00f9 grande attore russo di Teatro Sergey Bezrukov a partecipare con il suo spettacolo \u201cil clown Dei Clowns \u201c al Festival di Teatro \u201cGrandkidsfest \u201c dove riscuote un grandissimo successo\nPremi e riconoscimenti.\n1988: riceve il premio Clown d'argent e il premio della giuria junior al Festival Internazionale del Circo di Monte Carlo.\n1994: riceve l'anello circense in platino al Festival Internazionale del Circo di Genova\n1999: premiato con il Golden Clown al Festival Internazionale del Circo di Monte-Carlo.\n1999: diventa il primo destinatario non cinese del Golden Lion Award per importanti successi artistici al Festival Internazionale del Circo di WuQiao a Shijiazhuang, Cina\nIl 19 novembre 2007 ha ricevuto il \"Premio Grock Citt\u00e0 di Imperia\".\n2014: riceve Dottorato Honoris Causa all\u2019artista veronese per \u201cla sua trionfale traiettoria artistica internazionale dall\u2019Universit\u00e0 Mesoamericana di Puebla\n2015: riceve il Master award per il miglior numero da clown al Master Festival a Sochi, in Russia dalle mani di Oleg Popov.\n2018: Grand Prix alla Carriera Festival internazionale del Clown circo Ciniselli San Pietroburgo."}
{"id": "1934878", "revid": "287204", "url": "https://it.wikipedia.org/wiki?curid=1934878", "title": "I'm Free!", "text": "I'm Free! \u00e8 il sesto ed ultimo album solista del musicista statunitense Ray Parker Jr., ed \u00e8 il primo lavoro pubblicato, nel 2006, dalla sua etichetta Raydio Music.\nIl disco.\nDopo quindici anni di assenza dagli studi di registrazione, il cinquantaduenne Ray Parker Jr. torna con un album completamente auto-prodotto, intitolandolo, per l'appunto, \"I'm Free!\". Oltre ad aver riunito alcuni dei suoi vecchi collaboratori, nonch\u00e9 amici, dei tempi dei Raydio e della carriera solista, Parker dimostra, in quest'opera, di essere pi\u00f9 che mai legato al \"Jazz crossover\" dalle tinte decisamente caraibiche, come va subito a dimostrare il brano d'apertura, \"Mexico\", e i due strumentali che seguono, ossia \"Mismaloya Beach\" (che ha riscosso un discreto successo fra le stazioni radiofoniche statunitensi) e \"Sunset Ray\".\nL'edizione giapponese include una \"bonus track\" intitolata \"Number 3\", ossia un \"down-tempo\" che segna un breve ritorno di Parker alle origini R&amp;B."}
{"id": "1934879", "revid": "123483547", "url": "https://it.wikipedia.org/wiki?curid=1934879", "title": "Deeper Underground", "text": "Deeper Underground \u00e8 il primo singolo ad essere estratto dall'album \"Synkronized\" del gruppo funk/acid jazz Jamiroquai. Il brano \u00e8 stato incluso nella colonna sonora del film \"Godzilla\" ed \u00e8 una traccia nascosta nell'album \"Synkronized\". \u00c8 l'unico singolo del gruppo ad aver raggiunto la vetta della classifica inglese.\nIl video.\nDiretto da Mike Lipscombe, il video prodotto per \"Deeper underground\" \u00e8 stato usato per la promozione del film \"Godzilla\". Parzialmente girato ai Grays' State Theatre, il video inizia in un cinema nel quale viene proiettato \"Godzilla\" in 3D, con gli spettatori muniti di occhialini. Quando sullo schermo del cinema viene mostrato Godzilla camminare nell'oceano, una delle zampe del mostro fuoriesce dallo schermo, che si frantuma come se fosse di vetro, e il cinema viene inondato. Si scatena il caos e gli spettatori tentano di uscire dal cinema, mentre Jay Kay danza sui sedili della sala. Fuori dal cinema, ormai completamente a pezzi viene mostrato uno scenario apocalittico, facendo intuire che Godzilla \u00e8 passato di l\u00ec.\nTracce.\nUK release 1\nUK release 2"}
{"id": "1934883", "revid": "290948", "url": "https://it.wikipedia.org/wiki?curid=1934883", "title": "Soluzione sovrassatura", "text": ""}
{"id": "1934887", "revid": "228587", "url": "https://it.wikipedia.org/wiki?curid=1934887", "title": "Freakshow", "text": "Freakshow o Freak Show possono riferirsi a:"}
{"id": "1934888", "revid": "290948", "url": "https://it.wikipedia.org/wiki?curid=1934888", "title": "Soluzione soprassatura", "text": ""}
{"id": "1934889", "revid": "290948", "url": "https://it.wikipedia.org/wiki?curid=1934889", "title": "Soluzione soprasatura", "text": ""}
{"id": "1934890", "revid": "599013", "url": "https://it.wikipedia.org/wiki?curid=1934890", "title": "Eudalio Arriaga", "text": ""}
{"id": "1934891", "revid": "228587", "url": "https://it.wikipedia.org/wiki?curid=1934891", "title": "Funzione aziendale", "text": "La funzione aziendale (o area funzionale) \u00e8 un insieme di attivit\u00e0 svolte all'interno dell'azienda, nell'ambito della sua attivit\u00e0 aziendale sotto forma di processi di business, raggruppate in base al criterio dell'omogeneit\u00e0 delle competenze necessarie per svolgerle.\nDescrizione.\nSi pu\u00f2 dire, senza dubbio, che il concetto di funzione sia stato storicamente alla base della nascita dell'organizzazione aziendale se non addirittura della divisione e specializzazione del lavoro. Ancora oggi quello basato sulle funzioni \u00e8 probabilmente il pi\u00f9 utilizzato tra i criteri per raggruppare gli organi aziendali in unit\u00e0 organizzative e queste in unit\u00e0 organizzative di livello superiore. Si tratta di un criterio che favorisce il coordinamento, grazie all'omogeneit\u00e0 delle competenze coinvolte; inoltre, riunendo competenze simili si favorisce lo scambio di conoscenze ed esperienze e l'emergere di pratiche condivise.\nIl raggruppamento delle attivit\u00e0 per funzioni offre una visione dell'azienda basata sulla specializzazione delle competenze delle risorse umane, diversa da quella offerta dal raggruppamento delle attivit\u00e0 per processi: i processi aziendali si snodano, di solito, tra pi\u00f9 funzioni, mentre la medesima funzione pu\u00f2 essere attraversata da pi\u00f9 processi. D'altra parte, \u00e8 spesso proprio nel punto di passaggio da una funzione aziendale all'altra che si verificano i maggiori punti di attrito nei processi.\nQuando il criterio di raggruppamento per funzioni viene utilizzato per formare le direzioni intermedie poste alle dirette dipendenze dell'alta direzione, si ha un particolare schema di macrostruttura aziendale, detto \"polifunzionale\", che \u00e8 quello pi\u00f9 diffuso: lo si riscontra, infatti, in moltissime organizzazioni, delle pi\u00f9 svariate dimensioni e campi di attivit\u00e0. Ma anche quando viene adottato uno schema multidivisionale, scendendo di livello organizzativo all'interno delle singole divisioni si trova, prima o poi, un'articolazione per funzioni.\nTipologia.\nLe funzioni concretamente individuate all'interno delle aziende variano notevolmente secondo la natura dell'azienda e il suo campo di attivit\u00e0. In generale si possono distinguere:\nNella pratica le funzioni sopra elencate possono essere variamente aggregate, specie nelle aziende di minori dimensioni: ad esempio, le funzioni risorse umane e organizzazione sono spesso unite, cos\u00ec come lo sono le funzioni amministrazione, finanza e controllo (in tal caso comunemente designate con la sigla AFC). Al limite, nelle aziende pi\u00f9 piccole, vi possono essere solo due aree funzionali, una tecnico-produttiva, l'altra amministrativa"}
{"id": "1934892", "revid": "599013", "url": "https://it.wikipedia.org/wiki?curid=1934892", "title": "Chiesa di San Michele Arcangelo (Casarza Ligure)", "text": "La chiesa di San Michele Arcangelo \u00e8 un luogo di culto cattolico situato nel comune di Casarza Ligure, in piazza della Vittoria, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sestri Levante della diocesi di Chiavari.\nStoria e descrizione.\nCostruita nel XVII secolo in stile barocco - la costruzione termin\u00f2 nel 1693 - \u00e8 rilevante all'interno il trittico di Giovanni Barbagelata, raffigurante la \"Crocifissione, la Vergine con il Bambino e santa Monica\".\nOriginariamente l'opera non venne realizzata a Casarza Ligure, bens\u00ec trasportata dalla chiesa romanica di Candiasco. La consacrazione avvenne il 16 luglio del 1758 da parte del vescovo della diocesi di Brugnato monsignor Domenico Tatis.\nL'attuale facciata e il campanile sono risalenti all'ultimo restauro del 1886.\nNel 1959 anche la parrocchia di Casarza Ligure, soggetta al vicariato di Sestri Levante della diocesi brugnatese, pass\u00f2 negli attuali confini religiosi della diocesi di Chiavari."}
{"id": "1934894", "revid": "322321", "url": "https://it.wikipedia.org/wiki?curid=1934894", "title": "Vigonza", "text": "Vigonza (\"Vig\u00f3nsa\" in veneto) \u00e8 un comune italiano di abitanti della provincia di Padova in Veneto, situato a nord-est del capoluogo.\nI primi documenti e la toponomastica.\nIl toponimo \"Vigoncia\" si ritrova per la prima volta in un atto notarile che attesta di un cospicuo dono matrimoniale, la Cartula De Morgincap (dono del primo mattino di matrimonio) del longobardo Giovanni del fu Martino di Piove di Sacco subito dopo il matrimonio avvenuto nel novembre del 999, alla fanciulla diletta e amatissima Giustina, figlia di Berengerio, abitante nel luogo di Vigonza (abitatrice in loco Vigoncia).\nDiversi sono i pareri e le interpretazioni sull'origine del nome . Il toponomastico Davide Olivieri sostiene che si possa riconoscere nella parola Vigonza il nome di una persona germanica \"Gunzo\" e in tal caso il nome Vigonza potrebbe significare \"villaggio di Gunzo\" .\nAltra possibile origine del nome potrebbe essere legata alla posizione geografica del paese che si trova in una biforcazione : chi veniva da Padova a Vigonza incontrava un bivio, una strada portava a Venezia, l'altra a Treviso. Il nome deriverebbe da \"Biguncia\", ossia biforcazione.\nCapoluogo e frazioni.\nIl comune, in parte sviluppato sul graticolato romano, confina con la Provincia di Venezia e conta sette frazioni: \nquest'ultima capoluogo, il quale \u00e8 posto lungo la Strada statale 515 Noalese, originata dalla fusione delle antiche vie provenienti rispettivamente da Treviso (Via Noalese) e da Mestre (Via Miranese).\nBusa costituisce un popoloso nuovo quartiere che si pu\u00f2 quasi considerare la prima periferia di Padova, Pionca e Codiverno sono frazioni a vocazione agricola, Peraga possiede la bellissima villa costruita nel 1300 sui resti del Castello dei Da Peraga mentre San Vito \u00e8 frazione separata dal resto del territorio comunale dalla deviazione del Brenta, posta a breve distanza dal centro di Noventa Padovana.\nDa Comune a Citt\u00e0.\nCon Decreto del Presidente della Repubblica del 26/06/2015, con il quale viene riconosciuta l'importanza del territorio vigontino nell'ambito della cintura urbana di Padova per posizione, popolazione, attivit\u00e0 e storia, viene assegnato al Comune di Vigonza il titolo di Citt\u00e0.\nMonumenti e luoghi d'interesse.\nArchitetture religiose.\nFonte sito istituzionale del comune di Vigonza\nArchitetture civili.\nVille Venete.\nNel territorio comunale sono presenti 16 Ville venete, registrate nel catalogo dell'IRVV (Istituto Regionale Ville Venete):\nArchitettura razionalista.\nIn piazza Zanella esattamente di fronte all'edificio sede municipale sorge il complesso denominato \"Borgo Rurale Fratelli Grinzato\", progettato e realizzato dall'architetto Quirino De Giorgio, nella seconda met\u00e0 degli anni '30, per conto del regime Fascista in attuazione della politica del governo, volta ad eliminare le malsane abitazioni dei contadini dell'epoca denominate \"Casoni\", con edifici pi\u00f9 moderni, salutari, confortevoli e strutturalmente organizzati. Il complesso rappresenta un tipico esempio di \"Architettura Razionalista\" dei primi del '900 e oltre alle casette schierate in forme \"sinuose\" spiccano \"\"Il Teatro\" recentemente ristrutturato e la \"Casa del Fascio\"\" oggi sede del Comando di Polizia Locale del Comune.\nSport.\nNuoto.\n\u00c8 presente l\u2019ASD NUOTO VIGONZA societ\u00e0 ormai storica del nuoto veneto, affiliata al \u201cteam Veneto\u201d creato da Gianni Gross. Da qui ne sono usciti vari medagliati nazionali ed internazionali, spicca il nome di Aglaia Pezzato che ha preso parte anche alle Olimpiadi di Rio 2016. Oltre ad Aglaia altri sono stati i medagliati a livello nazionali tra i quali spiccano i nomi di Giorgio e Giulio Boscaro, Francesco Peron, Anna e Jacopo Stefanello, Giammarco Foglia.\nAltri sport.\nDal 1987 \u00e8 presente una societ\u00e0 sportiva denominata \"Polisportiva Union Vigonza\" che gestisce alcuni impianti sportivi comunali dove si praticano diverse discipline a livello amatoriale e agonistico."}
{"id": "1934897", "revid": "2194416", "url": "https://it.wikipedia.org/wiki?curid=1934897", "title": "Saturazione (chimica generale)", "text": "La saturazione, in chimica, \u00e8 quel fenomeno per cui una sostanza disciolta e quella non disciolta sono in equilibrio: la velocit\u00e0 con cui le particelle di soluto abbandonano la soluzione \u00e8 bilanciata dalla velocit\u00e0 con cui si formano nuove particelle di soluto, e ci\u00f2 che resta compare in una fase separata (come un precipitato, se solido, o come effervescenza o inclusione, se gassoso). \nLa costante di solubilit\u00e0 \u00e8 espressa col simbolo Kps ed \u00e8 uguale al prodotto delle concentrazioni degli ioni presenti in soluzione, ciascuna elevata al proprio coefficiente stechiometrico.\nDescrizione.\nIl punto di massima concentrazione, o punto di saturazione, dipende dalla temperatura e pressione della soluzione e anche dalla natura chimica delle sostanze coinvolte. Questo punto viene usato nel processo di ricristallizzazione per purificare una sostanza chimica: si dissolve fino al punto di saturazione in solvente caldo, poi come il solvente si raffredda e la solubilit\u00e0 diminuisce, il soluto in eccesso precipita. Le impurit\u00e0, essendo presenti in concentrazioni molto pi\u00f9 basse, non saturano il solvente e quindi rimangono disciolte nel liquido. Se avviene un cambio di condizioni (ad esempio raffreddamento) significa che la concentrazione \u00e8 in realt\u00e0 superiore al punto di saturazione, e la soluzione \u00e8 diventata supersatura.\nUna soluzione \u00e8 detta satura se contiene la massima concentrazione di soluto disciolto, compatibilmente con il suo limite di solubilit\u00e0, e quindi non \u00e8 pi\u00f9 possibile sciogliere altro soluto nel solvente senza che esso precipiti. Per considerarsi tale, deve trovarsi in una condizione di equilibrio termodinamico, per cui se nel solvente si trova una concentrazione maggiore di quella ammessa in condizioni di equilibrio, tale soluzione \u00e8 detta sovrassatura (o soprassatura) e non \u00e8 appunto una condizione di equilibrio. Infatti il soluto in eccesso presente in una soluzione sovrassatura tende a precipitare sul fondo in forma di solido finch\u00e9 non si avr\u00e0 il raggiungimento della condizione di equilibrio, rappresentata dalla soluzione satura in equilibrio con il corpo di fondo. A rigore, sebbene si utilizzi in questo caso il termine \"soluzione\", una soluzione sovrassatura non \u00e8 a tutti gli effetti una soluzione, bens\u00ec un sistema eterogeneo costituito da due fasi: la soluzione (liquida) e il solido sospeso.\nSi parla invece di soluzione insatura se la concentrazione di soluto disciolto nel solvente \u00e8 al di sotto del limite di solubilit\u00e0.\nI valori del limite di solubilit\u00e0, in corrispondenza del quale si raggiunge la condizione di saturazione, variano in base a:\nAd esempio in 1 litro di acqua (che \u00e8 il solvente) a temperatura ambiente non \u00e8 possibile sciogliere pi\u00f9 di 360 grammi di cloruro di sodio (che \u00e8 il soluto).\nCurva di saturazione.\nLa curva di saturazione esprime il valore della concentrazione del soluto in condizioni di saturazione (ovvero la sua solubilit\u00e0) in funzione della temperatura. Se la solubilit\u00e0 cresce con la temperatura, il sistema solvente-soluto \u00e8 detto \"a solubilit\u00e0 diretta\", mentre se al crescere della temperatura la solubilit\u00e0 diminuisce, il sistema \u00e8 detto \"a solubilit\u00e0 inversa\".\nAd esempio, il sistema acqua-glucosio \u00e8 a solubilit\u00e0 diretta, perch\u00e9 lo zucchero si scioglie pi\u00f9 facilmente alzando la temperatura, mentre il sistema acqua-anidride carbonica \u00e8 a solubilit\u00e0 indiretta, perch\u00e9 all'aumentare della temperatura l'anidride carbonica viene liberata pi\u00f9 facilmente. Ad esempio per tali motivi il caff\u00e8 se \u00e8 caldo riesce a sciogliere pi\u00f9 zucchero e quindi ha un sapore pi\u00f9 dolce, mentre le bibite gasate contengono pi\u00f9 bollicine se sono servite fredde."}
{"id": "1934902", "revid": "363629", "url": "https://it.wikipedia.org/wiki?curid=1934902", "title": "Soluzione insatura", "text": ""}
{"id": "1934903", "revid": "831635", "url": "https://it.wikipedia.org/wiki?curid=1934903", "title": "Andronico III Paleologo", "text": "Fu basileus dei romei dal 1328 al 1341. Era figlio primogenito di Michele IX Paleologo e di Rita d'Armenia.\nBiografia.\nGiovent\u00f9.\nNacque a Costantinopoli il 25 marzo 1297, giorno del trentottesimo compleanno del nonno, il Basileus Andronico II; il padre, Michele, gi\u00e0 da due anni era stato associato al trono, la madre, Rita, era figlia del re d'Armenia. \nNulla \u00e8 noto della sua infanzia fino alla data del matrimonio con Irene, figlia di Enrico I Duca di Brusnwick, avvenuto nel marzo 1318; dalla moglie ebbe un unico figlio, morto nell'infanzia. \nGiovane dotato e d'aspetto affascinante, agli inizi fu il nipote favorito del nonno il quale, assai precocemente, decise di attribuirgli il titolo di \"Kaisar\" ma ben presto i caratteri e le divergenze di interessi fecero degenerare i rapporti: da un lato, infatti, il Basileus disapprovava gli sperperi e le continue liaison amorose del nipote, dall'altro lo stesso nipote cominci\u00f2 a preferire la compagnia di giovani della sua et\u00e0 che condividevano i suoi interessi e aspirazioni piuttosto che restare sotto la tutela del nonno, austero e ormai anziano. \nQuando Michele si ritir\u00f2 con la moglie a Salonicco, Andronico segu\u00ec il padre e la famiglia ma l'armonia dur\u00f2 ben poco. Il giovane Andronico, infatti, ritenendo che la sua amante lo tradisse con un altro, ordin\u00f2 ad alcuni suoi servi del suo seguito di seguirla e di tendere un agguato al rivale ma, per uno scambio di persona, colpirono a morte Manuele Paleologo, fratello minore del loro padrone. \nDopo alcuni giorni Michele, gi\u00e0 malato, mor\u00ec di crepacuore e l'imperatore, furibondo per la perdita del figlio e del nipote, decise di diseredare Andronico. \nGuerra civile.\nLa diseredazione, tuttavia, non rimase senza conseguenze in quanto il giovane Andronico aveva molti amici e conoscenze tra gli esponenti della nobilt\u00e0 mentre il Basileus era assai impopolare per gli insuccessi in Anatolia e la forte pressione fiscale. Ben presto, infatti, si form\u00f2 una forte opposizione al cui vertice stavano, oltre ad Andronico, il suo migliore amico Giovanni Cantacuzeno, l'ambizioso Sirgianni Paleologo, Teodoro Sinadeno e il parvenu Alessio Apocauco i quali, grazie all'acquisto di titoli e cariche pubbliche, avevano ottenuto il controllo di vaste province nella Tracia.\nOttenuto il controllo di una parte consistente dell'impero, Andronico cerc\u00f2 di capitalizzare il proprio consenso con la promessa demagogica di ridurre la pressione fiscale; in tal modo, ottenne un tale seguito da costringere il nonno, timoroso che la rivolta si estendesse anche alla capitale, a un accordo di compromesso, in virt\u00f9 del quale ottenne in appannaggio la Tracia e la Macedonia. \nNel 1322, dopo neppure un anno dalla stipulazione dell'accordo, scoppi\u00f2 un conflitto tra Cantacuzeno e Sirgianni Paleologo; il Basileus si pronunci\u00f2 in favore di quest'ultimo e Andronico invece a vantaggio dell'amico; Sirgianni, con parte delle sue truppe, pass\u00f2 al servizio dell'imperatore ma non pot\u00e9 fare molto: Andronico ormai aveva ottenuto vastissime simpatie tra la popolazione e l'imperatore dovette riconoscere l'accordo dell'anno precedente. \nDopo un periodo di tregua, il 2 febbraio 1325, Andronico ottenne il titolo di co-imperatore da parte del nonno ma questo non bast\u00f2 per rasserenare gli animi e riunificare l'impero: il nipote, infatti, non aveva ottenuto la riammissione nella linea di successione mentre nelle province, prive di un governo unificato e coeso, scoppiarono tumulti separatisti, particolarmente evidenti a Tessalonica. \nL'anno seguente, quando la notizia dell'assedio di Brussa da parte degli ottomani giunse nella Capitale, scoppi\u00f2 un ennesimo scontro tra nonno e nipote: il secondo desiderava inviare rinforzi ma l'imperatore, consapevole della pericolosit\u00e0 della spedizione rifiut\u00f2; l'anno seguente scoppi\u00f2 nuovamente il conflitto. \nDalla parte di Andronico II si trovava il re serbo Stefan Decanski e dall'altra l'imperatore bulgaro Michele Sisman; il Basileus tent\u00f2 un'offensiva in Tracia ma fu immediatamente respinto, mentre il nipote, dopo aver ottenuto il sostegno della Macedonia e di Tessalonica, vi si rec\u00f2, nel gennaio 1328, per farsi ufficialmente incoronare come Andronico III. \nA questo punto, Michele Sisman cambi\u00f2 fronte e invi\u00f2 un piccolo distaccamento in aiuto di Andronico II ma questa iniziativa serv\u00ec solo a indurre Andronico III a contattare i propri seguaci nella capitale affinch\u00e9 aprissero le porte al suo esercito.\nNel maggio 1328, Andronico III entr\u00f2 in citt\u00e0 ma consent\u00ec al nonno di restare a palazzo; due anni pi\u00f9 tardi, per\u00f2, il vecchio imperatore si ritir\u00f2 in un monastero dove mor\u00ec il 13 febbraio 1332.\nRegno.\nAl momento dell'ascesa al trono di Andronico III, l'Impero bizantino era in uno stato ormai precario: i movimenti degli eserciti avevano compromesso la produzione agricola, la moneta si era svalutata e i territori vassalli della Tessaglia e dell'Epiro avevano riconquistato la loro indipendenza. \nLa riforma giudiziaria.\nConsapevole della corruzione del sistema amministrativo e della debolezza di quello giudiziario, nel 1329, fu varata una riforma giudiziaria che, nei suoi contenuti, si proponeva quale continuazione e revisione di quella adottata da Andronico II nel 1296. \nFu istituita una corte suprema formata da quattro giudici supremi, i \"\u03ba\u03c1\u03b9\u03c4\u03b1\u1f76 \u03ba\u03b1\u03b8\u03bf\u03bb\u03b9\u03ba\u03bf\u1f76\", due ecclesiastici e due laici, i quali avevano il compito di validare tutte le sentenze dell\u2019impero, esprimendo un giudizio inappellabile e definitivo; in sostanza, fu creato un organo simile per funzioni all'odierna corte di cassazione, con lo scopo di combattere gli interessi privati in atti di ufficio e di limitare il peso dei potenti locali in sede di giudizio. \nL'istituzione dei giudici supremi, sebbene non sempre garantisse giudizi equi (per esempio nel 1337 tre giudici furono licenziati per corruzione), fu fondamentale per garantire un sistema giuridico maggiormente flessibile e attento alle necessit\u00e0 locali: infatti, fu presto stabilito che i giudici avrebbero dovuto viaggiare per i vari tribunali e che bastava la presenza di uno di loro per emettere sentenza in nome e per conto dell'intero organo; negli anni seguenti furono istituite corti territoriali a Tessalonica, in Morea, a Serres e a Lemno.\nLa perdita dell'Asia Minore.\nUno dei motivi di contrasto durante la co-reggenza tra nonno e nipote era stato la strategia da adottare in Asia Minore ove i turchi ottomani avevano ormai completato la conquista della Bitinia bizantina salvo il territorio prospiciente le citt\u00e0 di Nicomedia e Nicea. \nSalito al trono il Basileus tent\u00f2 con ogni mezzo di impedire la perdita degli ultimi possedimenti raddoppiando il numero degli effettivi dell'esercito ma, ormai, era troppo tardi. \nNel 1329, il sultano Orhan, cinse d\u2019assedio Nicea, la citt\u00e0 da cui i bizantini erano ripartiti alla riscossa dopo la quarta crociata; l'imperatore, con il sostegno del fidato Giovanni Cantacuzeno, appena nominato \"megas domestikos\", si rec\u00f2 al fronte con un esercito forte di 4 000 soldati, allo scopo di rompere l\u2019assedio. \nIl 10 giugno, dopo tre giorni di marcia e confidando sulla sorpresa, i bizantini, guidati dall\u2019imperatore e dal megas domestikos in persona, attaccarono l\u2019esercito ottomano accampato a Pelecano: nel primo giorno di scontri, le truppe bizantine riuscirono a costringere le forze ottomane, pari a 8 000 uomini, a ritirarsi; il giorno seguente, per\u00f2, poco prima che i bizantini si ritirassero, i turchi ripresero lo scontro e riuscirono a ferire, lievemente, lo stesso Basileus; quando la notizia si diffuse alcuni reparti, in preda al panico, si ritirarono e cos\u00ec gli ottomani riuscirono a ottenere la vittoria.\nDopo due anni di assedio, Nicea capitol\u00f2 e sebbene una parte della popolazione si rifugiasse in Tracia, la gran parte fu incorporata nello stato ottomano rendendo sostanzialmente impossibile ogni ulteriore campagna di riconquista. Nel 1333 fu stipulata una tregua in base alla quale i bizantini si sarebbero impegnati a versare tributi in cambio della sicurezza delle coste ma anche quest'accordo ebbe vita breve e quattro anni dopo cadde anche Nicomedia.\nPertanto, con l'eccezione di poche roccaforti sul Mar di Marmara e dell'enclave di Filadelfia, tutta l'Asia Minore era perduta.\nLe campagne in Egeo.\nAnche nell'Egeo la situazione politica era in forte deterioramento: nel corso degli anni precedenti, infatti, l'impero bizantino, sostanzialmente privo di una marina da guerra, era stato costretto a cedere importanti posizioni nelle mani di signori locali autonomi e dei genovesi i quali si erano impadroniti di numerose isole, tra cui Chio, e della citt\u00e0 di Focea, strategica per le ricchissime e lucrose miniere di allume. \nIn questo senso il programma dell'imperatore si bas\u00f2 semplicemente sulla ricostruzione della flotta chiedendo contributi consistenti alla classe aristocratica, anche a costo di garantire importanti contropartite politiche, e sulla ridefinizione degli accordi con la Repubblica di Genova. \nDopo aver riarmato una flotta di trenta o quaranta vascelli e dopo essersi assicurato il sostegno dell'Emiro di Aydin Umur Bey, in chiave anti genovese, l'imperatore incominci\u00f2 la controffensiva: nel 1329, approfittando di una rivolta contro i signori genovesi della famiglia dei Zaccaria, i bizantini conquistarono l'isola di Chio e poi anche la citt\u00e0 di Focea, assicurandosi il sostegno del suo signore Andreolo Cattaneo. \nLa repubblica marinara, naturalmente, reag\u00ec inviando una flotta alla conquista dell'isola di Lesbo che cadde nelle loro mani; la risposta imperiale fu fulminea: il quartiere di Galata fu posto sotto il controllo imperiale e le sue mura furono abbattute mentre poco dopo Lesbo, grazie al sostegno di Umur Bey, fu riconquistata. \nLa guerra in Bulgaria.\nNei Balcani, intanto, perduravano le ostilit\u00e0 tra Serbia e Bulgaria che ormai datavano dai tempi della guerra civile; in ogni caso, la potenza di Stefano Uro\u0161 III De\u010danski non ammetteva competitori: il 28 luglio del 1330 a Velburg, i serbi sconfissero completamente i bulgari uccidendo anche il loro sovrano, Michele Sisman, e assumendo il protettorato sullo stato giacch\u00e9 Teodora, sorella del basileus e vedova di Michele, fu cacciata dal paese mentre la ripudiata sorella di Stefano Decansky venne reintegrata in Bulgaria e ricollocata a palazzo dove assunse il ruolo di regina madre per conto del figlio Ivan Stefan.\nDesideroso di vendicare la sorella, Andronico III non riconobbe il nuovo governo e occup\u00f2 la quasi totalit\u00e0 della Tracia settentrionale e le citt\u00e0 portuali di Anchialo e Mesembria; l'anno seguente i bulgari deposero Ivan Stefano e lo sostituirono con Ivan Alessandro, nipote di Michele Sisman il quale, per\u00f2, decise di chiudere il conflitto con i serbi e di riprendere quello contro i bizantini. \nIl 18 giugno 1332 avvenne la battaglia di Rusokastro: l'esercito bulgaro, forte di oltre 11 000 soldati ebbe la meglio sui 3 200 uomini dell'imperatore; fu, pertanto, stipulato un accordo di pace in base al quale i bizantini avrebbero rinunciato alle conquiste effettuate l'anno precedente.\nIl conflitto con la Serbia.\nOltre alla guerra in Bulgaria, Andronico III dovette affrontare anche l'espansionismo serbo. Infatti, nel 1334, a seguito della diserzione di Sirgianni Paleologo, i serbi invasero la Macedonia, conquistarono le citt\u00e0 di Ocrida, Prilep, Strumica e Kastoria e riuscirono ad avanzare fino alle porte di Tessalonica ove lo stesso Sirgianni fu assassinato. \nLa morte del rinnegato permise ai bizantini di rompere la sua rete di complicit\u00e0 e di alleanze ma non di riprendere il conflitto, al quale, ancora una volta, l'impero di Andronico III non era preparato e che non poteva affrontare. \nSi giunse, cos\u00ec, a un incontro personale tra il re serbo Stefano Dusan e Andronico III nel quale si stabil\u00ec un trattato di pace: i serbi si ritirarono dalla Tessaglia ma mantennero una parte della Macedonia con Ocrida, Prilep e Strumica.\nLe conquiste dell'Epiro e della Tessaglia.\nTacitati in tal modo i contrasti con Serbia e Bulgaria, il Basileus si accinse alla campagna contro gli stati separatisti in Grecia. \nNel 1333 mor\u00ec il signore della Tessaglia Stefano Gabrielelopulo Melisseno e la regione cadde nel caos politico; a quel punto, il governatore bizantino di Tessalonica, Giovanni Monomaco, dietro indicazione del basileus, invase la Tessaglia e la sottomise, estendendo i confini dell\u2019impero fino al ducato catalano d\u2019Atene.\nL'iniziativa fu, tuttavia, contrastata sia dalle trib\u00f9 albanesi sia dal despota d\u2019Epiro, Giovanni Orsini i quali cercarono di opporsi all'annessione bizantina: Giovanni Orsini, fu facilmente sconfitto e alla fine anche le trib\u00f9 albanesi della Tessaglia occidentale fecero atto di sottomissione al basileus.\nPochi mesi dopo Giovanni mor\u00ec in circostanze sospette e il dominio nel principato fu assunto dalla moglie Anna Paleologa, in nome e per conto del figlio minorenne Niceforo II ma che comunque dovette accettare la supremazia dell'imperatore. \nDue anni dopo, Andronico III, dopo aver represso una rivolta delle trib\u00f9 albanesi, invase l'Epiro, espugn\u00f2 la sua capitale e lo un\u00ec all'impero: finiva cos\u00ec l'esperienza autonomista del despotato d\u2019Epiro e la regione fu sottoposta, precisamente come la Tessaglia, al diretto governo bizantino.\nAlcuni mesi dopo in Epiro scoppi\u00f2 una rivolta separatista, orchestrata dagli angioini ma questa non ottenne successo: Arta fu conquistata dei rivoltosi ma le altre citt\u00e0 rimasero fedeli al governo; poche settimane dopo il governatore di Tessalonica, Giovanni Angelo, riprese il controllo di tutto il territorio mentre l'ex sovrano Niceforo II fu posto in esilio dorato ma sotto sorveglianza a Costantinopoli. \nLa conquista dell'Epiro fu l'ultimo successo dell'Impero bizantino poich\u00e9 concludeva l\u2019ultimo prodotto istituzionale della frantumazione seguita al 1204 e garantiva la riunificazione di tutto il mondo di lingua greca. Poche settimane dopo, i feudi crociati della Grecia abbandonarono la lealt\u00e0 verso gli angioini e fecero atto di sottomissione alla basileia la quale era riuscita a garantirsi il controllo diretto della parte pi\u00f9 meridionale dei Balcani e ad affacciarsi nuovamente tanto sulle coste ioniche e adriatiche quanto quelle egee ed eusine.\nLa fine e giudizi.\nAndronico III mor\u00ec improvvisamente nel 1341, lasciando erede il figlio Giovanni, un bambino di dieci anni.\nIl suo regno, nonostante la perdita dell'Asia Minore, segn\u00f2 l'ultim\u00f2 sprazzo di luce nella vita dell'impero: la ricostruzione della flotta permise di recuperare importanti posizioni nell'Egeo mentre la riconquista di Tessaglia ed Epiro permise di consolidare i possedimenti nei Balcani meridionali e di mettere sotto forte pressione i restanti principati latini ancora indipendenti. Andronico III e Cantacuzeno avevano, infatti, in programma ulteriori spedizioni militari per sottomettere definitivamente i potentati latini, fatto che avrebbe consentito di restaurare uno stato unitario esteso da Capo Matapan fino a Tessalonica ed a Costantinopoli. \nIn ogni caso, i successi di Andronico si dimostrarono effimeri, poich\u00e9, a causa delle continue dispute interne al consiglio di reggenza, si apr\u00ec una lunga e sanguinosa guerra civile, che avrebbe definitivamente distrutto l'impero bizantino.\nFamiglia.\nAndronico ebbe due mogli, la prima fu Adelaide di Brunswick, figlia di Enrico I di Brunswick-L\u00fcneburg, duca di Brunswick-L\u00fcneburg, sposata nel 1318, che mor\u00ec nel 1324. Da questa matrimonio nacque un figlio, del quale per\u00f2 non sappiamo il nome, che mor\u00ec quasi subito, nel 1321.\nNel 1326, in seconde nozze, Andronico impalm\u00f2 Anna di Savoia, figlia del conte Amedeo V di Savoia: la coppia ebbe molti figli, tra i quali:\nSecondo Niceforo Gregora, Andronico ebbe una figlia illegittima, Irene Paleologa, che spos\u00f2 l'imperatore trapezuntino Basilio Comneno (1340-1341). Pare che Andronico abbia avuto una seconda figlia illegittima, che si convert\u00ec all'islam cambiando il nome in Bayalun, visto che era divenuta una delle mogli di Uzbek Khan dell'Orda d'Oro."}
{"id": "1934904", "revid": "119560570", "url": "https://it.wikipedia.org/wiki?curid=1934904", "title": "Canned Heat (Jamiroquai)", "text": "Canned Heat \u00e8 una canzone del gruppo funk/acid jazz inglese Jamiroquai, secondo singolo estratto dall'album \"Synkronized\". Nel 1999 il singolo ha raggiunto la vetta della U.S. dance chart e la numero quattro della Official Singles Chart.\nIl video musicale del brano \u00e8 stato diretto da Jonas \u00c5kerlund."}
{"id": "1934910", "revid": "22475", "url": "https://it.wikipedia.org/wiki?curid=1934910", "title": "Il re e l'impero", "text": "Il re e l'impero (titolo originale inglese \"King and Emperor\") \u00e8 un romanzo fantasy del 1995 scritto da Harry Harrison con Tom Shippey. La sua prima pubblicazione risale al 1995, ed \u00e8 il terzo libro della trilogia della saga del Martello e della Croce.\nTrama.\nShef, Re Unico, \u00e8 esortato da un seguace di Abd er-Rahman califfo di Cordova ad unirsi nella lotta contro i cristiani, guidati dall'imperatore Bruno. La flotta inglese parte, ma \u00e8 sconfitta dal fuoco greco degli alleati bizantini dell'imperatore.\nShef si ripara a Septimania, una citt\u00e0 ebraica sulla costa meridionale della Francia. Qui Svandis, di cui Shef \u00e8 innamorato, viene rapita da dei \"perfecti\", che chiedono a Shef, in cambio della libert\u00e0 della fanciulla, di recuperare per loro la sacra gradale, che non \u00e8 altro che la scala usata per staccare Ges\u00f9 dalla croce. Egli vi riesce, causando l'ira dell'imperatore, in quanto anch'egli era sulle tracce della sacra reliquia.\nMentre Shef si ritira a Settimania a subire l'assedio Bruno riesce a recuperare la gradale e a sconfiggere l'esercito musulmano. Quindi si dirige a Roma per scacciare Papa Giovanni VIII ed elegge il Erkenbert, diacono, al soglio papale come Papa Pietro II.\nShef, guidato dalla sua visione, assale Roma, dove avviene l'ultima battaglia fra i due eserciti. L'imperatore muore, Shef viene fatto credere morto, ma invece si ritira a vivere appartatamente presso l'isola di Capri."}
{"id": "1934918", "revid": "119560062", "url": "https://it.wikipedia.org/wiki?curid=1934918", "title": "Supersonic (Jamiroquai)", "text": "Supersonic \u00e8 una canzone del gruppo funk/acid jazz inglese Jamiroquai, terzo singolo estratto dall'album \"Synkronized\". La canzone \u00e8 stata scritta da Jay Kay, frontman del gruppo.\nIl video musicale del brano \u00e8 stato diretto da Cassius Coleman."}
{"id": "1934925", "revid": "1251388", "url": "https://it.wikipedia.org/wiki?curid=1934925", "title": "Quiche", "text": "In cucina la quiche , equivalente dello sformato italiano, \u00e8 un tipo di torta salata della cucina francese. Si prepara principalmente con uova e cr\u00e8me fra\u00eeche avvolti da un impasto a base di farina che si cucina al forno. La possibilit\u00e0 di includere altri alimenti permette di avere innumerevoli varianti a base di carne e vegetali (sedano, peperoncino, cipolle, porri, scalogni ecc.).\nEtimologia.\nLa parola \"quiche\" deriva dal tedesco \"Kuchen\" , che vuol dire in italiano \"torta\".\nVarianti.\nLa quiche lorraine (originaria della regione francese della Lorena) \u00e8 la variet\u00e0 pi\u00f9 conosciuta di quiche. Ha come base la pasta bris\u00e9 e contiene un ripieno di uova, cr\u00e8me fra\u00eeche e pancetta. Se si aggiunge il formaggio (generalmente quello svizzero, perch\u00e9 fonde meglio), non presente nella ricetta originale, si parla di \"quiche vosgienne\" . Quando si aggiunge la cipolla si chiama \"quiche alsacienne\" ."}
{"id": "1934927", "revid": "7336", "url": "https://it.wikipedia.org/wiki?curid=1934927", "title": "Angel Investing", "text": ""}
{"id": "1934928", "revid": "7336", "url": "https://it.wikipedia.org/wiki?curid=1934928", "title": "Angel investing", "text": ""}
{"id": "1934932", "revid": "3082", "url": "https://it.wikipedia.org/wiki?curid=1934932", "title": "Erodio", "text": ""}
{"id": "1934938", "revid": "63756", "url": "https://it.wikipedia.org/wiki?curid=1934938", "title": "Mohammed Al-Fayed", "text": ""}
{"id": "1934940", "revid": "2166030", "url": "https://it.wikipedia.org/wiki?curid=1934940", "title": "Andronico II Paleologo", "text": "Fu basileus dei romei dal 1282 fino al 1328.\nBiografia.\nGiovent\u00f9.\nAndronico II Paleologo era figlio secondogenito di Michele VIII Paleologo e Teodora Ducas Vatatzina, nipote di Giovanni III Ducas Vatatze. Andronico fu acclamato co-imperatore nel 1261, dopo che suo padre aveva riconquistato Costantinopoli all'impero latino, ma fu coronato ufficialmente solo nel 1272.\nNel 1278 Michele VIII invi\u00f2 il figlio e co-reggente in Asia Minore allo scopo di contenere le sempre frequenti incursioni turche lungo la valle del fiume Meandro: insieme al gran domestico Michele Tarcaniote, Andronico riusc\u00ec a respingere i turchi e a riconquistare la citt\u00e0 di Tralles, che fu nuovamente fortificata e ribattezzata \"Andronicopoli\". \nSin dalla giovinezza furono evidenti le forti differenze caratteriali rispetto al padre: Andronico, infatti, era una persona profondamente religiosa, interessata alla cultura, alla scienza e alle controversie teologiche e, pur senza essere incompetente, era senz'altro maggiormente prono a seguire i consigli dei propri ministri, in particolare Teodoro Mouzalon, Teodoro Metochite e Niceforo Gregora, piuttosto che ad imporre la propria volont\u00e0 di autocrate. \nAscesa al trono.\nQuando, l'11 dicembre 1282, Michele VIII mor\u00ec e Andronico sal\u00ec al trono, il ventiquattrenne imperatore trov\u00f2 una situazione particolarmente precaria.\nIn primo luogo, l'organismo statale era stato irrimediabilmente minato a causa degli sforzi eccessivi cui Michele VIII aveva sottoposto l'impero: i lunghi anni di guerra contro i Latini, i Veneziani, il Regno di Sicilia ed i Turchi avevano gravemente compromesso il tesoro imperiale, sostanzialmente vuoto, e costretto l'imperatore ad aumentare notevolmente i gravami fiscali nei confronti dei suoi sudditi, fatto che, a sua volta, aveva avuto ripercussioni negative sull'economia bizantina. \nIn secondo luogo ai confini europei cos\u00ec come a quelli asiatici aumentava la pressione dei popoli confinanti, con frequenti infiltrazioni e saccheggi nelle province imperiali. Infine la politica unionista nei confronti del clero romano e la concessione dell'eredit\u00e0 della pronoia e di notevoli privilegi fiscali alla nobilt\u00e0 e alle citt\u00e0 marinare da parte di Michele VIII indebolito la posizione del governo imperiale, approfondito i conflitti sociali con riflessi negativi anche sul gettito delle imposte fondiarie e dei dazi. \nRegno.\nPolitica ecclesiastica.\nDurante il regno paterno, Andronico era stato costretto, in qualit\u00e0 di co-imperatore, ad appoggiare la politica unionista che era sfociata nel II concilio di Lione del 1274. Ben consapevole della forte opposizione del clero ortodosso e di buona parte della popolazione bizantina, il nuovo imperatore non era intenzionato a seguire le orme paterne, tanto pi\u00f9 non dopo che il Papato aveva appoggiato le rivendicazioni di Carlo I d'Angi\u00f2 ed ag\u00ec di conseguenza: nel 1283 convoc\u00f2 il Concilio di Brussa, a seguito del quale dispose il ripudio dell'unione e fece richiamare il popolare Patriarca Giuseppe I, esiliato alcuni anni prima in un monastero a causa della sua opposizione alla politica religiosa del primo Paleologo. \nNel corso del regno, inoltre, l'imperatore cerc\u00f2 di sanare anche il cosiddetto scisma arsenita, che datava sin dalla deposizione del patriarca Arsenio Autoreiano, in reazione alla scomunica comminata dal patriarca stesso nei confronti di Michele VIII. Sebbene ormai deceduto, il patriarca manteneva un seguito consistente in Asia Minore e l'imperatore decise di convocare un sinodo a Adramyteum ma non ottenne alcun esito. \nUn primo passo per la riconciliazione fu compiuto nel 1290 quando il Basileus, recandosi in visita al monastero in cui era stato relegato l'ex imperatore deposto ed accecato Giovanni IV Lascaris, chiese perdono per quanto il padre aveva fatto ventinove anni prima. Lo scisma si risolse definitivamente nel 1310 con la promulgazione di una Bolla imperiale che consacr\u00f2 la ritrovata unit\u00e0 della chiesa ortodossa. \nInfine, fu estremamente importante il contributo fornito dall'imperatore nel rinnovamento della chiesa ortodossa: patrocin\u00f2 la nomina del patriarca Atanasio I, grazie al quale tent\u00f2 di promuovere, sebbene con successi altalenanti, uno stile di vita pi\u00f9 morigerato ed ascetico e favor\u00ec i monasteri, in particolar modo la comunit\u00e0 del Monte Athos che, nel 1312, passarono sotto il controllo diretto del Patriarca di Costantinopoli. \nPolitica economica.\nAvendo ereditato un tesoro completamente vuoto dal Padre, Andronico II cerc\u00f2 di porvi rimedio mediante una forte riduzione delle spese militari: dispose il licenziamento della quasi totalit\u00e0 delle truppe mercenarie di terra e smantell\u00f2 l'intera marina da guerra, il cui mantenimento era insostenibile per la malandata economia imperiale. In ogni caso, la riduzione della forza militare, quantunque necessaria alla luce dello stato disastroso delle finanze, era stata attuata in modo eccessivo ed affrettato, giacch\u00e9 l'impero sarebbe stato costretto a ricorrere a frequenti tributi, allo scopo di tacitare le pretese degli stati balcanici, nonch\u00e9 a dipendere dall'aiuto navale dei Genovesi. \nSolamente in seguito l'imperatore cerc\u00f2 di correggere l'errore riarmando una flotta di 20 vascelli ed istituendo un corpo militare permanente di 3.000 cavalieri, cui affiancare reclute tratte dalla popolazione cittadina, ma, in ogni caso, gli effettivi delle forze armate rimasero sottodimensionati. \nDopo aver smantellato le forze militari, l'imperatore cerc\u00f2 di riorganizzare il sistema tributario, ottenendo un discreto successo: impose un'imposta in natura sui prodotti agricoli, limit\u00f2 le immunit\u00e0 di cui godevano nobili ed ecclesiastici e cerc\u00f2 di migliorare la riscossione dei medesimi, riuscendo ad aumentare gli introiti sino ad un milione di hyperperya; in campo monetario, a causa della difficolt\u00e0 di reperire metalli pregiati, dovette procedere ad un'ulteriore svalutazione dell'Hyperpyron, fatto che provoc\u00f2 un forte aumento dell'inflazione. \nNel tentativo di ovviare all'aumento dei prezzi, il basileus dispose, nel 1295, una importante riforma monetaria: fiss\u00f2 definitivamente il valore dell'hyperperyon a 12 carati ed introdusse una nuova moneta in argento, il basilikon, equivalente ad un dodicesimo dell'hypeperyon ovvero ad un ducato veneziano. \nAmministrazione.\nDurante il suo lungo regno, Andronico cerc\u00f2 di combattere il fenomeno di feudalizzazione dell'impero bizantino, dovuto in particolare all'influenza culturale del mondo latino e alla concessione dell'ereditariet\u00e0 della pronoia, con esiti alterni. \nInfatti, nonostante le pressanti richieste provenienti dalla seconda moglie Violante di Monferrato, l'imperatore respinse ogni ipotesi di dividere l'impero o concedere territori in appannaggio ad ognuno dei figli e, nel 1295, associ\u00f2 al trono il figlio primogenito Michele IX Paleologo, al quale affid\u00f2 il comando dell'esercito; l'imperatrice stessa, dopo feroci contrasti con il marito, decise di abbandonare la capitale e si ritir\u00f2 a Tessalonica. \nIn campo amministrativo, decise di sostituire i governatori con mandato annuale in uso in Morea con la figura dell'\"epitropos\", dotata di un mandato pi\u00f9 ampio e competenze maggiori, allo scopo di garantire un governo maggiormente stabile e concesse importanti privilegi commerciali al porto di Malvasia con la finalit\u00e0 di contrastare la potenza economica delle Repubbliche italiane. \nAltrettanto rilevante fu la riforma giudiziaria del 1296: il Basileus istitu\u00ec un Tribunale supremo, composto da dodici giudici o \"\u03ba\u03c1\u03b9\u03c4\u03b1\u1f76 \u03ba\u03b1\u03b8\u03bf\u03bb\u03b9\u03ba\u03bf\u1f76\", selezionati tra i senatori ed i chierici, i cui giudizi erano inappellabili ed universalmente validi; sebbene il nuovo tribunale non fosse esente da corruzione, rimase comunque una testimonianza della necessit\u00e0 di una legge equa ed imparziale, tanto che lo stesso imperatore era tenuto a rispettare le sentenze emesse da questo speciale organo.\nLa guerra in Asia Minore.\nA differenza del padre, Andronico II riconobbe la gravit\u00e0 della situazione in Asia minore e cerc\u00f2 con ogni mezzo di cacciare i turchi ottomani.\nIl suo primo provvedimento fu quello di spostare la sua corte in Asia Minore, a Nicea, dove poteva meglio sorvegliare la costruzione di fortificazioni e sollevare il morale delle truppe ma l'iniziativa non ebbe successo giacch\u00e9 nel 1293 dovette rientrare precipitosamente a Costantinopoli per sopprimere un tentativo di colpo di stato orchestrato dal proprio fratello Costantino Paleologo con la complicit\u00e0 del generale Michele Strategopulo. \nA seguito della congiura, l'imperatore ripristin\u00f2 gli acriti e deleg\u00f2 al generale Alessio Filantropeno il compito di scacciare i turchi dalla valle del Meandro: nel corso di una fortunata campagna, Filantropeno riusc\u00ec a riconquistare la Lidia e la citt\u00e0 di Mileto ma il successo fu di breve durata in quanto, nel 1295, il generale cerc\u00f2 di aspirare al soglio imperiale e dovette essere accecato. \nNel 1298 fu nominato Giovanni Tarcaniote il quale riusc\u00ec a consolidare il dominio bizantino in Asia Minore, grazie anche ad un'abile riorganizzazione dell'amministrazione locale e alla redistribuzione di numerose propriet\u00e0 in pronoia tra i soldati; tali iniziative, tuttavia, furono ferocemente ostacolate dal clero e dalla nobilt\u00e0 che, infine, indussero l'imperatore a richiamare il capace generale. \nNel 1302 Andronico decise di inviare il proprio figlio e co-imperatore Michele IX, insieme ad un nutrito contingente di mercenari mongoli ed alani: il co-imperatore ottenne alcuni successi iniziali, avanzando fino alla citt\u00e0 di Magnesia ma quando un contingente di 2.000 alani, partito da Nicomedia, fu sconfitto nella battaglia di Bafeo, Michele non pot\u00e9 far altro se non ritirarsi in Bitinia. \nI Balcani.\nAvendo disposto il ripudio della politica unionista, Andronico II cerc\u00f2 di cautelarsi da possibili ritorsioni occidentali mediante un'accorta politica matrimoniale: nel 1284, in seconde nozze, spos\u00f2 Violante, figlia del marchese Guglielmo VII del Monferrato, alla quale, ribattezzata Irene, il marchese trasfer\u00ec i suoi diritti sul Regno di Tessalonica.\nCon la stessa intenzione, il Basileus cerc\u00f2 di negoziare le nozze tra il figlio Michele e Caterina di Courtenay, erede della corona dell'Impero latino ma, non avendo ottenuto successo e volendo approfittare del fatto che gli Angioini erano impegnati nella Guerra del Vespro, dispose una ripresa delle operazioni militari paterne contro l'Epiro e la Tessaglia: nel 1290 un esercito bizantino penetr\u00f2 profondamente in Tessaglia ed assedi\u00f2 la citt\u00e0 epirota di Arta, costringendo il Despota d'Epiro ed il sebastocratore di Tessaglia a rinnovare il giuramento di fedelt\u00e0 verso Costantinopoli. \nTale situazione si sarebbe protratta, con esiti alterni, fino alla prima decade del quattordicesimo secolo, giacch\u00e9 i tentativi di riconquista avanzati da Filippo I d'Angi\u00f2, che aveva ricevuto dal padre Carlo I e dal fratello Carlo II i diritti sull'impero latino d'Oriente, rimasero sostanzialmente circoscritti all'isola di Corf\u00f9 e all'Acarnania, che aveva ricevuto quale dote dal Despota d'Epiro. \nLa debolezza degli Angioini, tuttavia, rafforz\u00f2 anche la nascente potenza serba che riusc\u00ec ad assicurarsi Durazzo; Andronico II, dopo una fallita spedizione militare, invi\u00f2 una delegazione di pace, offrendo in sposa al re serbo Stefano Milutin sua sorella Eudocia; la principessa, tuttavia, rifiut\u00f2 categoricamente le nozze e perci\u00f2 l'imperatore, nel 1299, fu costretto ad offrire in moglie sua figlia Simonis. \nNei confronti con l'Impero Bulgaro, Bisanzio, nel 1304, a seguito della pesante sconfitta nella Battaglia di Skafida fu costretta a restituire diverse importanti posizioni, in particolare le citt\u00e0 di Anchialo e di Mesembria, che era riuscita a strappare approfittando delle invasioni mongole e della rivolta di Ivailo.\nL'Egeo.\nSe le manovre diplomatiche poterono risolvere tali problemi, lo smantellamento della flotta aveva stretto ancora maggiormente il rapporto tra Costantinopoli e Genova, cui Michele aveva concesso un quartiere a Galata. \nNel 1294, esplosero le ostilit\u00e0 tra le repubbliche marinare, di fronte alle quali Andronico si dichiar\u00f2 neutrale. \nTuttavia, nel 1296, la flotta veneziana attacc\u00f2 il quartiere di Galata, privo di mura difensive, e dal momento che il Basileus aveva accolto i genovesi entro le proprie mura, gli stessi sobborghi di Costantinopoli, vennero attaccati dai veneziani. \nL'impero, suo malgrado, si un\u00ec a Genova nella lotta contro Venezia ma, a seguito della celebre Battaglia di Curzola, i Genovesi firmarono una pace con i Veneziani, abbandonando i propri alleati bizantini. Privo di marina, l'impero sub\u00ec l'iniziativa militare dei Veneziani che riuscirono a riconquistare le Cicladi e l'Eubea e si spinsero, nel 1302, fin sotto le mura della Capitale. In tali circostanze, l'imperatore fu costretto ad accettare la stipula d'un trattato in cui Venezia otteneva il rinnovo di tutte le concessioni precedenti, il risarcimento dei danni subiti e il possesso le isole conquistate. \nNonostante la pace la situazione rimase precaria: nel 1304, a seguito delle infiltrazioni turche, il basileus dovette cedere in feudo la citt\u00e0 di Focea e l'Isola di Chio a Benedetto Zaccaria mentre l'isola di Rodi, dopo un'aspra resistenza, fu conquistata nel 1307 dall'Ordine dell'Ospedale. \nLa compagnia catalana.\nA met\u00e0 del 1302, a seguito della conclusione della Guerra del Vespro, giunsero a Costantinopoli due inviati di Ruggero da Fiore, che offriva ad Andronico II il servizio della Compagnia Catalana, forte di 6.500 uomini. Andronico II, avendo necessit\u00e0 assoluta di uomini per le sue campagne in Asia Minore, accett\u00f2 le offerte: fece pagare il soldo in anticipo per sei mesi ed offr\u00ec a Roger de Flor il titolo di Megas Dux e di Cesare, insieme alla mano della nipote Maria Asen.\nDopo essere sbarcati a Cizico nel 1304, Roger de Flor condusse la compagnia a Filadelfia, Mileto ed Efeso, riuscendo a liberare entrambe le citt\u00e0 dai turchi. Dopo tali vittorie la situazione precipit\u00f2 in quanto i catalani, privi di controllo, saccheggiarono la citt\u00e0 di Magnesia.\nFaticosamente, l'imperatore riusc\u00ec a richiamare i catalani a svernare in Europa ma, in ogni caso, i rapporti tra le autorit\u00e0 imperiali e la compagnia peggiorarono sempre di pi\u00f9: da una parte la compagnia accusava i bizantini di pagare il soldo in modo irregolare; dall'altra i bizantini accusavano i mercenari di atrocit\u00e0 nei confronti della popolazione civile. \nNell'aprile del 1305, il co-imperatore Michele IX, oltraggiato dagli eccessi dei catalani e temendone l'eccessiva influenza, organizz\u00f2 una congiura per sbarazzarsi dei principali capi catalani: Ruggero da Fiore fu ucciso insieme a diversi ufficiali ma gran parte delle truppe riuscirono a sfuggire a Gallipoli. Michele IX, allora, ingaggi\u00f2 una violenta battaglia contro i mercenari nei pressi della fortezza di Apros: il co-imperatore, che combatteva valorosamente nelle prime fila, fu ferito e l'esercito imperiale costretto a retrocedere a Didymoticon. \nA seguito della disfatta, Andronico II, privo di forze militari, dovette assistere, impotente, ai feroci saccheggi perpetrati dai catalani nei confronti della popolazione della Tracia finch\u00e9 costoro, nel 1308, non attraversarono i monti Rodopi alla volta di Tessalonica. Fallito ogni tentativo di assedio alla citt\u00e0, i catalani si ritirarono prima in Tessaglia e poi in Beozia, ove costituirono (dopo aver duramente sconfitto il Duca di Atene Gualtiero di Brienne nella battaglia del Cefiso) un principato indipendente.\nNuove minacce.\nLe pesanti difficolt\u00e0 in cui si dibatteva l'Impero a seguito della Compagnia Catalana ebbero l'effetto di ridestare le mai sopite ambizioni di Filippo I d'Angi\u00f2 e dei Latini d'Occidente. Infatti, nel 1306, Filippo d'Angi\u00f2, alleatosi con i cattolici d'Albania, si impadron\u00ec di Durazzo e tent\u00f2 di conquistare il Despotato d'Epiro.\nAgli inizi del trecento, inoltre, l'Impero Bizantino divenne l'obiettivo di un pretendente ben pi\u00f9 potente rispetto a Filippo d'Angi\u00f2, ovvero Carlo di Valois, fratello del Re di Francia Filippo IV il Bello, e marito di Caterina di Courtenay, legittima erede delle pretese latine su Costantinopoli. \nAlacremente Carlo di Valois inizi\u00f2, con l'appoggio del fratello, a tessere una rete di alleanze contro l'Impero Bizantino: nel 1306 concluse un accordo con la Repubblica di Venezia, l'anno seguente ottenne l'appoggio morale di Papa Clemente V (il quale scomunic\u00f2 il Basileus) ed infine negozi\u00f2 un patto anche con il Re di Serbia. \nLa rete di Carlo d'Angi\u00f2, tuttavia, fatto ben pi\u00f9 preoccupante, coinvolgeva anche diversi nobili e funzionari bizantini di rilievo, giacch\u00e9 perfino i governatori di Tessalonica e di Sardi accettarono di giurare fedelt\u00e0 al pretendente, presto imitati anche dai Catalani, all'epoca stanziati in Tessaglia. Tali preparativi furono funestati dalla morte di Caterina di Courtenay, che privava Carlo di Valois di ogni pretesto \"legittimista\", e dalla volont\u00e0 dei catalani di ritagliarsi un dominio autonomo in Grecia. \nDopo aver perso l'appoggio dei Catalani, anche Venezia decise di riconsiderare il proprio sostegno ed accett\u00f2 di stipulare una tregua decennale con il Basileus mentre il re di Serbia invi\u00f2 perfino un esercito di 2.000 soldati a sostegno dell'Imperatore nelle sue campagne in Anatolia contro i Turchi. In tal modo si esaurirono i tentativi di conquista da parte degli Angioini .\nTerminata la minaccia latina, l'Impero Bizantino pot\u00e9 godere di un periodo di relativa tregua, almeno in Grecia: nel 1318 il Despota d'Epiro fu assassinato dal nipote Nicola Orsini, il quale, nemico degli angioini, si convert\u00ec alla fede ortodossa, usurp\u00f2 il trono ed accett\u00f2 la supremazia del Basileus dietro il riconoscimento del titolo di Despota ed un matrimonio con la famiglia imperiale; nello stesso anno, per\u00ec, senza eredi, il Despota della Tessaglia ed Andronico, senza eccessivi sforzi militari, fu in grado di assicurarsi il possesso di parte della provincia.\nAl contrario, la situazione in Asia Minore precipit\u00f2 definitivamente. Con il ritiro dei Catalani, l'intera Valle del Meandro fu lasciata sostanzialmente priva di difese e ben presto fu occupata integralmente dai turchi del principato di Mentese; la Lidia, rimasta isolata per terra e per mare, fu occupata dall'Emirato di Aydin mentre, nel 1304, Efeso fu assaltata di sorpresa dalle truppe dei Germiyanidi, lasciando nelle mani bizantine la sola enclave di Filadelfia. \nImpossibilitato a reagire, Andronico II richiese l'aiuto del Khan Mongolo Oljeitu, al quale aveva dato in sposa una figlia naturale: il Khan, nel 1308, invi\u00f2 un poderoso esercito il quale non solo fu in grado di recuperare per i bizantini numerose citt\u00e0 in Bitinia ma fu anche in grado di annientare un distaccamento del Sultano ottomano Osman I, fermando, almeno provvisoriamente, le sue campagne di conquista.\nGuerra civile e morte.\nGli ultimi anni dell'imperatore furono amarissimi e segnati dai contrasti personali con la seconda moglie e con il nipote Andronico III, figlio primogenito del co-imperatore Michele IX: in particolare, i rapporti con il nipote, anch'egli investito della co-reggenza, dapprima ottimi, si guastarono a causa dei rimproveri per la vita frivola di quest'ultimo. \nIl conflitto latente scoppi\u00f2 quando il giovane nipote, geloso di un'amante, ordin\u00f2 ai suoi uomini di tendere un agguato al rivale ma costoro assassinarono, per un tragico equivoco, il fratello del loro padrone, Manuele. Poco dopo aver ricevuto la notizia, Michele IX mor\u00ec di emorragia cerebrale ed Andronico II, furioso per la perdita di un nipote e del figlio, decise di diseredare Andronico III. \nLa diseredazione, tuttavia, non rimase senza conseguenze in quanto il giovane Andronico aveva molti amici e conoscenze tra gli esponenti della nobilt\u00e0 mentre il Basileus era assai impopolare per gli insuccessi in Anatolia e la forte pressione fiscale. \nBen presto, infatti, si form\u00f2 una forte opposizione al cui vertice stavano, oltre ad Andronico, il suo migliore amico Giovanni Cantacuzeno, l'ambizioso Sirgianni Paleologo, Teodoro Sinadeno e il parvenu Alessio Apocauco i quali, grazie all'acquisto di titoli e cariche pubbliche, avevano ottenuto il controllo di vaste province nella Tracia. \nOttenuto il controllo di una parte consistente dell'impero, il giovane Andronico cerc\u00f2 di capitalizzare il proprio consenso con la promessa demagogica di ridurre la pressione fiscale; in tal modo, ottenne un tale seguito da costringere il nonno, timoroso che la rivolta si estendesse anche alla capitale, a un accordo di compromesso, in virt\u00f9 del quale ottenne in appannaggio la Tracia e la Macedonia. \nNel 1322, dopo neppure un anno dalla stipulazione dell'accordo, scoppi\u00f2 un conflitto tra Cantacuzeno e Sirgianni Paleologo; il Basileus si pronunci\u00f2 in favore di quest'ultimo e Andronico invece a vantaggio dell'amico; Sirgianni, con parte delle sue truppe, pass\u00f2 al servizio dell'imperatore ma non pot\u00e9 fare molto: Andronico ormai aveva ottenuto vastissime simpatie tra la popolazione e l'imperatore dovette riconoscere l'accordo dell'anno precedente. \nDopo un periodo di tregua, il 2 febbraio 1325, Andronico ottenne il titolo di co-imperatore da parte del nonno ma questo non bast\u00f2 per rasserenare gli animi e riunificare l'impero: il nipote, infatti, non aveva ottenuto la riammissione nella linea di successione mentre nelle province, prive di un governo unificato e coeso, scoppiarono tumulti separatisti, particolarmente evidenti a Tessalonica. \nL'anno seguente, quando la notizia dell'assedio di Brussa da parte degli ottomani giunse nella Capitale, scoppi\u00f2 un ennesimo scontro tra nonno e nipote: il secondo desiderava inviare rinforzi ma l'imperatore, consapevole della pericolosit\u00e0 della spedizione rifiut\u00f2; l'anno seguente scoppi\u00f2 nuovamente il conflitto. \nDalla parte di Andronico II si trovava il re serbo Stefan Decanski e dall'altra l'imperatore bulgaro Michele Sisman; il Basileus tent\u00f2 un'offensiva in Tracia ma fu immediatamente respinto, mentre il nipote, dopo aver ottenuto il sostegno della Macedonia e di Tessalonica, vi si rec\u00f2, nel gennaio 1328, per farsi ufficialmente incoronare come Andronico III. \nA questo punto, Michele Sisman cambi\u00f2 fronte e invi\u00f2 un piccolo distaccamento in aiuto di Andronico II ma questa iniziativa serv\u00ec solo a indurre Andronico III a contattare i propri seguaci nella capitale affinch\u00e9 aprissero le porte al suo esercito.\nNel maggio 1328, Andronico III entr\u00f2 in citt\u00e0 ma consent\u00ec al nonno di restare a palazzo; due anni pi\u00f9 tardi, per\u00f2, il vecchio imperatore si ritir\u00f2 in un monastero dove mor\u00ec il 13 febbraio 1332.\nGiudizio storico.\nL'opinione degli storici bizantini contemporanei sul regno di Andronico II dipende dalla loro vicinanza con l'imperatore: da un lato, infatti, uomini come Niceforo Cumno o Teodoro Metochite, stretti collaboratori del Basileus, ebbero un giudizio positivo; dall'altro, per\u00f2, non mancano storici che espressero opinioni negative, considerando il suo regno come l'inizio del disfacimento dell'Impero. Ad esempio Niceforo Gregora paragon\u00f2 la decisione di smantellare esercito e marina e di affidare la difesa dell'Impero alla sola diplomazia ed al pagamento di tributi agli stati vicini al comportamento di chi \"per comprarsi l'amicizia dei lupi, si apre le vene in varie parti del corpo e lascia che i lupi succhino e si sazino del sangue\".\nOpinione fortemente negativa ebbe anche Edward Gibbon, che dipinse il Basileus come schiavo di superstizioni assurde e pi\u00f9 preoccupato per le fiamme dell'inferno, piuttosto che per le minacce dirette verso l'impero, mentre Paul Lemerle lo descrisse come sovrano di scarsa energia.\nOggi l'opinione prevalente, espressa da Georg Ostrosorky, Luis Br\u00e9hier e Donald MacGillivray Nicol, \u00e8 quella di un leader volenteroso, desideroso di affrontare i mali dell'Impero, come dimostra la riforma giudiziaria, certamente non esente dal commettere errori di valutazione (su tutti viene sottolineato lo smantellamento delle forze armate), ma sopraffatto dall'entit\u00e0 del compito e dal peso della non facile eredit\u00e0 paterna che aveva imposto enormi gravami allo stato. \nFamiglia.\nAndronico spos\u00f2 in prime nozze Anna d'Ungheria, da quest'unione nacquero due figli:\nAnna mor\u00ec nel 1281, Andronico II spos\u00f2 nel 1284, in seconde nozze, Violante di Monferrato, figlia di Guglielmo VII. Dalla loro unione nacquero sette figli:\nAndronico ebbe anche tre figlie illegittime:"}
{"id": "1934946", "revid": "834", "url": "https://it.wikipedia.org/wiki?curid=1934946", "title": "Hvis Lyset Tar Oss", "text": ""}
{"id": "1934947", "revid": "483097", "url": "https://it.wikipedia.org/wiki?curid=1934947", "title": "Bagarella", "text": "Bagarella, famiglia criminale:"}
{"id": "1934953", "revid": "119560197", "url": "https://it.wikipedia.org/wiki?curid=1934953", "title": "Little L", "text": "Little L \u00e8 un brano musicale del gruppo funk inglese Jamiroquai, estratto come primo singolo dall'album \"A Funk Odyssey\" del 2001. La canzone \u00e8 stata scritta da Jason Kay, ed \u00e8 ispirata alla rottura della relazione fra lui e Denise van Outen, sua ex-fidanzata, per via dei suoi problemi di tossicodipendenza.\nIl video del brano \u00e8 stato diretto da St\u00e9phane Sednaoui."}
{"id": "1934959", "revid": "287204", "url": "https://it.wikipedia.org/wiki?curid=1934959", "title": "Stati Uniti d\u2019America", "text": ""}
{"id": "1934962", "revid": "119604656", "url": "https://it.wikipedia.org/wiki?curid=1934962", "title": "Borkheide", "text": "Borkheide \u00e8 un comune di abitanti del Brandeburgo, in Germania.\nAppartiene al circondario di Potsdam-Mittelmark ed \u00e8 parte della comunit\u00e0 amministrativa di Br\u00fcck."}
{"id": "1934964", "revid": "287204", "url": "https://it.wikipedia.org/wiki?curid=1934964", "title": "Lionheart (album)", "text": ""}
{"id": "1934965", "revid": "767487", "url": "https://it.wikipedia.org/wiki?curid=1934965", "title": "Return to Forever (gruppo musicale)", "text": "I Return to Forever sono uno dei gruppi jazz fusion pi\u00f9 significativi degli anni settanta, fondato e guidato da Chick Corea.\nNati nel 1971 dall'incontro di alcuni noti jazzisti, tra cui i coniugi brasiliani Airto Moreira e Flora Purim e il bassista statunitense Stanley Clarke con il tastierista Chick Corea.\nLe prime incisioni dei Return to Forever hanno un suono brillante, caratterizzato dalla voce di Flora Purim, dal piano elettrico \"Fender Rhodes\" e dal flauto.\nDurante gli anni settanta, il gruppo si sposta su sonorit\u00e0 pi\u00f9 vicine alla musica rock.\nNel 1974 il chitarrista Al Di Meola entra a far parte della band, e Corea intensifica l'uso dei sintetizzatori, in particolare il Moog e il Minimoog.\nNel 1975 l'album \"No Mystery\" vince il Grammy Award.\nScioltisi nel 1977, si sono riformati nel 2008."}
{"id": "1934969", "revid": "599013", "url": "https://it.wikipedia.org/wiki?curid=1934969", "title": "Chiesa di San Giovanni Battista (Casarza Ligure)", "text": "La chiesa di San Giovanni Battista \u00e8 un luogo di culto cattolico situato nella frazione di Candiasco, in via San Giovanni, nel comune di Casarza Ligure nella citt\u00e0 metropolitana di Genova.\nStoria.\nL'edificio viene citato per la prima volta in un documento del 1100. Secondo un testamento del 1268 di un certo Giovanni, figlio di Ugone de Camezzana - parente dei conti Fieschi di Lavagna - si \u00e8 potuto apprendere che lo stabile era gi\u00e0 in stato decadente a causa della sua antichit\u00e0; lo stesso Giovanni don\u00f2 alla chiesa la somma di cinque lire per la sua riedificazione e conservazione.\nLo stile architettonico dell'edificio ricalca lo stile romanico nonostante abbia subito diversi rifacimenti nei secoli successivi. Dello stesso stile architettonico \u00e8 il campanile, gi\u00e0 antica torre di avvistamento eretta sulla collina di Candiasco tra il VII e VIII secolo.\nDescrizione.\nAll'interno, dietro l'altare maggiore \u00e8 collocato il trittico del 1498 di Giovanni Barbagelata, raffigurante \"san Giovanni Battista con san Michele Arcangelo e san Pietro\". La tela \u00e8 per\u00f2 una copia, l'opera originale \u00e8 conservata presso la chiesa parrocchiale di San Michele nel presbiterio. Sempre all'interno \u00e8 visibile inoltre il restaurato dipinto ritraente l\"'Angelo custode\"."}
{"id": "1934971", "revid": "222419", "url": "https://it.wikipedia.org/wiki?curid=1934971", "title": "Maharaja Swathi Thirunal", "text": ""}
{"id": "1934979", "revid": "119323622", "url": "https://it.wikipedia.org/wiki?curid=1934979", "title": "Zossen", "text": "Zossen \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") di Teltow-Fl\u00e4ming (targa TF).\nStoria.\nNel 2003 alla citt\u00e0 di Zossen vennero aggregati i comuni di Glienick, Kallinchen, N\u00e4chst Neuendorf, Nunsdorf, Sch\u00f6neiche e W\u00fcnsdorf.\nGeografia antropica.\nLa citt\u00e0 di Zossen \u00e8 suddivisa nelle seguenti frazioni:\nAmministrazione.\nGemellaggi.\nZossen \u00e8 gemellata con:"}
{"id": "1934988", "revid": "1543377", "url": "https://it.wikipedia.org/wiki?curid=1934988", "title": "R\u00edg", "text": "R\u00edg o R\u00edgr \u00e8 una divinit\u00e0 norrena descritta nell'Edda poetica come \"vecchio e saggio, potente e forte\" (norreno \"R\u00edgs\u00feula\" - Canto di R\u00edg). L'introduzione in prosa racconta che R\u00edg \u00e8 un altro nome per Heimdall, il quale \u00e8 chiamato padre dell'umanit\u00e0 nel \"V\u01eblusp\u00e1\".\nRig vagando per Mi\u00f0gar\u00f0r divenne il progenitore ancestrale delle tre classi della societ\u00e0 umana:\nil pi\u00f9 giovane dei quali, Jarl \"il Principe\", origin\u00f2 a sua volta Kon \"il Giovane\" (in norreno \"Kon ungr\"), considerato come il primo re (\"konungr\") immortale. Il terzo R\u00edg fu il vero il primo vero monarca e definitivo fondatore dello stato, come appare nella \"R\u00edgsthula\" ed i due altri lavori connessi.\nIn tutte e tre le fonti il dio \u00e8 connesso con due primitivi re danesi, chiamati Danr e Dan\u00fe\u00edr."}
{"id": "1934999", "revid": "125441067", "url": "https://it.wikipedia.org/wiki?curid=1934999", "title": "Peter Green", "text": "Biografia.\nDopo una breve esperienza nei \"Peter B's Looners\" nel 1966, ebbe l'occasione di sostituire (dapprima solo per tre concerti, poi stabilmente) Eric Clapton nei John Mayall &amp; the Bluesbreakers, coi quali incise anche l'album \"A Hard Road\".\nNel 1967 decise di fondare una sua band, i Fleetwood Mac, con la quale cominci\u00f2 a scrivere ed incidere brani quali \"Albatross\", \"The Green Manalishi\" o \"Black Magic Woman\", quest'ultima portata all'immortalit\u00e0 grazie alla interpretazione di Carlos Santana nel 1970. La famosa Blues Jam at Chess fu l'incontro a Chicago, negli studi della Chess, tra i vecchi padri del blues (Willie Dixon, Buddy Guy, Walter Horton, Otis Spann, Honeyboy Edwards) con i Fleetwood Mac di Peter Green.\nStimato cantautore e chitarrista di talento, Green si trov\u00f2 impreparato a gestire il grande successo che gli piovve addosso: cominci\u00f2 ben presto a fare uso di LSD, per di pi\u00f9 in maniera sempre pi\u00f9 massiccia e scriteriata, accusando seri problemi di tenuta psichica.\nFu costretto ad abbandonare i Fleetwood Mac (che invece andranno avanti ancora per anni e coi quali in avvenire collaborer\u00e0 solo occasionalmente) per dedicarsi a progetti minori, specie in qualit\u00e0 di session man nelle produzioni di altri artisti.\nIn seguito, paranoia ed allucinazioni inasprirono sempre maggiormente gli ormai indefettibili problemi di schizofrenia, costringendolo al ricovero in ospedale psichiatrico dal 1977.\nDopo una lunga fase di cura, torn\u00f2 di nuovo protagonista del circuito musicale nei primi anni ottanta sia incidendo alcuni lavori da solista, sia in qualit\u00e0 di session man.\nNegli anni novanta fond\u00f2 i Peter Green Splinter Group coi quali incise otto album tra il 1997 ed il 2003.\nIl 25 luglio 2020 \u00e8 morto nel sonno a 73 anni.\nLo stile.\nPeter Green ha sviluppato uno stile originale con assolo personali (ben resi grazie ad una Gibson Les Paul del 1959, venduta successivamente a Gary Moore, per poi passare nelle mani di Kirk Hammett) sorretti da un distintivo vibrato assai armonico.\nHa influenzato generazioni di artisti rock ed \u00e8 tuttora ritenuto uno tra i pi\u00f9 influenti \"blues men\" britannici di ogni tempo. Non a caso, mostri sacri del blues come B.B.King (col quale collabor\u00f2 alla incisione di un album nel 1971) e John Mayall ne hanno sempre posto in rilievo le capacit\u00e0 di interprete e l'unicit\u00e0 dello stile."}
{"id": "1935000", "revid": "830939", "url": "https://it.wikipedia.org/wiki?curid=1935000", "title": "Dawid Przepi\u00f3rka", "text": "Campione polacco di scacchi nel 1926, fu molto attivo nei tornei magistrali tra il 1904 e il 1931. Raggiunse l'apice della sua carriera scacchistica al torneo di Monaco del 1926, quando conquist\u00f2 il primo posto (con 4 vittorie e una sconfitta) davanti a Rudolf Spielmann ed Efim Bogoljubov.\nNel secondo ed ultimo campionato mondiale per dilettanti (Budapest, 1926) ottenne il secondo posto dietro a Max Euwe; gioc\u00f2 per la squadra polacca nelle Olimpiadi degli scacchi di Amburgo 1930 e di Praga 1931, ottenendo due medaglie di squadra, una d'oro ed una d'argento.\nSi occup\u00f2 con successo anche della composizione di problemi. Compose prevalentemente problemi strategici in tre e pi\u00f9 mosse, ma anche problemi classici in due e tre mosse, ottenendo numerosi premi.\nHenri Weenink raccolse molti suoi problemi nel libro \"Dawid Przepiorka, a Master of Strategy\" (Amsterdam, 1932).Alexander Gulyaev pubblic\u00f2 il libro \"Problemi scelti di D. Przepi\u00f3rka\" (in russo, Mosca, 1958).\nNel corso della seconda guerra mondiale, in gennaio 1940 era presente ad una riunione organizzata da un circolo scacchistico di Varsavia, quando i nazisti fecero irruzione nel locale ed arrestarono tutti i presenti. Di origini ebree, Przepi\u00f3rka fu rinchiuso e poi ucciso in un campo di concentramento. Non si conosce la data della morte, ma si ipotizza che sia avvenuta in agosto di quell'anno.\nDue suoi problemi:"}
{"id": "1935011", "revid": "729019", "url": "https://it.wikipedia.org/wiki?curid=1935011", "title": "Gran Premio motociclistico della Malesia 2006", "text": "Il Gran Premio motociclistico della Malesia 2006 corso il 10 settembre, \u00e8 stato il tredicesimo Gran Premio della stagione 2006 e ha visto vincere: la Yamaha di Valentino Rossi nella classe MotoGP, Jorge Lorenzo nella 250 e \u00c1lvaro Bautista nella 125.\nClasse 125.\nLa gara \u00e8 stata interrotta a causa di un incidente dopo che erano stati completati meno di tre giri: pertanto la prima parte di gara \u00e8 stata considerata nulla. La gara \u00e8 ripartita per 12 giri, con la griglia di partenza originale."}
{"id": "1935013", "revid": "339392", "url": "https://it.wikipedia.org/wiki?curid=1935013", "title": "Classe Chateaurenault (cacciatorpediniere)", "text": ""}
{"id": "1935014", "revid": "184755", "url": "https://it.wikipedia.org/wiki?curid=1935014", "title": "Universidad Nacional de Educaci\u00f3n a Distancia", "text": "La Universidad Nacional de Educaci\u00f3n a Distancia (UNED) \u00e8 una universit\u00e0 telematica pubblica spagnola fondata nel 1973. Per le sue caratteristiche peculiari, \u00e8 l'unica universit\u00e0 spagnola sotto la giurisdizione diretta del Ministero dell'Educazione del governo spagnolo.\nStoria.\nCreata mediante il Decreto 2310/1972, del 18 agosto 1972, pubblicato nel Bolet\u00edn Oficial del Estado (BOE) il 1\u00ba settembre dello stesso anno.\nLa sua fondazione si completa con il Decreto 3114/1974, del 25 ottobre, che stabiliva il funzionamento della UNED fino alla approvazione del suo Statuto.\nLa UNED \u00e8 la seconda maggior universit\u00e0 europea per numero di iscritti con oltre 150.000 studenti, e dal 1997 \u00e8 associata all'UNESCO nel promuovere o sviluppare l'insegnamento a distanza.\nDidattica.\nLa UNED impartisce lezioni a distanza per mezzo di audiovisivi e internet. Ha le sue sede centrale a Madrid, nei campus di Senda del Rey e della citt\u00e0 universitaria di Madrid (Ciudad Universitaria).\nSedi al di fuori della Spagna.\nLa UNED \u00e8 presente in 60 citt\u00e0 spagnole e 20 altre citt\u00e0 nel mondo, tra le quali Berlino, Berna, Bruxelles, Buenos Aires, Caracas, Lima, Londra, Malabo, Citt\u00e0 del Messico, Parigi e San Paolo."}
{"id": "1935015", "revid": "21880", "url": "https://it.wikipedia.org/wiki?curid=1935015", "title": "Udotea petiolata", "text": ""}
{"id": "1935016", "revid": "767487", "url": "https://it.wikipedia.org/wiki?curid=1935016", "title": "Honeybus", "text": "Gli Honeybus sono stati una pop band inglese attiva tra il 1967 ed il 1973.\nStoria della band.\nAssai amati dalla critica britannica, raggiunsero l'apice della popolarit\u00e0 grazie al singolo \"I Can't Let Maggie Go\", brano composto dal cantante-tastierista Pete Dello che giunse sino al n. 8 delle classifiche inglesi, restando nelle Top 40 per oltre due mesi. In questa fase ottennero anche la copertina della rivista musicale \"Disc and Music Echo\". Il pezzo divenne anche un successo in Italia con il titolo Un angelo blu, cantato dall'Equipe 84. Nel 1969 gli Honeybus incisero anche un brano in italiano, intitolato \"La cicogna\", che non ebbe successo.\nTuttavia, da l\u00ec in avanti, tra cambi di formazione ed una direzione musicale alquanto incerta, non furono pi\u00f9 in grado di ripetere quel successo nonostante la produzione copiosa di 45 giri.\nPrima di sciogliere il gruppo, incisero l'album \"Story\", pubblicato postumo nel 1970, lavoro di modesto impatto commerciale seppur molto acclamato dalla critica inglese.\nI componenti della band diedero inizio a carriere solistiche con alterne fortune (in particolare, negli anni ottanta il batterista Pete Kircher riusc\u00ec a divenire per qualche tempo membro ufficiale degli Status Quo), riunendo la band solo nel 2003 per una fugace apparizione in una televisione olandese.\nLa band viene annoverata tra quelle numerosissime da \"One-hit wonder\", cio\u00e8 il tipico gruppo capace di sfornare un solo vero grande successo senza la capacit\u00e0 di saperlo replicare.\nFormazione.\nLa pi\u00f9 nota formazione della band comprendeva:"}
{"id": "1935017", "revid": "21880", "url": "https://it.wikipedia.org/wiki?curid=1935017", "title": "Ulva petiolata", "text": ""}
{"id": "1935021", "revid": "38120", "url": "https://it.wikipedia.org/wiki?curid=1935021", "title": "The Trinity (album)", "text": ""}
{"id": "1935023", "revid": "1305772", "url": "https://it.wikipedia.org/wiki?curid=1935023", "title": "The Red Shoes", "text": "The Red Shoes (\"le scarpe rosse\" in lingua inglese) pu\u00f2 riferirsi a:"}
{"id": "1935025", "revid": "287204", "url": "https://it.wikipedia.org/wiki?curid=1935025", "title": "Nikola Prkacin", "text": ""}
{"id": "1935027", "revid": "125323890", "url": "https://it.wikipedia.org/wiki?curid=1935027", "title": "Bardino Vecchio", "text": "Bardino Vecchio (\"Bardin Veggiu\" in ligure) \u00e8 una frazione del comune di Tovo San Giacomo, in provincia di Savona. Ubicata a 233 m sul livello del mare, dista circa 3\u00a0km dal capoluogo comunale.\nStoria.\nIl territorio dell'odierna frazione tovese fu, presumibilmente come il capoluogo Tovo San Giacomo, un antico possedimento dei vescovi di Albenga e che fu compreso nella Marca Aleramica dal X secolo e successivamente come propriet\u00e0 feudale di Bonifacio del Vasto dal 1091. Fu quindi dominio dei marchesi Del Carretto, signori di Savona e di Finale Ligure, che lo acquisirono nel 1212.\nCos\u00ec come l'intero territorio feudale del carrettesco Marchesato di Finale pass\u00f2 sotto l'influenza della Spagna nel 1598 e, seguendone le sorti storiche finalesi, dal 1713 come territorio della Repubblica di Genova. Sar\u00e0 nel 1797, con le fasi iniziali della dominazione napoleonica nei territori dell'ex repubblica genovese, che le due principali comunit\u00e0 di Tovo e di Bardino verranno ulteriormente scorporate nelle tre \"municipalit\u00e0\" distinte quali Tovo, Bardino Vecchio e Bardino Nuovo.\nCon la dominazione di Napoleone Bonaparte il territorio rientrer\u00e0 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure annessa al Primo Impero francese. Dal 28 aprile del 1798 con i nuovi ordinamenti francesi, far\u00e0 parte del IV Cantone, con capoluogo Bardino, della Giurisdizione delle Arene Candide e dal 1803 centro principale del VI Cantone della Maremola nella Giurisdizione di Colombo. Dal 13 giugno 1805 al 1814 verr\u00e0 inserito nel Dipartimento di Montenotte.\nNel 1815 i tre territori verranno inglobati nel Regno di Sardegna, cos\u00ec come stabilir\u00e0 il Congresso di Vienna del 1814 anche per gli altri comuni della repubblica ligure, e successivamente nel Regno d'Italia dal 1861; nel 1848 vengono registrati in questa municipalit\u00e0 610 abitanti. Dal 1859 al 1927 il territorio fu compreso nel V mandamento di Pietra del Circondario di Albenga facente parte della Provincia di Genova; nel 1927 con la soppressione del circondario ingauno passer\u00e0, per pochi mesi, nel Circondario di Savona e, infine, sotto la neo costituita Provincia di Savona.\nRisale al 6 dicembre 1928 il Regio decreto n. 2971 che ufficializzer\u00e0 l'aggregazione dei due comuni di Bardino Vecchio e Bardino Nuovo nel territorio di Tovo San Giacomo come frazioni comunali; il 6 dicembre del 2008 \u00e8 ricorso l'ottantesimo anniversario dell'unificazione delle tre storiche comunit\u00e0 tovese e bardinese.\nMonumenti e luoghi d'interesse.\nArchitetture religiose.\nLa sua chiesa parrocchiale, dedicata a san Giovanni Battista, \u00e8 caratterizzata dal bel campanile cuspidato del XIV secolo in stile romanico. Sul suo territorio, lungo la strada provinciale che collega il centro del paese con l'altra frazione di Bardino Nuovo, sorgono anche il santuario della Madonna delle Grazie e l'oratorio di San Carlo Borromeo.\nArchitetture militari.\nSull'alto di un colle, proseguendo lungo la stradina che porta al cimitero proprio all'inizio del centro abitato, in bella posizione, dominano i resti dell'antico castello carrettesco denominato \"dei Folchi\"."}
{"id": "1935030", "revid": "767487", "url": "https://it.wikipedia.org/wiki?curid=1935030", "title": "Featuring Ghostbusters", "text": "Featuring Ghostbusters \u00e8 la nona raccolta dedicata al musicista statunitense Ray Parker Jr., pubblicata dalla Collectables nel 2004.\nIl disco.\n\"Featuring Ghostbusters\" \u00e8 una ristampa della precedente collezione economica \"\". Oltre al titolo, l'unica caratteristica che pone differenza fra le due edizioni \u00e8 la copertina."}
{"id": "1935031", "revid": "125442011", "url": "https://it.wikipedia.org/wiki?curid=1935031", "title": "Sarah Palin", "text": "\u00c8 stata membro del Consiglio comunale di Wasilla dal 1992 al 1996 e sindaco della citt\u00e0 dal 1996 al 2002.\nNel novembre 2006 la Palin \u00e8 stata eletta, per il Partito Repubblicano, come 11\u00ba governatore dell'Alaska, carica cui ha rinunciato nel 2009.\nIl 29 agosto 2008 viene scelta dal candidato presidenziale repubblicano John McCain come sua vice alle elezioni presidenziali statunitensi, diventando la prima donna a far parte di un \"ticket\" repubblicano.\nDopo la sconfitta alle presidenziali, \u00e8 diventata una leader del movimento ultraconservatore Tea Party.\nBiografia e famiglia.\nSarah Heath \u00e8 nata a Sandpoint, in Idaho, da Charles, insegnante, e Sheeran Heath, segretaria.\nPochi mesi dopo la sua nascita la famiglia si trasfer\u00ec a Skagway (Alaska), nel 1969 a Eagle River ed infine nel 1972 a Wasilla dove si diploma alla \"Wasilla High School\".\nDurante le scuole superiori ricevette il soprannome con cui viene indicata tuttora di \"barracuda\".\nNel 1984 si classific\u00f2 seconda nel concorso di bellezza per Miss Alaska\nNel 1987 consegue al \"North Idaho College\" un diploma in scienze politiche.\nSarah Heath, coniugata Palin, \u00e8 stata inizialmente giornalista sportivo per l'emittente KTUU di Anchorage, lavorando nel contempo per una compagnia petrolifera.\n\u00c8 stata sposata dal 1988 al 2020 con Todd Palin con cui ha avuto cinque figli: Track, Bristol, Willow, Piper e Trig Paxson Van Palin (quest'ultimo affetto da Sindrome di Down). Nel 2008 diventa nonna.\nNel corso degli anni, su di lei il sistema mediatico ha costruito un\u2019immagine piena di stereotipi: una donna che caccia, mangia hamburger di alce, pesca nel ghiaccio, pilota motoslitte, pratica sport, \u00e8 membro della \"National Rifle Association\" e nel contempo \u00e8 madre e moglie. Un'intervista del 2010 mette per\u00f2 secondo alcuni fortemente in dubbio questa rappresentazione, facendo trasparire anche tratti caratteriali problematici, quali aggressivit\u00e0, vendicativit\u00e0 e tendenza ad abusare dei propri poteri.\nEsperienza politica.\nSindaco di Wasilla.\nDal 1992 al 1996 Sarah Palin \u00e8 stata membro del \"Wasilla City Council\" (Consiglio comunale di Wasilla) per due mandati. Wasilla \u00e8 una piccola cittadina di 10.000 abitanti. Nel 1996 Sarah Palin ha sfidato il sindaco in carica John Stein, vincendo le elezioni. Il sindaco uscente e lo sceriffo tentarono poi di organizzare una campagna di \"recall\" (revoca), ma fallirono. Si candid\u00f2 poi per un secondo mandato nel 1999 dove venne riconfermata.\nSarah Palin venne inoltre eletta presidente della \"Alaska Conference of Mayors\" (conferenza dei sindaci dell'Alaska).\nNel 2010 il periodico \"Vanity Fair\" pubblic\u00f2 un articolo-inchiesta che documentava gli abusi di potere della Palin durante il suo mandato di sindaco, tali da indurre un'impiegata comunale a licenziarsi e ricorrere a cure psichiatriche.\nLe polemiche con il Partito Repubblicano per la mancata candidatura a vice-governatore.\nNel 2002 Sarah Palin si candid\u00f2 alle primarie per l'elezione del vice governatore dell'Alaska, ma venne sconfitta da Loren Leman in una corsa a quattro. Dopo che Frank Murkowski diede le dimissioni dal Senato statunitense a met\u00e0 mandato per assumere la carica di governatore, Sarah Palin fu presa in considerazione come suo possibile successore. Murkowski per\u00f2 nomin\u00f2 la figlia, Lisa Murkowski, allora rappresentante dello stato dell'Alaska.\nIl governatore Murkowski nomin\u00f2 Sarah Palin a capo della \"Alaska Oil and Gas Conservation Commission\", dove lei rest\u00f2 dal 2003 al 2004 ricoprendo anche il ruolo di \"Ethics Supervisor\" (\"supervisore etico\"). Palin diede le dimissioni nel gennaio 2004, adducendo la mancanza di etica da parte di alcuni membri del suo stesso partito dopo che le sue proteste in merito a violazioni della legge e conflitti d'interesse erano state ignorate. In seguito alle dimissioni, Palin denunci\u00f2 il presidente del Partito Repubblicano, Randy Ruedrich, uno dei commissari della \"Alaska Oil and Gas Conservation Commission\", accusandolo di lavorare per il partito nel tempo libero e di lavorare inoltre in stretta collaborazione con la societ\u00e0 che avrebbe dovuto regolamentare. Palin denunci\u00f2 anche l'ex Attorney General (Procuratore Generale) dell'Alaska Gregg Renkes: entrambi diedero le dimissioni e Ruedrich pag\u00f2 una multa record di 12.000 dollari.\nDal 2003 al giugno 2005 Sarah Palin fu uno dei tre amministratori del \"Ted Stevens Excellence in Public Service, Inc.\", un'organizzazione pubblica (\"527 Group\") per la formazione politica di donne repubblicane in Alaska.\nGovernatore dell'Alaska.\nNel 2006 Sarah Palin si candid\u00f2 alle elezioni come governatore dell'Alaska, con una campagna fondata su un governo pulito. Alle primarie repubblicane riport\u00f2 una vittoria contro l'allora governatore Murkowski. Vinse poi le elezioni generali nel novembre 2006, sconfiggendo l'ex governatore Tony Knowles con una piattaforma programmatica che metteva al centro della sua futura amministrazione istruzione, sicurezza pubblica e trasporti.\nIl 4 dicembre 2006 Sarah Palin divenne cos\u00ec, a 42 anni, la prima donna a ricoprire la carica di governatore dell'Alaska, e il pi\u00f9 giovane governatore nella storia dello stato.\nFu il primo governatore dell'Alaska a non celebrare la cerimonia di inaugurazione a Juneau, scegliendo invece Fairbanks.\nPromosse inoltre una legislazione etica e tagli\u00f2 progetti cosiddetti \u201c\"Pork Barrel\"\u201d o \u201c\"earmarks\"\u201d (finanziati con stanziamenti di fondi ottenuti con intrighi o favori politici) per quasi 500 milioni di dollari, tramite lo strumento del veto del governatore. In particolare, ha messo fine al cosiddetto \u201c\"Bridge to Nowhere\"\u201d (ponte verso il nulla) che era diventato un simbolo nazionale di spreco, dichiarando: \u201cL'Alaska deve essere autosufficiente, invece di dipendere dai dollari federali come fa ora\u201d.\nLa candidatura a vice-presidente degli Stati Uniti.\nIl 29 agosto 2008 Sarah Palin venne annunciata dal candidato repubblicano alla presidenza John McCain come candidata vicepresidente nel ticket presidenziale.\nL'annuncio sorprese gli osservatori e l'intera stampa, che non aveva considerato il nome di Sarah Palin nella lista dei candidati possibili.\nSarah Palin fu la prima candidata donna alla vice presidenza per il Partito Repubblicano e la seconda donna candidata alla seconda pi\u00f9 alta carica statale nella storia degli Stati Uniti dopo Geraldine Ferraro (candidata nel 1984 nel ticket democratico di Walter Mondale, poi sconfitto da Ronald Reagan).\nIl 3 settembre 2008 Sarah Palin pronunci\u00f2 il discorso (scritto da Matthew Scully) di accettazione della candidatura al congresso del Partito Repubblicano.\nDopo la sua candidatura a vice-presidente, Sarah Palin si espresse in modo molto critico verso il candidato democratico alla Casa Bianca, Barack Obama.\nMolti analisti osservarono che la governatrice Palin, avendo pochissima esperienza in campo internazionale (prima di diventare governatore non si era mai occupata di affari esterni agli USA), non sarebbe stata all'altezza di svolgere adeguatamente il compito di vice-presidente degli Stati Uniti. L'improbabilit\u00e0 della Palin in veste di vice-presidente della superpotenza americana fu ripresa varie volte dagli stand-up comedian statunitensi e fu dimostrata ampiamente dai risultati elettorali, in quanto alle elezioni presidenziali del 4 novembre 2008 McCain e la Palin furono ampiamente sconfitti, conquistando solamente 173 grandi elettori, contro i 365 ottenuti dal ticket democratico composto dal candidato presidente Barack Obama e dal suo vice Joe Biden.\nDopo la sconfitta alle presidenziali, e terminata la legislatura da governatore dell'Alaska nel luglio 2009, divenne una leader del movimento ultra-conservatore Tea Party.\nIl sostegno a Trump.\nIl 20 gennaio 2016, a sorpresa, diede il suo appoggio ufficiale al miliardario newyorkese Donald Trump accompagnandolo in un comizio nell'Iowa in vista del primo caucus che diede il via alle elezioni primarie repubblicane del 2016. Il suo sostegno a colui che sarebbe divenuto presidente fu definito sorprendente, in quanto si riteneva avrebbe appoggiato il senatore ultraconservatore evangelico del Texas Ted Cruz, fervente cofondatore del Tea Party di cui la Palin \u00e8 tra i maggiori esponenti. Tuttavia lo stile politicamente scorretto e le proposte radicali in tema di immigrazione, armi e diritti civili sono perfettamente compatibili con quelle di Trump invise a tutto l'apparato del repubblicanesimo moderato. Essendo la prima personalit\u00e0 importante, seppur invisa all'apparato ufficiale, la Palin fu il primo pezzo da novanta del GOP ad accreditare il candidato repubblicano Trump come possibile futuro presidente affermando che sar\u00e0 l'unico in grado \"di dare un calcio all'ISIS\" aprendo allo stesso tempo la possibilit\u00e0 di una sua nuova nomina come vice-presidente come nel 2008 quando fu indicata da John McCain dopo anni di marginalizzazione politica.\nTuttavia, nel corso delle elezioni primarie, l'effetto-Palin per trascinare il voto femminile (inviso a Trump per diverse battute sessiste) ma soprattutto ultra-conservatore, a discapito proprio di Cruz secondo nei sondaggi nazionali, non si verific\u00f2. \nNel dicembre 2016, dopo la vittoria alle presidenziali di Trump, chiuse \"Sarah PAC\", il comitato di azione politica lanciato dalla Palin nel 2009.\nPosizioni politiche.\nPolitica anti-ecologista e risorse energetiche.\nL'agenda politica di Sarah Palin \u00e8 molto controversa sul fronte della politica energetica, nei confronti delle grandi compagnie petrolifere: pur esponendo in passato alcune idee contro le compagnie petrolifere negli ultimi anni \u00e8 diventata una delle pi\u00f9 ferme sostenitrici alla creazione di nuove trivellazioni e la creazione di un nuovo oleodotto arrivando ad affermare che bisogna pregare per la sua costruzione in quanto espressa volont\u00e0 di Dio. Durante la campagna elettorale presidenziale del 2008 diffuse la notizia di auspicare leggi per inasprire le tasse ai petrolieri e di aver agito contro la compagnia ExxonMobil ma tutte queste informazioni furono in seguito smentite. Sarah Palin infatti promosse fortemente lo sviluppo delle risorse di petrolio e gas naturale dell'Alaska, incluso il suolo dell'\"Arctic National Wildlife Refuge\" una delle riserve naturali pi\u00f9 importanti del Nord America, suscitando una dura critica a livello nazionale.\nPoco dopo la sua nomina, Sarah Palin revoc\u00f2 trentacinque delle nomine effettuate da Murkowski nelle ultime ore della sua amministrazione, inclusa quella del suo precedente capo del personale, Jim Clark, alla \"Alaska Natural Gas Development Authority\". Clark successivamente si dichiar\u00f2 colpevole dell'imputazione giudiziaria del reato di \"conspiracy\" (accordo diretto al compimento di un illecito) per l'utilizzo di un dono di denaro illegale da parte di Veco Corporation, una societ\u00e0 di servizi per giacimenti petroliferi poi liquidata, per il pagamento di attivit\u00e0 nella campagna di rielezione di Frank Murkowski.\nNel marzo 2007 Sarah Palin present\u00f2 l'\"Alaska Gasline Inducement Act\" (AGIA), un nuovo strumento legale per costruire un gasdotto dal North Slope dell'Alaska, in base a cui le societ\u00e0 partecipanti alla gara di appalto avrebbero dovuto garantire le fasi di costruzione e presentare una candidatura ritenuta compatibile con l'esplorazione di nuove fonti energetiche. Solo un legislatore, il repubblicano Ralph Samuels, vot\u00f2 contro la misura e in giugno Sarah Palin la convert\u00ec in legge. Il 5 gennaio 2008 Sarah Palin annunci\u00f2 che la TransCanada Alaska Corporation LLC risult\u00f2 la sola candidata idonea ai sensi dell'AGIA e nell'agosto 2008 firm\u00f2 la legge di appalto per la costruzione e gestione di un gasdotto del valore di 30 miliardi di dollari per trasportare gas naturale dal North Slope agli Stati Uniti continentali attraverso il Canada.\nA seguito degli elevati prezzi di gas e petrolio e della conseguente eccedenza nel bilancio governativo, Sarah Palin propose di dare agli abitanti dell'Alaska una carta di debito energetico di 100 dollari al mese e di concedere sussidi alle societ\u00e0 di fornitura dell'energia elettrica per ridurre le tariffe applicate ai consumatori. Successivamente abbandon\u00f2 la proposta della carta di debito e deliber\u00f2 invece di eliminare l'imposta sul gas e di versare a ogni abitante dell'Alaska un assegno di 1200 dollari.\nSarah Palin espresse la propria opposizione all'inserimento degli orsi polari tra le specie protette, e proponendo il suo inserimento fra le specie cacciabili nonostante il pericolo di estinzione della specie (l'Alaska ospita circa un quinto degli orsi polari esistenti).\nIn tema di cambiamenti climatici, Sarah Palin dichiar\u00f2 di non attribuirne interamente la colpa alle attivit\u00e0 umane, sottolineando tuttavia che ci\u00f2 che conta \u00e8 attivarsi per risolvere il problema. \u00c8 stata cos\u00ec il primo governatore statunitense a creare un gruppo ad hoc di consulenti specializzato in cambiamenti climatici e riduzione delle emissioni di gas a effetto serra in Alaska (\"Alaska Climate Change Sub-Cabinet\"\u201d e l\"'Alaska Climate Change Strategy\").\nNel 2010 la Palin propose la cancellazione delle balene beluga dalla lista delle specie protette in Alaska nonostante siano state inserite a livello mondiale come animali in pericolo di estinzione; molti giornali hanno ipotizzato che dietro questa presa di posizione ci siano le compagnie petrolifere interessate allo sfruttamento dei \"santuari delle balene\" ora inaccessibili alle compagnie petrolifere.\nPolitiche anti-aborto.\nLa Palin \u00e8 fortemente anti-abortista e appartiene al movimento femminista \"Feminists for Life\". Tuttavia, nella sua legislazione non ha promosso alcuna legge anti-aborto ed \u00e8 pro-contraccezione.\nSarah Palin ha dichiarato che nessuna donna dovrebbe dover scegliere tra la propria carriera, la propria istruzione e i propri figli: \u201cCredo nella forza e nel potere delle donne e nel potenziale di ogni vita umana\u201d. In particolare, ha dichiarato: \u201cLa legge del Paese \u00e8 la legge del Paese. Possiamo parlare dell'aborto, ma non possiamo firmare nessuna legge che tolga l'autorit\u00e0 alla Corte Suprema degli Stati Uniti che ha pronunciato la sentenza sull'aborto\u201d (il diritto all'aborto negli Stati Uniti discende dalla famosa sentenza Roe vs Wade).\nPena di morte.\n\u00c8 una ferma sostenitrice della pena di morte e si \u00e8 pi\u00f9 volte dichiarata favorevole ad essa per i reati di violenza e omicidio perpetrati contro bambini, oltre a tutti i casi per cui \u00e8 prevista.\nPolitiche contro i matrimoni gay.\nPur essendo contraria ai matrimoni gay, ha dichiarato di avere amici gay e di essere sensibile alle questioni relative al mondo LGBT in materia di discriminazione. Dopo che la precedente amministrazione non aveva adottato le prestazioni di previdenza sociale per coppie dello stesso sesso, Sarah Palin diede applicazione a un ordine della Corte Suprema, trasformandole in legge. Nel 1998 l'Alaska era stato uno dei primi Stati americani a passare un divieto costituzionale sui matrimoni gay, insieme alle Hawaii. Sarah Palin dichiar\u00f2 di essere a favore dell'emendamento costituzionale del 1998. Ci\u00f2 nonostante, il primo veto di Sarah Palin fu utilizzato per bloccare una legge che avrebbe impedito allo Stato di versare prestazioni sanitarie e previdenziali ai partner di impiegati pubblici gay. Di fatto, il suo veto garant\u00ec tali prestazioni statali alle coppie dello stesso sesso. Sarah Palin inoltre dichiar\u00f2: \u201cNon ho intenzione di giudicare nessuno. N\u00e9 di indossare le mie opinioni personali, n\u00e9 di forzarle su nessuno. Ho rispetto per tutti gli abitanti dell'Alaska. E spero che ci\u00f2 consentir\u00e0 a tutti gli abitanti dell'Alaska di avere fiducia nel proprio Governatore. Il mio rispetto per ognuno sar\u00e0 profondo e mi consentir\u00e0 di non discriminare contro nessuno\u201d.\nPolitiche sociali.\nNel periodo al governo dell'Alaska, la Palin e la sua amministrazione rividero completamente il sistema di finanziamento dell'istruzione, destinando un maggior flusso di fondi ai distretti fuori Anchorage, la maggiore citt\u00e0 dell'Alaska, dove i costi di trasporto e d'istruzione in comunit\u00e0 sparpagliate nel vasto stato sono maggiori e aumentando il finanziamento per alunno di 100 dollari, a 5.480 dollari nel 2009. Come parte di tale misura fu inoltre aumentato il finanziamento per alunni con bisogni speciali particolarmente onerosi da 26.900 dollari per studente nel 2008 a 73.840 dollari nell'esercizio fiscale 2011 e furono destinati altri 216 milioni di dollari al sistema di previdenza degli insegnanti, misure definite \u201cun evento storico\u201d da Carl Rose, il CEO dell'\"Association of Alaska School Boards\".\nNell'ambito dei programmi per bambini e ragazzi con bisogni speciali, Sarah Palin ristruttur\u00f2 il sistema scorporando l\"'Alaska ChalleNGe Youth Academy\" e aumentandone l'importo destinato a bilancio da 5.353.000 dollari a 6.082.100, portando cos\u00ec il totale per questa voce del bilancio, comprendente anche i finanziamenti a una struttura adibita all'accoglienza di ragazze madri, a 9.238.100 dollari, con un aumento complessivo del 12%.\nPolitiche di bilancio.\nNei primi giorni della sua amministrazione Sarah Palin ridusse notevolmente la spesa pubblica tramite la vendita del jet Westwind II acquistato (con un credito governativo) dall'amministrazione Murkowski, mettendolo in vendita su eBay per tre volte di seguito. Nell'agosto 2007 il jet fu venduto per 2,1 milioni di dollari ad un privato.\nNel giugno 2007 Sarah Palin firm\u00f2 una legge per un bilancio d'esercizio di 6,6 miliardi di dollari, il pi\u00f9 ampio nella storia dell'Alaska. Nel contempo utilizz\u00f2 il suo potere di veto per effettuare il secondo maggiore taglio nel bilancio degli investimenti in infrastrutture nella storia dello Stato. I 237 milioni risparmiati rappresentarono oltre 300 progetti locali e ridussero il bilancio infrastrutturale a quasi 1,6 miliardi di dollari.\nSotto la guida di Sarah Palin, i fondi sollecitati allo stato federale per stanziamenti a scopo speciale tramite lobbisti (\u201c\"earmarks\"\u201d) furono ridotti dai 705 milioni di dollari del 2005 a 256 milioni nel 2008.\nAl fine di promuovere la trasparenza nella conduzione della cosa pubblica, Sarah Palin mise il bilancio dello stato dell'Alaska su Internet, per la libera consultazione da parte del pubblico.\nInfrastrutture - \u201cBridge to nowhere\u201d.\nIl progetto infrastrutturale soprannominato \u201cBridge to nowhere\u201d (ponte verso il nulla) si riferisce alla progettazione e costruzione di un ponte che avrebbe unito l'isola di Gravina, contenente un piccolo aeroporto e 50 abitanti, alla comunit\u00e0 di Ketchikan. Il progetto era stato messo a punto dall'amministrazione di Frank Murkowski e i fondi erano stati richiesti al governo federale. Nella legge di bilancio 109-59 del 10 agosto 2005 il governo federale aveva stanziato 100 milioni di dollari all'anno dal 2005 al 2009 per il progetto.\nIl progetto era stato osteggiato fortemente nel Congresso statunitense quale simbolo di spreco del denaro pubblico, in particolare dal Senatore John McCain. Quando i soldi stanziati per il ponte furono reindirizzati al soccorso delle vittime dell'uragano Katrina, il Senatore dell'Alaska Ted Stevens giunse fino a minacciare le dimissioni qualora il denaro non fosse stato inviato in Alaska. Sarah Palin aveva inizialmente appoggiato il progetto durante la sua campagna elettorale per il posto di Governatore, ma dopo essere stata eletta (nel novembre 2006) modific\u00f2 tale posizione alla luce della chiara opposizione al progetto tra la popolazione e blocc\u00f2 il progetto (e i fondi federali) nel settembre 2007, opponendosi in generale alla pratica degli \"earmarks\" dichiarando: \u201cSi pu\u00f2 scegliere di essere proattivi e di partecipare ai cambiamenti positivi che si stanno verificando o si pu\u00f2 decidere di combattere il nuovo sistema che si prospetta\u201d (alludendo all'atteggiamento di Stevens). Palin incit\u00f2 peraltro il Dipartimento dei trasporti a ricercare alternative \u201cfinanziariamente responsabili\u201d, dichiarandosi comunque favorevole a creare un collegamento tra Gravina e Ketchikan.\nNel primo anno di legislatura, Sarah Palin ridusse la pratica degli \"earmarks\" dai 550 milioni dell'anno precedente a 200 milioni di dollari, suscitando le ire del senatore Ted Stevens, il quale dichiar\u00f2 \u201c\u00e8 molto difficile al momento contrastare la sensazione che non rappresentiamo l'Alaska perch\u00e9 l'Alaska non vuole gli \"earmarks\"\u201d.\nQuestioni giudiziarie - \"Troopergate\".\nL'11 luglio 2008 il governatore Palin esoner\u00f2 Walter Monegan dalla carica di \"Commissioner of Public Safety\" (\"commissario alla sicurezza pubblica\"), offrendogli una posizione come direttore esecutivo dell'ente pubblico \"Alcoholic Beverage Control Board\" (comitato per il controllo delle bevande alcoliche), da questi rifiutato. Successivamente Monegan dichiar\u00f2 di sospettare che il licenziamento fosse dovuto alla sua riluttanza a licenziare l'agente di polizia di stato (\"State Trooper\") Mike Wooten, dichiarando di avere ricevuto pressioni in tal senso ma aggiungendo di non aver mai ricevuto una richiesta esplicita di licenziare Wooten.\nMike Wooten \u00e8 l'ex-marito della sorella di Sarah Palin, Molly McCann, implicato in una battaglia di affidamento a seguito del divorzio, la cui causa \u00e8 iniziata nell'aprile 2005 e che \u00e8 diventato effettivo nel gennaio 2006 (da allora Wooten si \u00e8 sposato e divorziato un'altra volta). Nel 2006, prima che Sarah Palin diventasse governatore, Wooten era stato oggetto di un provvedimento disciplinare: il 27 aprile 2005 il dipartimento di polizia per cui Wooten lavorava aveva aperto un'indagine interna in merito a 13 atti o comportamenti illegali o in violazione del codice deontologico da parte dell'agente Wooten. L'indagine determin\u00f2 che Wooten era colpevole di violazione dei regolamenti interni o della legge in undici casi e il 1\u00ba marzo 2006 condann\u00f2 Wooten a dieci giorni di sospensione (poi ridotti a cinque per intervento del sindacato), per aver bevuto birra in servizio mentre guidava, aver illegalmente sparato a un alce senza licenza di caccia (con l'aggravante data dal fatto che lavorava nel dipartimento per le indagini dei reati contro la flora e la fauna), aver utilizzato un taser (arma a scarica elettrica) sul figliastro che all'epoca aveva 10 anni (atto ammesso dallo stesso Wooten e secondo questi effettuato \u201ca fini educativi\u201d). L'indagine esplor\u00f2 anche l'accusa secondo cui Wooten aveva minacciato di uccidere il padre di Molly McCann (e di Sarah Palin) se avesse aiutato la figlia con un avvocato per la causa di divorzio. L'indagine determin\u00f2 in particolare che le minacce erano effettivamente avvenute (malgrado il diniego di Wooten), ma che non comportavano reato in quanto non erano state rivolte in presenza del padre. Il provvedimento disciplinare era accompagnato da un avvertimento che in caso di recidiva o di atti o comportamenti analoghi l'agente Wooten sarebbe stato licenziato.\nMalgrado la Costituzione dell'Alaska (art. 3, 25) attribuisca al governatore la piena facolt\u00e0 di licenziare un commissario in qualsiasi momento per qualsivoglia motivo senza essere tenuto a fornire alcuna spiegazione, in un desiderio di apertura, onest\u00e0 e trasparenza il governatore Palin rilasci\u00f2 una dichiarazione in una conferenza stampa del 13 agosto 2008 in cui espose i motivi del licenziamento di Monegan, specificando che non c'era alcuna correlazione con Wooten e affermando che Monegan era stato licenziato per mancato impegno nel raggiungimento di obiettivi fondamentali (numerosi posti di lavoro per agenti di polizia lasciati vacanti malgrado la necessit\u00e0 di una forza di polizia pienamente funzionale, insufficiente perseguimento degli obiettivi relativi agli abusi di bevande alcoliche, in particolare contrabbando di bevande alcoliche in aree rurali, assenza di spirito di squadra, con dichiarazioni della necessit\u00e0 di aumento dei finanziamenti pur avendo concordato in commissione tagli di bilancio). Palin inoltre conferm\u00f2 che vi furono circa due dozzine di contatti con il Dipartimento di pubblica sicurezza da parte di membri della sua amministrazione, dichiarando tuttavia di esserne stata del tutto ignara e che Monegan stesso non l'aveva mai informata di eventuali pressioni tese a licenziare Wooten. Sarah Palin mise altres\u00ec a disposizione una registrazione di una telefonata del 29 febbraio 2008 effettuata da un membro della sua amministrazione, Frank Bailey in cui Bailey parlava senza mezzi termini di Wooten e dello stupore della famiglia Palin in merito al fatto che l'agente di polizia fosse ancora in servizio, esprimendo la preoccupazione che il mancato intervento nei suoi confronti malgrado gli atti recidivi fosse dovuto alla parentela con il governatore Palin e la preoccupazione che il governatore Palin potesse essere ritenuta responsabile di coinvolgimento in favoritismo. Sarah Palin si dichiar\u00f2 totalmente ignara di tale telefonata. Bailey conferm\u00f2 di avere effettuato la telefonata a insaputa del governatore Palin e senza che gli fosse mai stato richiesto n\u00e9 suggerito e fu sospeso per avere agito al di fuori del suo ambito di competenza come \"Director of Boards and Commissions\".\nNell'agosto 2008 fu aperta un'inchiesta ufficiale in Alaska da parte del Consiglio legislativo (\"Legislative Council\") per possibile abuso di potere. I responsabili dell'inchiesta riconobbero che \u201cMonegan e altri commissari servono \u201c\"at will\"\u201d, ossia che possono essere licenziati da Palin in qualsiasi momento\u201d. L'inchiesta fu diretta dal senatore democratico del Senato dell'Alaska Hollis French, che fece sapere che Palin aveva cooperato e non fu pertanto necessario alcun mandato di comparizione. In seguito alla candidatura di Sarah Palin alla vice-presidenza, il senatore French rilasci\u00f2 interviste alla stampa giudicate faziose e diffamatorie (dichiarando che il rapporto dell'indagine avrebbe costituito una \u201csorpresa di ottobre\u201d \u201cprobabilmente dannosa per l'amministrazione\u201d e che il governatore Palin \u201caveva un problema di credibilit\u00e0\u201d) e ne fu richiesta la sostituzione con personale \u201cprofessionale, imparziale, indipendente, obiettivo e condotta al di fuori del processo politico come stabilito dal Consiglio legislativo il 28 luglio 2008\u201d dal repubblicano John Coghill. Fu altres\u00ec evidenziato che il senatore democratico French, insieme ad altri due senatori democratici responsabili dell'inchiesta, aveva preso parte nel mese di luglio a un evento organizzato presso la sede di Barack Obama in Alaska in suo supporto. [Video, Fox News, 10 settembre 2008.] La richiesta fu tuttavia respinta dal capo del Consiglio legislativo, il senatore democratico Kim Elton, e l'indagine prosegu\u00ec.\nWooten e il suo sindacato accusarono inoltre il governatore Palin di aver impropriamente divulgato documenti confidenziali relativi al suo impiego nell'ambito della causa di divorzio. Tuttavia, l'avvocato di McCann present\u00f2 un documento firmato dallo stesso Wooten che dimostra che Wooten aveva autorizzato la diffusione di tali informazioni tramite le normali procedure di divulgazione. Wooten cit\u00f2 inoltre Palin per diffusione dei suoi documenti confidenziali a personale non autorizzato dell'amministrazione, ma il personale in questione sment\u00ec categoricamente nella deposizione rilasciata nell'ambito dell'inchiesta. In seguito alla candidatura alla vice-presidenza di Sarah Palin, Wooten ricevette offerte di trentamila dollari per interviste con la stampa scandalistica, nonch\u00e9 offerte dalla campagna elettorale del senatore Barack Obama, e accett\u00f2 un'intervista con la CNN.\nIl 10 ottobre 2008 Stephen Branchflower, ex pubblico ministero in pensione incaricato dal Consiglio legislativo di condurre l'indagine, pubblic\u00f2 il rapporto investigativo. Quest'ultimo determina che il licenziamento di Monegan costitu\u00ec un \u201cappropriato e legale esercizio dell'autorit\u00e0 costituzionale e statutaria [del Governatore Palin] di assumere e licenziare i capi di dipartimento del ramo esecutivo\u201d. Il rapporto avanza l'opinione che Sarah Palin ha violato il codice etico dell'Alaska per \u201cinazione\u201d, ossia per non aver impedito al marito Todd Palin di \u201ccontattare impiegati pubblici\u201d in merito all'agente Wooten. Todd Palin fu convocato a comparire da Branchflower durante l'indagine e rilasci\u00f2 una dichiarazione scritta in risposta alla convocazione, di cui Branchflower tuttavia decise di non tenere conto nel suo rapporto adducendo a motivazione i tempi brevi previsti dall'indagine per la consegna del rapporto. La questione rimase tuttavia aperta, poich\u00e9 il rapporto non ha alcun valore giuridico in merito a un'eventuale violazione del codice etico (di norma legata strettamente a un vantaggio finanziario, non emerso in questo caso). L'unico organo che ha giurisdizione per determinare se vi \u00e8 stata violazione del codice etico \u00e8 il \"Personnel Board\", presso cui Sarah Palin ha citato se stessa il 3 settembre 2008 facendo cos\u00ec avviare un'indagine parallela.\nIl caso Giffords.\nDopo l'approvazione della riforma sanitaria del presidente Barack Obama, la Palin pubblic\u00f2 sul suo sito web una lista di politici che riteneva necessario eliminare politicamente, fra cui Gabrielle Giffords, deputata democratica al Congresso, che aveva contribuito a scrivere la riforma.\nL'8 gennaio 2011 la Giffords fu ferita gravemente da un attentatore che le spar\u00f2 alla testa e fu costretta a dimettersi dal suo incarico al Congresso per dedicarsi completamente alla riabilitazione, per recuperare le funzionalit\u00e0 motorie e l'uso della parola.\nA seguito di ci\u00f2 Sarah Palin fu accusata di fomentare comportamenti violenti per un semplice tornaconto elettorale e costretta a rimuovere la lista dal suo sito.\nLibri.\nA novembre 2009 \u00e8 uscita negli USA l'autobiografia di Sarah Palin, intitolata \"Going Rogue: An American Life\", .\nLa Palin ha pubblicizzato il libro in molti \"talk show\" americani (compreso quello di Oprah Winfrey), evitando per\u00f2 di andare al David Letterman Show, a cui non ha ancora perdonato una battuta sulla propria figlia del settembre 2009 e soprattutto la rubrica \"Things more fun than reading Sarah Palin's Memoir\" con la quale David Letterman fa della satira sull'ex governatrice dell'Alaska.\nImpatto sulla cultura di massa.\nNel video musicale di \"We Made You\" del cantante Eminem figura una parodia di Sarah Palin, interpretata dall'attrice pornografica Lisa Ann, che aveva gi\u00e0 impersonato \"Serra Paylin\" (personaggio parodia di Sarah Palin) in diversi film pornografici, tra cui \"Who's Nailin' Paylin?\"."}
{"id": "1935032", "revid": "124940337", "url": "https://it.wikipedia.org/wiki?curid=1935032", "title": "The Herd", "text": "I The Herd sono stati una pop/pop rock band inglese attiva tra il 1965 ed il 1970, nota per aver lanciato la carriera del cantante-chitarrista Peter Frampton.\nStoria della band.\nAllontanati dalla etichetta Parlophone per lo scarso livello di successo ottenuto dai loro singoli, riuscirono ad emergere dal buio grazie alla Fontana Records che ne cur\u00f2 il lancio rivalutandone l'immagine come band di culto del movimento \u201cFlower power\u201d degli anni sessanta.\nVengono oggi ricordati per una serie di singoli pubblicati nel biennio 1967-1968 che ottennero successo anche grazie al fatto di essere stati massicciamente trasmessi da molte delle radio pirata imperversanti all'epoca in Inghilterra. \"I Can Fly\" e \"From the Underworld\" (n. 6 in UK) i loro successi pi\u00f9 significativi del 1967; del 1968 sono invece i brani \"Paradise Lost\" (n. 15 in UK) e soprattutto \"I Don't Want Our Loving to Die\" (n. 5 in UK), in assoluto il loro successo pi\u00f9 grande.\nIl gruppo si afferm\u00f2 specialmente come band per giovanissimi (Frampton ottenne anche la copertina di \"Rave\", un periodico per teenager che lo incoron\u00f2 \u201cvolto del 1968\u201d) ostentando un look fotogenico e sofisticato.\nTuttavia, ben presto inaspettati cambi di formazione spezzarono in maniera irreversibile la buona alchimia creatasi tra i componenti originali ed il successivo singolo \"Sunshine Cottage\" non riscosse il successo preventivato.\nInsoddisfatto dei risultati (ma altres\u00ec inappagato dal fatto di suonare in una band etichettata solo \u201cper teenager\u201d) Frampton abbandon\u00f2 il gruppo per formare gli Humble Pie insieme a Steve Mariott.\nPrivi di Frampton, i The Herd ebbero vita assai breve: i componenti superstiti provarono ad incidere altri brani ma senza grandi soddisfazioni e, gi\u00e0 nel 1970, la band non esisteva pi\u00f9.\nNegli anni successivi Frampton intraprese una strepitosa carriera solistica. Il tastierista Andy Bown divenne componente degli Status Quo in pianta stabile dal 1976."}
{"id": "1935038", "revid": "103861942", "url": "https://it.wikipedia.org/wiki?curid=1935038", "title": "Bad Side of the Moon", "text": "Bad Side of the Moon \u00e8 una canzone scritta ed interpretata da Elton John. Il testo \u00e8 di Bernie Taupin.\n\u00c8 un brano decisamente rock, uscito come B-side del singolo \"Border Song\", proveniente dall'album omonimo dell'artista (pubblicato nel 1970). Raramente eseguita in concerti, \u00e8 tuttavia presente, insieme ad altri brani come \"Can I Put You On\", \"Sixty Years On\" e \"Amoreena\", nell'album \"17-11-70\" (il primo album live di Elton). Il testo di Taupin descrive la situazione opprimente che viveva all'epoca il paroliere, e pu\u00f2 essere paragonato a quello di \"The Cage\". Il brano, arrangiato interamente da Paul Buckmaster, doveva far parte del secondo album, Elton John, ma fu scartata in fase di editing. Curiosamente, appare nelle primissime edizioni italiane dell'album.\nNel 1995 la canzone \u00e8 stata inserita nella versione rimasterizzata dell'album \"Elton John\", insieme a Grey Seal e a Rock n Roll Madonna. \nEra comunque gi\u00e0 stata precedentemente inserita in altre raccolte (come \"Elton John's Lady Samantha\" del 1980 e \"To Be Continued\" del 1990).\nIn italiano \u00e8 stata incisa nel 1973 dai Dik Dik con il titolo cambiato in \"Ma tu chi sei\" e il testo scritto dal cantante del complesso, Giancarlo Sbriziolo (detto \"Lallo\"), che in questa occasione usa lo pseudonimo \"Sbrigo\"."}
{"id": "1935040", "revid": "22475", "url": "https://it.wikipedia.org/wiki?curid=1935040", "title": "Voyager (gruppo musicale britannico)", "text": "I Voyager sono una pop band inglese attiva tra la fine degli anni settanta ed i primi anni ottanta.\nStoria della band.\nLa band si form\u00f2 a Newbury nel Berkshire, inizialmente come gruppo di rock progressivo.\nSi evolse ben presto verso forme di composizione di stampo prettamente commerciale ed ottenne un buon successo con il singolo \"Halfway Hotel\", che raggiunse la posizione n. 33 nelle classifiche del Regno Unito nel 1979, seguito dall'album omonimo.\nNumerosi altri singoli ed altri due album nel 1980 e 1981 (\"Act of Love\" e \"Voyager\") non riuscirono tuttavia a bissare quel successo e ben presto la band arriv\u00f2 al disgregamento.\nUna reunion tra il 2004 e il 2006 condusse alla incisione di due ulteriori album di studio: \"Element IV\" (2004) e \"Eyecontact\" (2006).\nIl gruppo viene annoverato tra quelli numerosissimi da \"One-hit wonder\", cio\u00e8 la tipica band capace di sfornare un solo brano di successo senza la capacit\u00e0 di saperlo replicare."}
{"id": "1935041", "revid": "73843", "url": "https://it.wikipedia.org/wiki?curid=1935041", "title": "NGC 3607", "text": "NGC 3607 \u00e8 una galassia ellittica di tipo E-S0, si trova nella costellazione del Leone. La galassia ha un angolo di espansione di 4,9' x 2,5', una magnitudine apparente di 9.9 ed \u00e8 stata scoperta il 14 marzo 1784 da William Herschel. \u00c8 conosciuta anche come UGC 6297, MCG 3-29-20, ZWG 96,21 o PGC 34426.\nFa parte dell'omonimo gruppo di galassie che a sua volta \u00e8 un componente dell'ammasso di galassie Gruppi di Leo II."}
{"id": "1935055", "revid": "124879661", "url": "https://it.wikipedia.org/wiki?curid=1935055", "title": "Ercole e Lica", "text": "Ercole e Lica \u00e8 un gruppo scultoreo in marmo eseguito da Antonio Canova tra il 1795 e il 1815 e conservato alla Galleria Nazionale d'Arte Moderna di Roma.\nLa storia.\nL'opera venne commissionata da Onorato Gaetani dei principi d'Aragona, illustre ammiratore del gruppo di \"Adone e Venere\", precedente opera dell'artista acquistata dal marchese Francesco Berio, il quale la colloc\u00f2 a Napoli in un tempietto appositamente costruito nel giardino del suo palazzo in via Toledo.\nFu ammirando tale calco che il nobile committente decise di commissionare a Canova, nel marzo del 1795, il marmo dell\"'Ercole e Lica\". Il gruppo rappresenta una vicenda tratta dai poeti antichi. Ercole, impazzito dal dolore procuratogli dalla tunica intrisa dal sangue avvelenato del centauro Nesso, scagli\u00f2 in aria il giovanissimo Lica, che, ignaro, gliel'aveva consegnata su ordine di Deianira.\nInterrotta e ripresa pi\u00f9 volte, la statua venne lasciata in uno stato di abbandono in seguito alle dure vicende politiche che coinvolsero Napoli con l'arrivo dei francesi. Lo stesso principe ritir\u00f2 tale commissione e dopo alterne vicende, l'opera venne acquistata dal noto banchiere romano Giovanni Raimondo Torlonia nel 1800. L'anno prima la citt\u00e0 di Verona aveva chiesto allo scultore un'opera che potesse celebrare la vittoria della battaglia del 5 aprile 1799 contro le truppe francesi. Canova rispose che non poteva aggiungere altre commissioni, ma propose il monumento di \"Ercole e Lica\", quest'ultima facilmente identificabile con la Francia. Il monumento si sarebbe dovuto posizionare in piazza Bra, ma l'imperatore Francesco II d'Asburgo Lorena non lo concesse per non aggravare ulteriormente le casse del suo popolo. Il gruppo marmoreo venne finalmente completato nel 1815, anno in cui l'opera venne posta dal proprietario in un'esedra del proprio palazzo e illuminata con luce zenitale.\nAl tempo della sua prima esposizione, l\"'Ercole e Lica\" riscosse un immediato successo, ma la critica successiva giudic\u00f2 in modo negativo l'opera, individuando schemi di un'esecuzione accademica, priva di una vera partecipazione emotiva.\nDescrizione.\nIl gruppo scultoreo segue un'assoluta accuratezza geometrica. L'eroe appare in un momento di massima tensione muscolare, colto nell'atto di sollevare un piede dello sfortunato ragazzo, il quale invano oppone resistenza, aggrappandosi all'altare alle spalle dell'eroe e alla pelle di leone, abbandonata ai suoi piedi. Lica appare sollevato con forza da terra e sospeso in aria un attimo prima di essere scagliato nei flutti del mare.\nIl gruppo, con la torsione ad arco dei due corpi nudi, sprigiona una grande intensit\u00e0 energica, che ha il suo apice nell'urlo disperato del fanciullo e nei tratti adirati di Ercole, incorniciato in una folta barba di ricci; l'eroe appare completamente nudo, se non per il sottilissimo velo che Canova utilizz\u00f2 per ricoprire la massa dei muscoli.\nL'ispirazione.\nL'opera \u00e8 derivata da un attento studio del Canova per alcuni celebri marmi antichi, quali i \"Colossi\" del Quirinale, l\"'Ercole Farnese\" e il celeberrimo gruppo ellenistico del \"Laocoonte\" in Vaticano; non \u00e8 da escludere inoltre un suo attento studio al gruppo di \"Achille e Troilo\" (conosciuto anche col nome di \"Atamante e Learco\"), conservato al Museo archeologico nazionale di Napoli.\nI francesi vollero leggere tale opera come un'allusione alla Francia che abbatte la monarchia; ma nelle opere del Canova, al contrario delle opere del David, non vi \u00e8 alcun riferimento ideologico, n\u00e9 tanto meno l'artista s'impegn\u00f2 ad individuarne alcuno."}
{"id": "1935061", "revid": "701660", "url": "https://it.wikipedia.org/wiki?curid=1935061", "title": "Sinagoga di Gorizia", "text": "La sinagoga di Gorizia \u00e8 situata in via Graziadio Isaia Ascoli e risale al XVIII secolo.\nLa sinagoga.\nLa sinagoga di Gorizia si trova nell'area del vecchio ghetto, oggi via Graziadio Isaia Ascoli, dedicata al glottologo ebreo goriziano. Costruita nel 1756, sostitu\u00ec un oratorio eretto provvisoriamente nel 1699 come luogo di preghiera comunitaria.\nSi accede alla sinagoga attraverso un doppio ingresso ad arcate con portali in legno sovrastato dalle tavole della legge e da una stella a otto punte, che introduce in un piccolo cortile. L'accesso attuale \u00e8 il risultato di una ristrutturazione del 1894, opera dell'ingegner Emilio Luzzatto, mentre in precedenza la sinagoga era racchiusa tra le case circostanti. Nel cortile si trovano una menorah (candelabro ebraico) stilizzata donata dallo scultore Simon Benetton e una lapide in memoria degli ebrei deportati da Gorizia il 23 novembre 1943.\nDall'atrio al pianterreno, che oggi ospita il museo ebraico, si sale al tempio situato al primo piano. \nDonata al Comune dopo che nel 1969 la Comunit\u00e0 ebraica di Gorizia era stata aggregata a quella di Trieste e il tempio, non pi\u00f9 aperto al culto, era caduto in abbandono, la sinagoga \u00e8 stata restaurata nel 1984, nel pieno rispetto dello stile e della struttura originari.\nLa sala, sovrastata dal matroneo ligneo a balconata, \u00e8 illuminata da ampie finestre e da due lampadari in ferro battuto. Il tabernacolo (Aron-Ha-Kodesh/Armadio Sacro) in stile barocco, con quattro colonne tortili in marmo nero, \u00e8 circondato da una pregevole balaustra settecentesca in ferro battuto e dorato. Dall'alto lato della sala si trova il bimah, il pulpito rialzato in legno. \nUn leggio, quattro grandi candelabri e i banchi con piano a ribalta completano l'arredo del tempio, che \u00e8 di rito aschenazita.\nIl museo ebraico.\nDal 1998 \u00e8 stato allestito al pianoterra dell'edificio il moderno museo ebraico intitolato \u201cGerusalemme sull'Isonzo\u201d che illustra la storia del popolo d'Israele dai tempi biblici alla diaspora con la descrizione dei riti e delle tradizioni.\nUna sezione del museo \u00e8 dedicata alla storia della comunit\u00e0 ebraica di Gorizia e racconta del pi\u00f9 antico insediamento ebraico medievale, della nascita seicentesca del ghetto, della partecipazione degli ebrei alla vita economica e sociale goriziana fino al dramma della deportazione. Alcuni pannelli sono dedicati a personaggi illustri: i rabbini Abramo Vita Reggio e Isacco Samuele Reggio, il glottologo Graziadio Isaia Ascoli, la giornalista Carolina Luzzatto, il filosofo Carlo Michelstaedter, il giornalista e scrittore Enrico Rocca, il pittore Vittorio Bolaffio.\nLa struttura del museo \u00e8 prevalentemente didattica, con pannelli illustrati e vetrine in cui sono esposti i pochi oggetti originali recuperati dopo l'asportazione degli arredi nel corso della seconda guerra mondiale.\nUna saletta del museo \u00e8 dedicata alle pi\u00f9 significative opere pittoriche del filosofo Carlo Michelstaedter (1887-1910), in deposito permanente dal Fondo Carlo Michelstaedter.\nMateriali predisposti per la visita della sinagoga sono a disposizione di non vedenti e ipovedenti.\nNel museo si tengono esposizioni temporanee dedicate all'ebraismo e a Israele. Appuntamenti annuali sono organizzati in occasione del Giorno della memoria (27 gennaio), della Giornata europea della cultura ebraica (prima domenica di settembre), nell'anniversario della deportazione degli ebrei goriziani (23 novembre).\nLa gestione delle attivit\u00e0 e delle visite \u00e8 a cura dell'Associazione Amici di Israele di Gorizia per conto del Comune di Gorizia."}
{"id": "1935062", "revid": "48279", "url": "https://it.wikipedia.org/wiki?curid=1935062", "title": "Sabrina Marchese", "text": "Per quindici anni nel calcio femminile a 11 ha ricoperto il ruolo di attaccante giocando diverse stagioni in Serie A, conquistando in carriera una Supercoppa italiana, e nelle nazionali giovanili Under-17 e Under-19, conquistando con quest'ultima formazione gli Europei Under-19 nel luglio 2008 giocando quattro partite nella fase finale.\nDal 2016 cambia disciplina diventando una giocatrice di calcio a 5, dapprima nella Torres C5, poi nel Futsal Femminile Cagliari, squadra di Serie A nella quale milita tutt'ora.\nCarriera.\nClub.\nMarchese si appassiona al calcio fin da giovanissima e dopo aver giocato con i maschietti nelle formazioni miste fino al raggiungimento dell'et\u00e0 massima consentita dalla federazione, nel 2005 coglie l'occasione offertale dall'A.S.D. Ginnic Club Stadium, associazione sportiva dilettantistica della sua cittadina di residenza, Sciacca, di giocare in una formazione interamente femminile. Con la maglia del Ginnic Club Stadium gioca nei campionati giovanili venendo inserita anche nella formazione titolare dove fa il suo esordio in Serie B nella stagione 2008-2009, alla 2\u00aa giornata, il 12 ottobre 2008, nella partita vinta per 1-0 sul Centro Ester. Grazie alle sue 6 reti su 19 presenze al termine del campionato contribuisce al raggiungimento del 9\u00ba posto in classifica, posizione che le vale la salvezza, e della conquista della Coppa Disciplina.\nNotata dagli osservatori della Roma, le viene offerta l'opportunit\u00e0 di giocare in Serie A vestendo la maglia giallorossa della formazione capitolina della stagione 2009-2010. Marchese accetta e fa il suo esordio nel massimo livello del campionato italiano di calcio femminile scendendo titolare gi\u00e0 dalla 1\u00aa di campionato, il 10 ottobre 2009, dove incontra il Tavagnacco fuori casa perdendo per 3-0. Sigla il suo primo gol in Serie A la giornata successiva, segnando all'87', su calcio di rigore, la seconda rete che chiude la partita con il Brescia. Con la Roma resta per tre campionati, fino alla stagione 2011-2012 che vede la squadra retrocedere in Serie A2. La situazione economica del club costringe la dirigenza a rinunciare all'A2 iscrivendo la squadra alla Serie C regionale e svincolando le proprie atlete, Marchese decide quindi di congedandosi con un tabellino personale di 17 reti segnate su 59 presenze in campionato.\nDurante il calciomercato estivo 2012 decide di sottoscrivere un contratto con la Lazio, appena ripescata dalla retrocessione. Con le biancazzurre gioca la sola stagione 2012-2013 non riuscendo, nonostante le sue 9 reti su 24 incontri, a evitare alla squadra una nuova retrocessione a fine campionato.\nNell'estate 2013 trova un accordo con la Torres che le offre l'opportunit\u00e0 di rimanere a giocare in Serie A nonch\u00e9 di fare il suo esordio in una manifestazione UEFA riservata ai club grazie alla sua partecipazione alla Champions League. Con la maglia rossoblu conquista l'edizione 2013 della Supercoppa, militando agevolmente nella parte alta di classifica nella stagione 2013-2014, raggiungendo il 2\u00ba posto dietro il Brescia, quindi con la nuova denominazione della squadra S.E.F. Torres 1903 dopo l'accorpamento al club maschile, il 6\u00ba posto in nella stagione successiva. I problemi finanziari accumulati non permettono alla societ\u00e0 di iscrivere la squadra alla stagione entrante e lasciano svincolate le proprie atlete. Marchese conclude cos\u00ec l'avventura sassarese con un tabellino personale di 13 reti realizzate su 46 presenze.\nDurante il calciomercato estivo 2015 decide di sottoscrivere un contratto con l'Atletico Oristano, societ\u00e0 con la quale riparte dalla Serie B, rimanendo una sola stagione e congedandosi con un tabellino personale di 22 incontri disputati e 7 reti siglate in campionato.\nCalcio a 5.\nDalla stagione 2016-2017 decide di cambiare specialit\u00e0 sportiva passando al calcio a 5 femminile sottoscrivendo un contratto con la Torres per giocare in Serie A, il secondo livello del campionato italiano, dalla stagione entrante. Sotto le direttive di mister Mario Desole, capace di restituire stimoli e passione, disputa due stagioni. \nNella stagione 2016/2017 raggiunge il 7\u00ba posto nel Girone A del Campionato di Serie A segnando 7 reti. Il primo gol in una partita ufficiale di futsal, arriva nel pareggio esterno contro il Real Lions Ancona alla quinta giornata di campionato. Nella stagione successiva, 2017/2018, cambia la denominazione della competizione, diventando Serie A2. Sempre nel girone A, raggiunge il 3\u00ba posto che permette alla Torres di disputare i playoff. Il campionato si conclude in semifinale promozione contro il Bisceglie Femminile. Nello stesso anno, partecipa alla prima edizione della Coppa Italia di categoria, disputando i quarti di finale contro il Flamina. Il tabellino personale di Sabrina Marchese segna 6 centri stagionali. \nAnche nel futsal, la Serie A non si fa attendere. Nell'estate 2018 arriva la chiamata del Futsal Femminile Cagliari, squadra di calcio a 5 femminile militante nel massimo campionato nazionale. \u00c8 cos\u00ec che nella prima giornata di campionato, contro la corazzata Futsal Salinis che si laureer\u00e0 poi squadra campione d'Italia, arriva l'esordio in Serie A 2018/2019. La stagione si chiude con il decimo piazzamento in classifica e un bottino personale di reti che raggiunge quota 15 in 28 presenze. Le ambizioni societarie vedono un potenziamento della rosa in vista del campionato di Serie A 2019/2020, campionato caratterizzato dalla pandemia di Covid 19 e terminato anzitempo senza l'assegnazione del titolo nazionale. Al momento dello stop, alla 20\u00aa giornata, il Futsal Femminile Cagliari occupa la 6\u00aa posizione e sono 4 le reti siglate da Marchese. Nella stagione 2020/2021 decide di indossare la casacca numero 17 del Futsal Femminile Cagliari per il terzo anno consecutivo. I tagli dei fondi regionali destinati allo sport e numerosi casi di positivit\u00e0 al Covid 19 che hanno interessato la rosa della compagine isolana, hanno complicato oltremisura l'andamento del campionato. Nonostante tutto, il Cagliari riesce a mantenere la categoria, raggiungendo la salvezza nell'ultima giornata di Serie A contro il Montesilvano. Le reti stagionali per Marchese sono 10, segnature che le conferiscono il titolo di migliore marcatrice di squadra.\nNazionale.\nCalcio a 11.\nIl 2007 \u00e8 l'anno della prima chiamata in Nazionale, a 17 anni, mentre disputa il campionato di Serie B tra le fila del Ginnic Club Stadium. E' Enrico Sabrdella, selezionatore della Nazionale Under 17, a convocarla e, con la maglia azzurra, disputa diverse amichevoli e partecipa alla fase di qualificazione del campionato europeo di categoria. \n\u00c8 il 2008 a regalare la soddisfazione pi\u00f9 grande. Corrado Corradini la convoca nella selezione nazionale under 19 e, in quello stesso anno, nel UEFA European Women's Under-19 Championship disputato in Francia, conquista il titolo di campionessa d'Europa.\nCalcio a 5.\nAl suo terzo anno di calcio a 5 e primo di Serie A, nel dicembre 2018, arriva per Marchese la prima convocazione nella selezione nazionale della disciplina, in vista della doppia sfida amichevole contro l'Iran, incontro successivamente annullato per problemi organizzativi della nazionale asiatica. \nNel 2019 disputa e vince la Women futsal week summer cup, svoltasi in Croazia nella cittadina di Varazdin. Il torneo, un quadrangolare, vede la partecipazione, oltre all'Italia e alle padrone di casa della Croazia, Polonia e Moldavia. \nPresenza fissa del roster nazionale, nel gennaio 2020, prende compete nella Lviv Freedom Cup, torneo internazionale disputato dal 12 al 15 gennaio a Lviv, Ucraina. Il torneo prevede due gironi: Grupo A: Italia, Slovacchia, Repubblica Ceca; Gruppo B: Ucraina, Ungheria e Finlandia. Nella gara contro la Repubblica Ceca, arriva la prima rete azzurra per Marchese. L'Italia conquista il gradino pi\u00f9 alto del podio della Lviv Freedom Cup battendo in finale le padrone di casa dell'Ucraina."}
{"id": "1935064", "revid": "729019", "url": "https://it.wikipedia.org/wiki?curid=1935064", "title": "The Best of Ray Parker Jr. (2004)", "text": "The Best of Ray Parker Jr. \u00e8 la decima ed ultima raccolta dedicata al musicista statunitense Ray Parker Jr., pubblicata dalla BMG in concomitanza con la Arista Records nel 2004.\nIl disco.\nA dispetto dell'omonima collezione datata 1999, \"The Best of Ray Parker Jr.\" riesce a suddividere i propri spazi fra i successi del Parker solista e dei Raydio. Come il suo predecessore, anche questo disco \u00e8 stato lanciato come esclusiva per il mercato giapponese."}
{"id": "1935067", "revid": "767487", "url": "https://it.wikipedia.org/wiki?curid=1935067", "title": "All This and World War II", "text": "All This and World War II \u00e8 un documentario musicale sulla seconda guerra mondiale uscito nelle sale cinematografiche nel 1976, avente quale colonna sonora brani dei Beatles eseguiti da artisti di successo negli anni settanta.\nFu presentato fuori concorso al 30\u00ba Festival di Cannes.\nColonna sonora.\nSi tratta di un ambizioso progetto realizzato grazie alla 20th Century Fox da cui prese vita un doppio album registrato tra il 1974 ed il 1976 con la partecipazione di molti degli artisti di maggior successo del periodo, contenente nuove versioni di classici brani dei Beatles utilizzati quale ideale corredo sonoro per l'omonimo documentario sulla seconda guerra mondiale, uscito nelle sale cinematografiche nel 1976.\nIl progetto \u00e8 ricordato specialmente per la bellezza della colonna sonora, all'epoca pubblicata in doppio LP di vinile e capace di riunire intorno alla immortale musica dei Beatles gran parte dei musicisti di maggior successo dell'epoca - sebbene assai diversi per genere e stile - quali Rod Stewart, Bee Gees e Status Quo.\nAd oggi, del documentario non risultano ristampe DVD.\nTracce.\n1. Ambrosia \u2013 \"Magical Mystery Tour\" - 3:52\n2. Elton John \u2013 \"Lucy in the Sky with Diamonds\" - 6:15\n3. Bee Gees \u2013 \"Golden Slumbers\"/\"Carry That Weight\" - 3:17\n4. Leo Sayer \u2013 \"I Am the Walrus\" - 3:49\n5. Bryan Ferry \u2013 \"She's Leaving Home\" - 3:07\n6. Roy Wood \u2013 \"Lovely Rita\" - 1:13\n7. Keith Moon \u2013 \"When I'm Sixty-Four\" - 2:36\n8. Rod Stewart \u2013 \"Get Back\" - 4:24\n9. Leo Sayer \u2013 \"Let It Be\" - 3:43\n10. David Essex \u2013 \"Yesterday\" - 2:44\n11. Jeff Lynne \u2013 \"With a Little Help from My Friends\"/\"Nowhere Man\" - 6:56\n12. Lynsey de Paul \u2013 \"Because\" - 3:24\n13. Bee Gees \u2013 \"She Came In Through the Bathroom Window\" - 1:54\n14. Riccardo Cocciante \u2013 \"Michelle\" - 4:00\n15. The Four Seasons \u2013 \"We Can Work It Out\" - 2:39\n16. Helen Reddy \u2013 \"The Fool on the Hill\" - 3:37\n17. Frankie Laine \u2013 \"Maxwell's Silver Hammer\" - 3:27\n18. The Brothers Johnson \u2013 \"Hey Jude\" - 4:58\n19. Roy Wood \u2013 \"Polythene Pam\" - 1:30\n20. Bee Gees \u2013 \"Sun King\" - 2:03\n21. Status Quo \u2013 \"Getting Better\" - 2:19\n22. Leo Sayer \u2013 \"The Long and Winding Road\" - 4:47\n23. Henry Gross \u2013 \"Help!\" - 3:07\n24. Peter Gabriel \u2013 \"Strawberry Fields Forever\" - 2:30\n25. Frankie Valli \u2013 \"A Day in the Life\" - 4:04\n26. Tina Turner \u2013 \"Come Together\" - 4:08\n27. Will Malone &amp; Lou Reizner \u2013 \"You Never Give Me Your Money\" - 3:04\n28. The London Symphony Orchestra \u2013 \"The End\" - 2:26"}
{"id": "1935074", "revid": "37401", "url": "https://it.wikipedia.org/wiki?curid=1935074", "title": "Cosca corleonese", "text": ""}
{"id": "1935078", "revid": "88740", "url": "https://it.wikipedia.org/wiki?curid=1935078", "title": "NGC 1582", "text": "NGC 1582 \u00e8 un ammasso aperto molto disperso visibile nella costellazione di Perseo.\nOsservazione.\nSi individua nella parte orientale della costellazione, poco pi\u00f9 di 2,5\u00b0 a NNW della stella 58\u00a0Persei, rintracciabile a sua volta a est della tramite una facile concatenazione; le sue ampie dimensioni apparenti, di poco superiori a quelle della Luna piena, e la sua scarsa concentrazione lo rendono un oggetto piuttosto sfuggente. Tramite un binocolo 10x50 a mala pena si distingue dal fondo cielo e si presenta come un ellissoide di stelle di magnitudine 8 e 9; un telescopio da 100mm e bassi ingrandimenti mostra alcune decine di stelle molto sparse fino alla magnitudine 12, mentre ingrandimenti spinti non permettono di avere una visione d'insieme dell'oggetto.\nLa declinazione moderatamente settentrionale di quest'ammasso favorisce gli osservatori dell'emisfero nord, sebbene si presenti circumpolare solo a partire da latitudini elevate; dall'emisfero australe la sua osservazione risulta penalizzata in particolare dalle regioni situate a elevate latitudini meridionali. Il periodo migliore per la sua osservazione nel cielo serale \u00e8 quello compreso fra ottobre e marzo.\nStoria delle osservazioni.\nNGC 1582 venne individuato per la prima volta da William Herschel nel 1788 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 855.\nCaratteristiche.\nNGC 1582 \u00e8 un ammasso molto disperso e relativamente povero di stelle, bench\u00e9 sia di grandi dimensioni sia apparenti che reali; la sua distanza \u00e8 stimata attorno ai 1100\u00a0parsec (3586 anni luce), corrispondente a una regione situata probabilmente sul bordo esterno del Braccio di Orione o in prossimit\u00e0 di quello pi\u00f9 interno del Braccio di Perseo, nei pressi di un addensamento di stelle giovani che assieme ad altri gruppi stellari pi\u00f9 lontani viene indicato tradizionalmente come Auriga OB1.\nLa principale difficolt\u00e0 che si incontra nello studio di quest'oggetto \u00e8 la sua notevole dispersione, specialmente in relazione ai campi stellari piuttosto ricchi che si trovano nella sua direzione; la sua et\u00e0 pari a circa 300 milioni di anni lo rende un oggetto relativamente evoluto, seppure non particolarmente vecchio. Fra le sue componenti sono state individuate due probabili stelle binarie."}
{"id": "1935083", "revid": "580197", "url": "https://it.wikipedia.org/wiki?curid=1935083", "title": "Alessandra Barreca", "text": "Carriera.\nClub.\nCresciuta nelle giovanili del , esordisce in Serie A2 con la compagine toscana, con la quale vince il campionato di Serie A2 nel 2006 e conquista la promozione in massima serie. Con la \"Viola\" esordisce in Serie A il 7 ottobre 2006 contro il , mentre segna la sua prima rete il 9 dicembre 2006 contro l', un minuto dopo il suo ingresso in campo. Complessivamente, colleziona 88 presenze in campionato (44 di A e 44 di A2) con il Firenze, segnando 20 reti. Con le 12 presenze in Coppa Italia (ed altri 8 gol), festeggia le 100 presenze in maglia Viola il 19 aprile 2008 contro il Torino.\nNell'estate del 2008 passa alla , con la cui maglia esordisce il 4 ottobre 2008 contro la Fiammamonza. Segna la sua prima rete in giallorosso il 18 ottobre 2008 contro la . In quattro stagioni con la Roma stacca 90 presenze in Serie A (segnando 19 reti), ed altre 12 in Coppa Italia (con 4 gol). Complessivamente, colleziona 102 gare ufficiali con la maglia giallorossa, raggiungendo le 100 presenze il 5 maggio 2012 contro il .\nIl 30 luglio 2012 viene ingaggiata dal . Esordisce con la maglia Azzurra il 2 settembre 2012 in Coppa Italia contro il , mentre in campionato esordisce il 22 settembre 2012 contro il . Segna la sua prima rete il 9 febbraio 2013 contro il .\nIn occasione della pausa estiva tra i campionati, coglie l'opportunit\u00e0 di giocare all'estero, nel campionato statunitense di calcio femminile, dove viene ceduta con la formula del prestito, vestendo nel 2013 la maglia del , dove contribuisce a conquistare il titolo dello stato di Washington e la coppa nazionale (Evergreen Cup)\nRientrata in Italia decide di trasferirsi nuovamente alla Roma, dove giocando nel campionato di Serie B 2013-2014 colleziona altre 18 presenze mettendo a segno 10 reti. A fine campionato, si svincola dalla societ\u00e0 giallorossa.\nNazionale.\nNel luglio del 2008 ha vinto gli Europei Under 19 con la nazionale italiana, giocando quattro partite e segnando un gol nella fase finale (nelle qualificazioni aveva giocato sei partite).\nHa fatto il suo esordio, nonch\u00e9 unica presenza, nella nazionale italiana in occasione del tour in Cina nel luglio 2017."}
{"id": "1935091", "revid": "120971233", "url": "https://it.wikipedia.org/wiki?curid=1935091", "title": "NGC 1528", "text": "NGC 1528 \u00e8 un ammasso aperto visibile nella costellazione di Perseo.\nOsservazione.\nSi individua nella parte nordorientale della costellazione, lungo un tratto della Via Lattea fortemente oscurato ma comunque ricco di ammassi aperti; la sua posizione \u00e8 recuperabile poco meno di 3\u00b0 a nord di . L'ammasso \u00e8 perfettamente visibile con un binocolo 10x50, attraverso cui si presenta come una macchia chiara allungata in senso est-ovest su cui si stagliano alcune debolissime stelle; con un telescopio da 100 mm \u00e8 gi\u00e0 possibile la sua risoluzione in alcune decine di stelle fino alla magnitudine 12. In strumenti da 200 mm \u00e8 perfettamente risolto in almeno un centinaio di stelle gi\u00e0 a bassi ingrandimenti; oculari di focale troppo corta non consentono di avere una visione d'insieme a causa delle dimensioni dell'ammasso.\nLa declinazione moderatamente settentrionale di quest'ammasso favorisce gli osservatori dell'emisfero nord, sebbene si presenti circumpolare solo a partire da latitudini elevate; dall'emisfero australe la sua osservazione risulta penalizzata in particolare dalle regioni situate a elevate latitudini meridionali. Il periodo migliore per la sua osservazione nel cielo serale \u00e8 quello compreso fra ottobre e marzo.\nStoria delle osservazioni.\nNGC 1528 venne individuato per la prima volta da William Herschel nel 1790 attraverso un telescopio riflettore da 18,7 pollici; suo figlio John Herschel lo riosser\u00f2 in seguito e lo inser\u00ec poi nel suo General Catalogue of Nebulae and Clusters con il numero 820.\nCaratteristiche.\nSi tratta di un ammasso piuttosto ricco e popoloso, ben contrastato rispetto al fondo cielo; la sua distanza \u00e8 stimata sui 776 parsec (2531 anni luce) dal Sistema solare e viene cos\u00ec a trovarsi in prossimit\u00e0 del bordo esterno del Braccio di Orione, a breve distanza dall'associazione OB Camelopardalis OB1.\nNGC 1528 ha un diametro angolare di 18 minuti d'arco e una magnitudine apparente visuale di 6,4; possiede un'et\u00e0 intermedia, stimata attorno ai 370 milioni di anni, pertanto non \u00e8 in relazione con le giovani stelle dell'associazione Cam OB1, che hanno un'et\u00e0 di 10-11 milioni di anni al massimo. Ricerche sulle stelle peculiari nei dintorni di quest'ammasso hanno permesso di individuare quattro stelle di carbonio come possibili membri."}
{"id": "1935092", "revid": "767487", "url": "https://it.wikipedia.org/wiki?curid=1935092", "title": "Climax Blues Band", "text": "La Climax Blues Band \u00e8 una rock band inglese attiva tra la fine degli anni sessanta e la met\u00e0 degli anni novanta. \u00c8 considerata uno degli ultimi episodi del periodo di risonanza del Blues britannico.\nStoria della band.\nLa band si form\u00f2 nel 1968 col nome iniziale di Climax Chicago Blues Band (solo pi\u00f9 tardi accorciato in Climax Blues Band) e si defin\u00ec quale sestetto formato da Derek Holt (chitarra), Peter Haycock (chitarra), Arthur Wood (tastiere), Richard Jones (batteria) ed il vocalist-sassofonista Colin Cooper.\nIl gruppo ottenne un buon successo commerciale fino ai primi anni ottanta soprattutto negli USA specie con alcuni singoli di buon impatto quali \"Couldn't Get It Right\" (che raggiunse il terzo posto nelle classifiche Billboard nel 1977) e \"I Love You\" (al dodicesimo posto nel 1981).\nInnumerevoli cambi di formazione contraddistinsero la storia della band la quale, comunque, tra alti e bassi continu\u00f2 a sfornare nuovi album (alcuni dei quali ancora di buon successo) fino al 1993.\nNella met\u00e0 degli anni ottanta ne fecero parte anche il bassista John 'Rhino' Edwards ed il batterista Jeff Rich, in seguito assunti quali membri stabili negli Status Quo.\nNonostante la morte del cantante Colin Cooper, avvenuta il 3 luglio 2008, il gruppo \u00e8 ancora in attivit\u00e0."}
{"id": "1935095", "revid": "124709104", "url": "https://it.wikipedia.org/wiki?curid=1935095", "title": "Amedeo Goria", "text": "Biografia.\nDopo il liceo classico frequenta la facolt\u00e0 di Lettere con indirizzo storico. \nGiornalista professionista dal 1976, lavora alla \"Gazzetta del Popolo\", a \"Tuttosport\" ed \u00e8 stato corrispondente da Torino per le pagine del \"Corriere della Sera\" (dal 1980 al 1985), de \"Il Messaggero\", de \"Il Giorno\" e de \"La Gazzetta del Mezzogiorno\". \nIn Rai dal 1987, prima al TG1 e poi a Rai Sport. Ha condotto Ciao Italia (1989-1990), poi \"Uno Mattina Estate\" (ininterrottamente dal 1992 al 1997) per complessive 500 puntate. Per Rai Sport segue le pi\u00f9 importanti manifestazioni sportive: dai Mondiali di calcio alle Olimpiadi di Pechino e conduce le Notti Olimpiche Invernali di Pyongchang per Rai 2 nel febbraio 2018.\nHa inoltre co-condotto La Domenica Sportiva (1993-1994) come opinionista-moviolista e Pole Position (2002-2003) su Rai 1.\nHa recitato, in \"Annar\u00e9\" (di Nin\u00ec Grassia, 1998), ne \"Il conte di Melissa\" (di Maurizio Anania, 2000), in tv nello sceneggiato di Rai 2 \"L'ultimo rigore\" (2002) con Enzo Decaro, ne \"Il cielo pu\u00f2 attendere\" (film per la tv di Bruno Gaburro, 2005) e in \"E guardo il mondo da un obl\u00f2\" di Stefano Calvagna (2007). Ha avuto anche un cameo, nel ruolo di s\u00e9 stesso, in \"Vita Smeralda\" di Jerry Cal\u00e0 (2006) e ne \"L'allenatore nel pallone 2\" di Sergio Martino (2008). Ha recitato anche in due spettacoli teatrali, nel 1995 e 1996: \"Carlotta's way\" di Adriano Vianello e \"Il colpo della Strega\" di John Graham.\nNel dicembre 2020 ha pubblicato il romanzo giallo \"Il sacrificio del re\", ambientato nel mondo del calcio.\nIl 16 febbraio 2021 Goria va in pensione, lasciando la Rai dopo 34 anni.\nDal 13 settembre 2021 prende parte al cast della sesta edizione del \"Grande Fratello VIP\".\nVita privata.\nSi \u00e8 sposato nel 1987 con la conduttrice televisiva Maria Teresa Ruta. Dal matrimonio sono nati due figli: Guenda nata nel 1988 e Gianamedeo nato nel 1992. Amedeo e Maria Teresa si sono separati nel 1999, nonostante vivessero separati gi\u00e0 dal 1996, divorziando poi nel 2004.\nControversie.\nNel settembre 2005, in seguito a un servizio del programma televisivo di intrattenimento \"Le Iene\", Goria fu al centro di uno scandalo per presunte molestie sessuali in cambio di favori professionali a un'aspirante attrice. In attesa che la vicenda si chiarisse, Goria decise di autosospendersi, dichiarando di essere \u00abstato vittima di un raggiro televisivo\u00bb. La vicenda fu poi archiviata dal Tribunale di Vicenza per \u00abnon sussistenza del fatto\u00bb e Goria denunci\u00f2 per diffamazione i presentatori del programma Paolo Kessisoglu e Luca Bizzarri e l'allora direttore di Italia 1, Luca Tiraboschi. I tre furono rinviati a giudizio nel febbraio 2010 dal Tribunale di Roma."}
{"id": "1935096", "revid": "580197", "url": "https://it.wikipedia.org/wiki?curid=1935096", "title": "Giulia Lotto", "text": "Nel luglio del 2008 ha vinto gli Europei di categoria con la nazionale italiana Under-19, giocando due partite nella fase finale .\nCarriera.\nPartecipa alla trionfante spedizione azzurra, nel 2008, agli Europei under 19 con la Nazionale Italiana.\nNel 2017, dopo una parentesi di un anno con il Vicenza Calcio Femminile, si ritira definitivamente dal mondo del calcio."}
{"id": "1935097", "revid": "599013", "url": "https://it.wikipedia.org/wiki?curid=1935097", "title": "Compagnie commerciali privilegiate", "text": "Le compagnie commerciali privilegiate sono delle associazioni di mercanti europei nate a partire dal XVI secolo per sviluppare il commercio con le nuove terre scoperte in Asia, Africa e America.\nTutte le compagnie commerciali erano \"privilegiate\" perch\u00e9 protette dai propri Stati, che assicuravano loro il monopolio dei commerci e senza pretendere il pagamento delle tasse; lo Stato dava inoltre ampi poteri ai mercanti per l'amministrazione delle terre colonizzate.\nStoria.\nNate verso il XVI secolo, le pi\u00f9 importanti compagnie commerciali privilegiate furono la Compagnia britannica delle Indie orientali e la Compagnia olandese delle Indie orientali; importanti furono anche le compagnie commerciali aperte in Asia dai francesi, mentre la Spagna cre\u00f2 la Compa\u00f1\u00eda Guipuzcoana de Caracas nel XVIII secolo.\nLe compagnie commerciali scomparvero nel XIX secolo, quando, perso ogni privilegio, cedettero allo Stato i domini coloniali che avevano costituito."}
{"id": "1935101", "revid": "834", "url": "https://it.wikipedia.org/wiki?curid=1935101", "title": "Albert Morris", "text": ""}
{"id": "1935103", "revid": "436907", "url": "https://it.wikipedia.org/wiki?curid=1935103", "title": "Feelings", "text": ""}
{"id": "1935107", "revid": "105718473", "url": "https://it.wikipedia.org/wiki?curid=1935107", "title": "Grey Seal", "text": "Grey Seal \u00e8 una canzone scritta ed interpretata da Elton John; il testo \u00e8 di Bernie Taupin e nelle intenzioni del paroliere dovrebbe richiamare alla mente solo delle immagini, senza alcun concetto intrinseco. Proveniente dall'album \"Goodbye Yellow Brick Road\" del 1973, il brano presenta il caratteristico sound del resto del disco, con largo uso di sintetizzatore e tastiere. \u00c8 presente anche il pianoforte, che pu\u00f2 richiamare alla mente la cover di Elton di \"Pinball Wizard\".\nLa versione del 1970.\nLa canzone venne scritta originariamente nel 1970 e fu distribuita come B - Side del singolo \"Rock n Roll Madonna\". Entrambe le canzoni sono disponibili nella versione rimasterizzata dell'album \"Elton John\". Rispetto a quella del 1973, questa versione \u00e8 lenta, molto meno ritmata, e possiede gli imponenti arrangiamenti orchestrali di Paul Buckmaster. Di \"Grey Seal\" esiste anche una demo, pubblicata nel 1994 sulla raccolta \"The Unsurpassed Dick James Demos\"."}
{"id": "1935108", "revid": "767487", "url": "https://it.wikipedia.org/wiki?curid=1935108", "title": "Judie Tzuke", "text": "Note biografiche.\nOriginaria della Polonia, la sua famiglia si era trasferita in Inghilterra negli anni venti, mutando il cognome da \u201cTzuke\u201d a \u201cMyers\u201d.\nQuando la giovane cantante intraprese la sua carriera artistica nella met\u00e0 degli anni settanta, rivendic\u00f2 il suo cognome originale, facendosi chiamare \u201cJudie Tzuke\u201d.\nInizi\u00f2 ad esibirsi sin dall'et\u00e0 di quindici anni soprattutto in club e piccoli pub londinesi ed insieme a Paul Muggleton (dal quale in seguito avr\u00e0 anche due figli) form\u00f2 il duo \"Tzuke and Paxo\", incidendo alcuni 45 giri nella met\u00e0 degli anni settanta.\nLa svolta della carriera artistica avvenne con la firma di un contratto con la Rocket Records, l'etichetta discografica di Elton John, con la quale acquis\u00ec grande popolarit\u00e0 come cantante solista nel 1979 pubblicando l'album \"Welcome to the Cruise\", lavoro apprezzato anche dai critici musicali e lanciato al grande successo di pubblico grazie al singolo \"Stay with Me\", uno dei suoi pezzi pi\u00f9 noti ed amati.\nPer la Rocket Records l'artista britannica incise altri due album, \"Sports Car\" nel 1980 e \"I Am the Phoenix\" nel 1981, ma il minor successo riscosso rispetto al primo lavoro la indusse nel 1982 ad optare per la firma di un nuovo contratto con l'etichetta Chrysalis Records.\nUna copiosa produzione discografica distinse gli anni successivi (altri tre album e numerosi singoli fino al 1985), mentre l'espressione artistica cominci\u00f2 sempre pi\u00f9 ad orientarsi verso intonazioni di stampo prettamente pop elettronico.\nAlla fine del 1985, una ricerca svolta dal Record Mirror colloc\u00f2 Judie Tzuke al quinto posto nella speciale classifica delle artiste femminili del Regno Unito che avevano venduto pi\u00f9 dischi nella prima met\u00e0 degli anni ottanta.\nUna lunga pausa di riflessione distinse il periodo successivo, dedicato prevalentemente agli affetti personal e familiari, fino al 1989 quando fu dato alle stampe l'album \"Tuning Stones\", prodotto di buon successo commerciale.\nDal 1996 incide per la Big Moon Records, etichetta per la quale, con alterne fortune, ha prodotto sette album di studio fino al 2008."}
{"id": "1935113", "revid": "287204", "url": "https://it.wikipedia.org/wiki?curid=1935113", "title": "NGC 1545", "text": "NGC 1545 \u00e8 un ammasso aperto molto disperso visibile nella costellazione di Perseo.\nOsservazione.\nSi individua nella parte settentrionale della costellazione, pochi minuti d'arco a est della stella b\u00a0Persei, di magnitudine 4,5; giace in direzione di un tratto della Via Lattea fortemente oscurato dalle polveri interstellari, ma in cui sono presenti diversi altri ammassi aperti. Attraverso un binocolo 10x50 appare come un piccolo gruppo di deboli stelle centrate attorno a una coppia formata da una stella arancione di magnitudine 7,1 e una gialla di magnitudine 8,1; con piccoli telescopi sono evidenti non pi\u00f9 di una ventina di componenti molto sparse e poco contrastate rispetto al fondo cielo.\nLa declinazione moderatamente settentrionale di quest'ammasso favorisce gli osservatori dell'emisfero nord, sebbene si presenti circumpolare solo a partire da latitudini elevate; dall'emisfero australe la sua osservazione risulta penalizzata in particolare dalle regioni situate a elevate latitudini meridionali. Il periodo migliore per la sua osservazione nel cielo serale \u00e8 quello compreso fra ottobre e marzo.\nStoria delle osservazioni.\nNGC 1545 venne individuato per la prima volta da William Herschel nel 1790 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 831.\nCaratteristiche.\nNGC 1545 \u00e8 un ammasso poco popoloso e debolmente concentrato, comprendente poche decine di membri sparsi s un diametro di 18'; la sua distanza \u00e8 stimata attorno ai 711\u00a0parsec (2318 anni luce), corrispondente a una regione situata sul bordo esterno del Braccio di Orione, nei pressi dell'associazione OB Camelopardalis OB1. La grande differenza di et\u00e0, pari a 10-11 milioni di anni per Cam\u00a0OB1 e 280 milioni di anni per l'ammasso, fa escludere ogni tipo di relazione fisica fra i due oggetti.\nSi tratta di uno degli ammassi aperti meno noti e studiati e ben poco \u00e8 noto a parte i suoi parametri fisici; la coppia di stelle dominante non \u00e8 fisicamente legata all'ammasso, n\u00e9 le sue componenti sono fisicamente legate fra loro, trovandosi a distanze diverse."}
{"id": "1935133", "revid": "339392", "url": "https://it.wikipedia.org/wiki?curid=1935133", "title": "Giro di Georgia", "text": ""}
{"id": "1935136", "revid": "599013", "url": "https://it.wikipedia.org/wiki?curid=1935136", "title": "Chiesa di Santa Maria Assunta (Casarza Ligure)", "text": "La chiesa di Santa Maria Assunta \u00e8 un luogo di culto cattolico situato nella frazione di Massasco, in piazza della Chiesa, nel comune di Casarza Ligure nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sestri Levante della diocesi di Chiavari.\nStoria.\nEretta nella frazione di Massasco la sua parrocchia \u00e8 antica in quanto nominata, con il nome di \"Navasco\", in un diploma del 774 dell'imperatore Carlo Magno a favore dell'abbazia di San Colombano di Bobbio ed in un successivo documento del 981 dell'imperatore Ottone II di Sassonia.\nRettoria dipendente dalla pieve di Santo Stefano del Ponte di Sestri Levante fino al 1413, fu in seguito sottoposta alla comunit\u00e0 plebana di Sant'Antonino in Castiglione Chiavarese nella diocesi di Brugnato.\nAlcuni documenti del XVI secolo attestano la dipendenza verso l'abbazia di San Fruttuoso di Capodimonte (Camogli) e dal 1483 il passaggio nell'arcidiocesi di Genova unendo la sua parrocchia con la comunit\u00e0 dei santi Rocco e Gaetano in Campegli.\nNel 1959 anche la parrocchia di Massasco, soggetta al vicariato di Sestri Levante della diocesi brugnatese, pass\u00f2 negli attuali confini religiosi della diocesi di Chiavari."}
{"id": "1935139", "revid": "339392", "url": "https://it.wikipedia.org/wiki?curid=1935139", "title": "Giro di California", "text": ""}
{"id": "1935154", "revid": "254059", "url": "https://it.wikipedia.org/wiki?curid=1935154", "title": "Conti del Tirolo", "text": "Conte o contessa del Tirolo \u00e8 stato un titolo nobiliare austriaco.\nDai conti \"di\" Tirolo ai conti \"del\" Tirolo.\nIl titolo nobiliare di \"conte di Tirolo\" venne acquisito da un consortile militare a partire dalla met\u00e0 del XIII secolo (discendente secondo alcune fonti dalla famiglia degli Eurasburg, di origine bavarese, che si stabil\u00ec verso l'XI secolo nella Valle dell'Inn e in seguito in quella dell'Adige. Sarebbero discendenti di questa casata sia la dinastia di Ortenburg che quella dei Tirolo) che si sostitu\u00ec gradualmente al primo detentore dei diritti comitali della zona, il vescovo di Trento (che lo deteneva dall'anno 1027 e ne continuer\u00e0 per secoli a rivendicare la sovranit\u00e0). In maniera analoga quando il consortile espanse il proprio controllo su un vasto territorio a cavallo delle Alpi e fin\u00ec per modificare il titolo da \"conte di Tirolo\" a \"conte del Tirolo\", usurp\u00f2 anche i diritti comitali dei vescovi di Coira e di Bressanone sui corrispondenti territori a questi sottratti. \nL'origine del titolo nobiliare di conte nasce dunque da un'usurpazione attuata dal consortile militare che aveva come sede principali dei suoi domini Castel Tirolo, che sorge nei pressi dell'odierna Merano, nei confronti dei legittimi detentori dei titoli comitali in quei territori.\nIn precedenza i Tirolo erano stati \"advocates\" dei vescovi (in competizione con altre famiglie signorili quali gli Andechs-Diessen, gli Appiano e i Morit-Greifenstein, sulle quali riuscirono a prevalere), ovvero coloro ai quali i vescovi affidavano le prerogative militari sui loro territori, su mandato dell'imperatore del Sacro Romano Impero di Germania, del quale i principi-vescovi erano diretti vassalli, ammessi alla dieta imperiale con diritto elettivo. Attorno al 1259, con l'ascesa di Mainardo II, vero fondatore della potenza tirolese, i conti di Tirolo divennero, di fatto, conti \"del\" Tirolo. Successivamente nel corso del XIV secolo, quando la dinastia dei Tirolo-Gorizia si estinse e la contea pass\u00f2 per questioni dinastiche agli Asburgo, l'uso del termine e il relativo titolo nobiliare vennero riconosciuti dall'imperatore stesso."}
{"id": "1935171", "revid": "767487", "url": "https://it.wikipedia.org/wiki?curid=1935171", "title": "Guthrie Govan", "text": "Conosciuto principalmente per il suo lavoro con le band Asia (2001-2006), The Aristocrats, GPS e The Fellowship, ha inciso nel 2006 il suo album di debutto da solista, \"Erotic Cakes\".\nHa collaborato con la rivista inglese Guitar Techniques ed \u00e8 vincitore del premio \"Guitarist of the Year\" istituito dalla rivista \"Guitarist Magazine\".\nBiografia e carriera.\nGuthrie Govan inizia a suonare la chitarra all'et\u00e0 di tre anni, incoraggiato dal padre. All'et\u00e0 di nove anni suona insieme al fratello nel programma 'Ace Reports' del canale londinese \"Thames Television\".\nIntorno al 1991, almeno secondo la sua stessa ricostruzione, Guthrie manda dei demo del suo lavoro a Mike Varney della Shrapnel Records. Varney rimane impressionato e gli offre una proposta di lavoro, ma alla fine Govan rifiuta. A questo proposito, ha spiegato recentemente: \"Quello che volevo davvero sapere era se fossi stato bravo abbastanza [...] ero un po' diffidente riguardo allo shred movement\".\nNel 1993 vince il premio \"Guitarist of the Year\" della rivista \"Guitarist Magazine\" con il suo pezzo strumentale \"Wonderful Slippery Thing\" (brano presente nel suo album solista). Il demo della canzone gli valse un posto in finale che si svolse con uno spettacolo dal vivo, che poi vinse. Successivamente, present\u00f2 una sua trascrizione di un pezzo di Shawn Lane alla rivista Guitar Techniques, e questo gli permise di avere un posto come collaboratore alla rivista, ponendo fine al periodo di lavoro in un fast food.\nComincia la sua collaborazione con gli Asia partecipando alla registrazione dell'album \"Aura\", continuando poi con l'album del 2004, \"Silent Nation\". Nel 2006, il tastierista degli Asia, Geoff Downes, lascia per riformare una precedente formazione degli stessi Asia; Govan e gli altri due membri della band, John Payne e Jay Schellen, crearono quindi i GPS (dalle iniziali dei loro cognomi).\nNel 2011, insieme a Marco Minnemann e Bryan Beller, fonda il gruppo rock fusion The Aristocrats di cui tuttora fa parte.\nDal 2013 collabora con Steven Wilson.\nInfluenze e tecnica.\nLe prime influenze musicali per Govan furono Jimi Hendrix e l'Eric Clapton dell'era Cream; si descrive come uno da un \u2018blues rock background\u2019. Nonostante sia diffidente rispetto alla tecnica chitarristica dello 'shred' tipica degli anni '80, Guthrie cita l'immaginazione di Steve Vai (cos\u00ec come Frank Zappa) e la passione di Yngwie Malmsteen come sue influenze. Elementi jazz e fusion sono inoltre una parte importante del suo stile.\n\u00c8 dotato di una tecnica eccellente, sofisticata e ricca di buon gusto. Perfetta fusione di jazz, rock progressive e blues.\nFa parte della nuova ondata di shredder che viene presa come punto di riferimento da scuole, accademie e college musicali.\n\u00c8 la naturale prosecuzione, assieme a Howe, Timmons, Kotzen e altri virtuosi, della vecchia scuola di chitarrismo (in ambito rock e rock/fusion) dominata nella generazione precedente da Allan Holdsworth, Gambale, Vai, Satriani, Malmsteen.\nEquipaggiamento.\nGovan ha utilizzato principalmente chitarre Suhr: la Guthrie Govan Signature Model, tre custom standard, un modello a 24 tasti. In passato ha utilizzato amplificatori Cornford: nelle note di copertina di Erotic Cakes dichiara di aver usato un RK100, un MK50 e un Hellcat.\nNei tour italiani ed europei del 2010 e 2011 ha usato amplificatori Brunetti (CustomWork Mercury 50), in sostituzione dei Cornford, all'epoca non pi\u00f9 in produzione.\nNel mese di ottobre (2012) viene ufficialmente reclutato dal brand chitarristico Charvel, che nel 2014 immette sul mercato il suo nuovo modello signature.\nPer quanto riguarda l'amplificazione, da qualche anno e tuttora (2018) utilizza testate Victory (spin-off del marchio Cornford).\nIl 17 dicembre 2011 durante il breve soggiorno a Roma, \u00e8 stata rubata parte della strumentazione della band. 2 testate Brunetti, Il basso Warwick Streamer (1989) del fratello Seth Govan, registrazioni ancora non editate dello show al Lapsus di Torino (mai pi\u00f9 recuperate) e \"altro ancora\"."}
{"id": "1935176", "revid": "79968", "url": "https://it.wikipedia.org/wiki?curid=1935176", "title": "Vuelta Comunidad Valenciana", "text": ""}
{"id": "1935177", "revid": "123922932", "url": "https://it.wikipedia.org/wiki?curid=1935177", "title": "N\u00e9apolis", "text": "N\u00e9apolis \u00e8 l'undicesimo album in studio del gruppo musicale britannico Simple Minds, pubblicato il 16 marzo 1998.\nHa sonorit\u00e0 pop ed elettroniche.\nTracce.\nEdizione Limitata.\n\"N\u00e9apolis\" \u00e8 stato distribuito in una confezione metallica in argento come \"Enhanced CD\".\nOltre le 9 canzoni dell'album \u00e8 possibile vedere le interviste fatte a Jim Kerr, Charlie Burchill, Derek Forbes e Mel Gaynor al Guggenheim Museum di Bilbao durante le riprese del video \"Glitterball\"; l'edizione limitata in Enhanced CD ha inoltre il video di \"Glitterball\" ed il suo \"Making Of\"."}
{"id": "1935180", "revid": "729019", "url": "https://it.wikipedia.org/wiki?curid=1935180", "title": "Praefectus fabrum", "text": "Il Praefectus fabrum fu uno dei responsabili tra gli ufficiali di campo dell'esercito romano, presente esclusivamente nelle legioni (non quindi nelle truppe ausiliarie), il cui compito era di comandare e coordinare il genio militare almeno fino al II secolo a.C. Secondo il Keppie questo ruolo rimase attivo fino all'Imperatore Claudio.\nRuolo.\nEgli coordinava un numero considerevole di \"fabri\", \"tignarii\", \"structores\", \"carpentarii ferrari\", costruttori di edifici e macchine d'assedio, \"gromatici\" (\"geometri\" con il compito di stabilire la pendenza del campo da costruire), \"metatores\" (coloro che precedevano l'esercito e ne tracciavano i confini dell'accampamento), a supporto degli alti ufficiali (dal \"legatus legionis\", al \"tribunus laticlavius\" ed al \"praefectus castrorum\") nel superamento di ostacoli materiali per raggiungere gli obiettivi militari prefissati.\nL'ingegneria militare dell'antica Roma era insita nella cultura militare del legionario che per sua natura portava sempre con s\u00e9 un gladio (\"gladius\"), un paio di giavellotti (\"pilum\") ed una pala da lavoro per costruire prima di tutto il campo di marcia a fine giornata, oltre a ponti, strade, armi da assedio, ed altro.\nIn numerose carriere attestate nelle fonti epigrafiche un \"praefectus fabrum\" poteva poi ricoprire o aver ricoperto altri ruoli militari come quello di centurione \"primus pilus\" di legione romana, \"tribunus militum\" sempre di legione, \"praefectus castrorum\", \"praefectus alae\". fino ad accedere a quello pi\u00f9 prestigioso di \"tribunus militum\" della guardia pretoriana. Esso costituiva di norma il grado propedeutico alla carriera militare equestre (\"tres militiae\"), che si articolava negli incarichi di \"praefectus cohortis\", \"tribunus militum angusticlavium\" (uno dei cinque) e \"praefectus alae\"."}
{"id": "1935181", "revid": "182396", "url": "https://it.wikipedia.org/wiki?curid=1935181", "title": "Praefectus equitum", "text": ""}
{"id": "1935185", "revid": "124808", "url": "https://it.wikipedia.org/wiki?curid=1935185", "title": "Pazza famiglia 2", "text": ""}
{"id": "1935186", "revid": "767487", "url": "https://it.wikipedia.org/wiki?curid=1935186", "title": "The Apples in Stereo", "text": "The Apples in Stereo sono un gruppo indie rock statunitense legata all'etichetta Elephant 6 della quale fanno parte anche i Neutral Milk Hotel, i The Olivia Tremor Control e i Beulah.\nCarriera artistica.\nLa loro carriera artistica inizia nel 1992 quando Robert Schneider si trasferisce da Ruston (Louisiana), a Boulder (Colorado), per frequentare l'universit\u00e0.\nLa formazione originale era composta da Robert Schneider (voce, chitarra, tastiera), Hilarie Sidney (batteria, voce), Jim McIntyre (basso, cori) e Chris Parfitt (chitarra). Il primo lavoro dato alle stampe fu l'EP \"Tidal Wave\" del quale furono incise 500 copie che comprendevano un libretto di dodici pagine, un poster e alcuni adesivi della band. Questo EP \u00e8 ricordato anche per essere la prima incisione ufficiale dell'etichetta Elephant 6.\nIl secondo EP, \"Hypnotic Suggestion\", fu edito sotto l'etichetta \"Bus Stop\" nel 1993 ed era composto da tre tracce. Alla fine dello stesso anno Chris Parfitt lascia il gruppo per formare una nuova band, i \"Vince Mole And His Calcium Orchestra\".\nJohn Hill (chitarra, cori; gi\u00e0 membro dei Dressy Bessy) entra a far parte del gruppo durante la registrazione di alcuni brani in collaborazione con altre band. In questo periodo furono incisi dei singoli registrati insieme a The Olivia Tremor Control, The Heartworms e Sportsguitar rispettivamente per le etichette \"Small-Fi Records\", \"Wurlitzer Jukebox \" e \"100 Guitar Mania\".\nIl primo album arriva nel 1995 e si intitola \"Fun Trick Noisemaker\", che include alcune tracce gi\u00e0 presenti su EP gi\u00e0 editi e nuovi brani. Due terzi dell'album viene registrato da due soli componenti dopo che Jim McIntyre lascia per un periodo la formazione.\nNel 1996 esce \"Science Faire\", una raccolta di vecchi singoli registrati nei primi periodi di attivit\u00e0 ed un solo inedito \"To Love the Vibration of the Bulb\".\nIl secondo album \"Tone Soul Evolution\", viene edito nel 1997 dalla \"Spin Art\" e dalla Sire Records. In questo periodo Eric Allen (basso e cori) entra mel gruppo per la registrazione di questo lavoro. L'edizione in vinile esce con un 45 giri bonus che include le tracce \"The Golden Flower and Man\" e \"You Gotta Get Up\".\nDopo \"Tone Soul Evolution\" Chris McDuffie entra nella formazione del gruppo come percussionista e tastierista.\nNel 1999 viene inciso l'EP \"Her Wallpaper Reverie\" con alcuni contributi di altre band della Elephant 6: Rick and Merisa dei \"The Perry Weissman Three\", Scott Spillane dei \"Neutral Milk Hotel\" e dei \"The Gerbils\", Tammy dei \"Dressy Bessy\", Jim dei \"Von Hemmling\" e W. Cullen Hart dei \"The Olivia Tremor Control\" e dei \"Circulatory System\" (per la parte grafica).\n\u00c8 del 2000 l'uscita di un maxi-singolo contenente la traccia \"Look Away\", tratta dal loro prossimo album \"The Discovery Of A World Inside The Moone\", e altre quattro tracce che erano inserite come bonus nella versione giapponese di \"Her Wallpaper Reverie\".\n\"The Discovery of a World Inside the Moone\" fu edito nell 2000 dalla \"SpinArt Records\". Originariamente doveva essere un doppio album ma cos\u00ec non fu a causa di alcuni problemi tecnici durante la fase di registrazione. La versione in vinile fu accompagnata da un flexidisc, su un lato conteneva la traccia bonus \"Hold On To This Day\" e sull'altro un discorso di Robert Schneider sull'album.\nNel 2000 vengono editi altri due 45 giri: \"Everybody Let Up \" e \"The Bird that You Can't See \" per la \"Cooking Vinyl\". Nel luglio dello stesso anno i \"The Apples In Stereo\" incidono la colonna sonora del cartone animato \" The PowerPuff Girls\", che viene pubblicato sotto forma di singolo su un vinile rosa dal titolo \" Signal in the Sky (Let's Go!)\". Della stessa traccia fu prodotto anche un video musicale proposto durante la sigla del cartone.\nNel luglio dell'anno seguente, il 2001, la \"SpinArt Records\" pubblica un EP intitolato \"Let's Go!\" che raccoglie i brani scritti per la serie animata a cartoni \"The PowerPuff Girls\". Questo album include inoltre una cover della canzone \"Heroes &amp; Villains\" dei Beach Boys, la versione demo di \"Stream Running Over\" dell'album \"The Discovery Of A World Inside The Moone\" ed un inedito, ovvero \"If You Want to Wear a Hat\".\nL'ultimo album \u00e8 del 2002 e si intitola \"The Velocity of Sound\". Ha la particolarit\u00e0 di presentare una copertina diversa per l'Europa, l'Asia e l'America, i tre continenti in cui \u00e8 stato pubblicato. Durante la registrazione di quest'ultimo lavoro il tastierista Chris McDuffie ha abbandonato il gruppo."}
{"id": "1935192", "revid": "767487", "url": "https://it.wikipedia.org/wiki?curid=1935192", "title": "Fermata d'autobus (film)", "text": "Fermata d'autobus (\"Bus Stop\") \u00e8 un film del 1956 diretto da Joshua Logan, tratto da due opere teatrali di William Inge.\nTrama.\nBo, giovane e aitante cowboy del Montana, sogna di trovare una moglie che assomigli a un angelo e incontra Cherie, ballerina in uno squallido night club di Phoenix, che corrisponde ai suoi desideri. Dopo una sola conversazione con Cherie, Bo vuole che la ballerina diventi sua moglie. Inizia cos\u00ec una persecuzione, che provoca a Cherie costante imbarazzo e sofferenza.\nLa ragazza tenta di fuggire prendendo l'autobus ma viene raggiunta da Bo. Bloccati in una stazione dei pullman a causa della neve, Bo chiede scusa a Cherie e rivela il suo lato pi\u00f9 dolce. La ragazza si innamora, rinunciando ai suoi sogni di artista per seguire l'uomo che ama. L'indomani, risolto il problema della neve, i due vanno a sposarsi.\nCast.\nReduce dall'esperienza dell'Actors Studio, Marilyn Monroe si immedesim\u00f2 nel personaggio: impar\u00f2 a parlare con l'accento del Sud, scelse costumi poveri e calze strappate, un trucco di gesso e persino un modo di ballare volutamente goffo e da principiante, dando vita a una delle sue migliori interpretazioni.\nGli attori Arthur O'Connell e Hope Lange reciteranno nuovamente insieme cinque anni dopo in \"Angeli con la pistola\" (1961).\nRiconoscimenti.\nNel 1956 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1935193", "revid": "1318658", "url": "https://it.wikipedia.org/wiki?curid=1935193", "title": "Venanzio Quadri", "text": "Biografia.\nNato a Vado di Monzuno (Bologna), comp\u00ec la sua professione religiosa nell'ordine dei Servi di Maria a Reggio Emilia, davanti all'altare della Vergine Santissima della Ghiara, formulando il desiderio di offrirsi \"vittima all'amore divino\". Durante la sua vita dimostr\u00f2 una particolare devozione per la Madonna e per Ges\u00f9 e la pratica delle virt\u00f9 cristiane nei semplici atti della vita quotidiana.\nCoron\u00f2 il sogno di farsi frate ma mor\u00ec giovanissimo, non ancora maggiorenne. Fu infatti colpito da improvvisa malattia durante il suo soggiorno a Roma dove si trovava, in qualit\u00e0 di Chierico Professo, nel Collegio Sant'Alessio Falconieri e qui mor\u00ec in odore di santit\u00e0 il 2 novembre 1937.\nProcesso di beatificazione.\nIl processo di beatificazione di Venanzio Maria Quadri \u00e8 in corso.\nIl Processo Ordinario Informativo \u00e8 stato aperto il 16 novembre 1957, il Processo in Congregazione - Decreto sugli scritti data l'8 gennaio 1970.\nIl Padre-Postulatore \u00e8 P. Tito M. Sartori OSM autore di un libro di grande successo sul Servo di Dio (Venanzio Antonio Maria Quadri. L'umile gioia della perfezione, Gorle (BG): Velar).\nPapa Francesco lo ha dichiarato Venerabile il 15 dicembre 2015.\nCulto.\nLe sue spoglie mortali sono custodite nella Basilica di Santa Maria dei Servi a Bologna. Ivi si trova anche un quadernone su cui si possono scrivere preghiere o fatti, miracolosi o meno, a lui riconducibili."}
{"id": "1935206", "revid": "1705737", "url": "https://it.wikipedia.org/wiki?curid=1935206", "title": "Castello di Kalmar", "text": "Il castello di Kalmar \u00e8 un castello svedese del XII secolo. Si trova in prossimit\u00e0 dello Slottsfj\u00e4rden vicino al porto medievale di Kalmar. Sin dalla sua costruzione il castello ha svolto un ruolo cruciale per la storia svedese. Insieme alla fortezza delle Tre Kronor, alla Fortezza di Vyborg e alla fortezza di \u00c4lvsborg \u00e8 considerato uno dei principali quattro castelli svedesi.\nStoria.\nOrigini.\nAd iniziare la costruzione del castello fu Canuto I di Svezia nel 1100 che spost\u00f2 la cittadella dalla terraferma ricostruendola sull'isolotto vicino al porto medievale, racchiudendola in una serie di torri fortificate. I lavori proseguirono sotto Magnus Ladul\u00e5s che intorno al 1280 innalz\u00f2 l'attuale dongione del castello.Magnus Eriksson nel 1337 ampli\u00f2 notevolmente il castello, in maniera particolare il piano terra e costru\u00ec un'ulteriore cinta muraria oltre che un portale difensivo sulla facciata principale.\nUnione di Kalmar.\nNel 1397 il castello di Kalmar si trov\u00f2 al centro di uno dei pi\u00f9 importanti eventi politici della storia dei paesi nordici: l'Unione di Kalmar. Il castello divent\u00f2 propriet\u00e0 della potente Margherita I di Danimarca che un\u00ec sotto il suo dominio Danimarca, Svezia e Norvegia. \nUn'altra donna che influenz\u00f2 molto la politica a Kalmar fu Anna Eriksdotter, comandante del castello e alleata della corona di Danimarca contro Gustavo Vasa al momento del suo rientro in Svezia nel 1520. Gustavo Vasa sar\u00e0 il primo re di Svezia dopo le monarchie elettive medievali e responsabile dello scioglimento dell'Unione di Kalmar. \nNel 1523 Kalmar era seconda per importanza solo a Stoccolma, sennonch\u00e9, visto il pericolo rappresentato dai tedeschi che intendevano bruciare Kalmar, gli abitanti si allearono con le truppe svedesi di Arvid Gustafsson V\u00e4stg\u00f6te che poterono marciare sulla citt\u00e0 e insediarsi sull'isola di \u00d6land.\nMassimo splendore.\nDopo il periodo tragico dell'ascesa di Gustavo Vasa, nel 1535 il castello di Kalmar si presentava in pessimo stato. Sar\u00e0 Henrik von C\u00f6llen ad occuparsi della ricostruzione e dell'ampliamento con l'aggiunta di nuove ali della struttura completate successivamente da Jacob Richter.\nNegli anni '60 del XVI secolo il Castello divenne residenza di Erik XIV di Svezia per opera del quale iniziarono una serie di lavori che proseguirono sotto la guida degli architetti Johan Baptista Pahr e Dominicus Pahr fino al 1575 dando al castello il magnifico aspetto rinascimentale, tuttora osservabile. \nSuccessivamente e sino al 1611 il castello continu\u00f2 ad ampliarsi dotandosi di una cappella reale, intensificando le fortificazioni e i collegamenti tra le nuove e vecchie torri e rendendo la struttura difensiva compatta e moderna con la dotazione di 280 cannoni. Solo nel 1611 per un biennio il castello fu nuovamente scenario di guerre e distruzioni durante la cosiddetta Guerra di Kalmar. Tuttavia nel 1613 con la capitolazione di Christer Somme il castello torn\u00f2 nelle mani del Re di Svezia.\nDeclino e trasformazione in prigione.\nSul finire del XVIII secolo il castello entr\u00f2 in una lunga fase di declino. Gli storici svedesi contano circa 22 prese del castello distribuite su tre secoli ma esso non venne mai completamente abbattuto. D'altra parte molte torri furono danneggiate e la capacit\u00e0 difensiva risult\u00f2 enormemente indebolita. Dal 1766 divent\u00f2 una prigione celebre. Tra i prigionieri rinchiusi l\u00ec, il pi\u00f9 famoso \u00e8 senz'altro Thomas Leopold esponente del pietismo radicale svedese. Le condizioni dei prigionieri erano pessime e molti morirono di scorbuto a causa dell'assenza di vestiti e dell'insufficienza del riscaldamento in inverno.\nRicostruzione.\nNegli anni '50 del XIX secolo ad opera di Oscar I di Svezia inizi\u00f2 una massiva fase di ricostruzione e il castello ritorn\u00f2 al suo antico splendore. Nel 1852 il Riksdag (il parlamento svedese) stanzi\u00f2 80.000 SEK per il trasferimento dei detenuti e il restauro della facciata esterna del castello. Sul finire del secolo nel castello venne fondato il Museo di Kalmar ad opera di Gustav Volmar Sylvander e contemporaneamente iniziarono gli scavi archeologici d'indagine sulle fondamenta del castello e uscirono diverse pubblicazioni sulla sua storia."}
{"id": "1935207", "revid": "184755", "url": "https://it.wikipedia.org/wiki?curid=1935207", "title": "Triioduro", "text": "Lo ione triioduro \u00e8 un anione polialogenuro di formula I. Fa parte dei poliioduri ed \u00e8 il pi\u00f9 semplice di essi.\nViene preparato dissolvendo dei cristalli di iodio in una soluzione di ioduro (solitamente KI):\nla reazione, che avviene in eccesso di I\u2212, ha Keq= 710.\nLa reazione \u00e8 di facile visualizzazione in quanto si ha un netto viraggio dall'incolore al giallo-bruno. Il colore dipende dalla concentrazione: le soluzioni diluite appaiono gialle, mentre aumentando la concentrazione diventano brune.\nStruttura e legame.\nLo ione \u00e8 lineare e simmetrico. Secondo la teoria VSEPR, l'atomo centrale ha 3 lone pairs equatoriali, e gli atomi terminali \nsono legati assialmente in forma lineare, dovuto ai tre lone pairs legati all'atomo centrale. \nNel modello orbitale molecolare, viene spiegato il legame ipervalente sull'atomo centrale \ncome un legame a 4-elettroni a tre centri. Il legame I\u2212I \u00e8 pi\u00f9 lungo dello Iodio diatomico, I2.\nInfatti le misure spettroscopiche hanno confermato che la molecola \u00e8 lineare e planare. Le distanze di legame I\u2212I variano tra 280 e 310 pm a seconda del catione e sono generalmente diverse all'interno della stessa molecola che pu\u00f2 quindi essere indicata come Ia\u2212Ib\u2212Ic. Queste variazioni sono riassunte in tabella:\nUsi del triioduro.\nIl triioduro ha numerose applicazioni in quanto costituisce la forma idrosolubile dello iodio, le soluzioni di I hanno una reattivit\u00e0 analoga all'I2. In chimica analitica le soluzioni di triioduro o la formazione di esso \"in situ\" sono sfruttate rispettivamente nella iodimetria e nella iodometria.\nIn biologia le soluzioni di triioduro prendono il nome di reattivo di Lugol utilizzato come colorante e per riconoscere la presenza di amido (si forma un complesso di colore blu intenso).\nLa tintura di iodio \u00e8 una soluzione idroalcolica al 3% di triioduro."}
{"id": "1935210", "revid": "123834451", "url": "https://it.wikipedia.org/wiki?curid=1935210", "title": "Vicenta Mar\u00eda L\u00f3pez y Vicu\u00f1a", "text": "Biografia.\nFiglia unica di Jos\u00e9 Mar\u00eda L\u00f3pez e Mar\u00eda Nicolasa Vicu\u00f1a, all'et\u00e0 di dieci anni i genitori la inviarono a Madrid presso due zii materni, Manuel Mar\u00eda Vicu\u00f1a e Mar\u00eda Eulalia Vicu\u00f1a de Riega, attivi nelle opere caritatevoli. L\u00ec Vicenta Mar\u00eda ricevette una completa educazione umana e religiosa.\nAffiancando la zia Mar\u00eda Eulalia, impegnata in un'opera per l'accoglienza e la formazione delle ragazze che arrivavano in citt\u00e0 alla ricerca di un posto di lavoro come domestiche presso le famiglie benestanti, Vicenta Mar\u00eda concep\u00ec il progetto di dare inizio a un istituto religioso per la protezione di queste giovani.\nL'11 giugno 1876, insieme con altre due compagne, ricevette l'abito religioso dalle mani del cardinale Ciriaco Mar\u00eda Sancha y Herv\u00e1s, fondando la congregazione delle Religiose di Maria Immacolata. Dopo Madrid, la fondatrice impiant\u00f2 il suo istituto a Saragozza, Siviglia, Barcellona e Burgos.\nMor\u00ec quarantatreenne il 26 dicembre 1890.\nCulto.\nBeatificata da papa Pio XII nel 1950, \u00e8 stata proclamata santa nel 1975 da papa Paolo VI.\nIl suo elogio si legge nel martirologio romano al 26 dicembre."}
{"id": "1935211", "revid": "1337338", "url": "https://it.wikipedia.org/wiki?curid=1935211", "title": "Temperatura dell'aria", "text": "In fisica dell'atmosfera e meteorologia la temperatura dell'aria \u00e8 la temperatura che caratterizza l'atmosfera dei pianeti gassosi. \nQuando si tratta di determinare la temperatura di una massa d'aria che invade l'atmosfera terrestre e il nostro spazio vitale, le nostre impressioni sensoriali, anche se corrette, si rivelano del tutto insufficienti e inadeguate; in meteorologia la nozione di caldo e di freddo si pone dunque in tutt'altri termini cio\u00e8 in maniera puramente quantitativa come da prassi scientifica.\nI radiosondaggi verticali fatti attraverso l'atmosfera permettono di conoscere la temperatura e il tenore dell'aria alle varie quote altimetriche. Riportando attraverso il calcolo differenti particelle di riferimento (convenzionalmente 1000 bs), i meteorologi possono sapere di quale genere di masse d'aria si tratti.\nDescrizione.\nL'esperienza e le innumerevoli misurazioni eseguite con i pi\u00f9 vari mezzi d'esplorazione mostrano che la temperatura dell'aria diminuisce con l'altitudine.\nL'atmosfera infatti si riscalda principalmente dal basso, per irraggiamento termico terrestre, cio\u00e8 cessione di calore da parte del suolo precedentemente riscaldato dalla radiazione incidente, anzich\u00e9 dall'alto, cio\u00e8 per assorbimento diretto della stessa;\nL'assorbimento della radiazione infrarossa emessa dalla Terra da parte dell'atmosfera riguarda, per ovvie ragioni di propagazione spaziale, prima gli strati prossimi al suolo poi i successivi pi\u00f9 distanti ed \u00e8 anche tanto maggiore quanto maggiore \u00e8 la densit\u00e0 dell'aria, che \u00e8 funzione inversa della quota; \u00e8 ragionevole dunque aspettarsi una diminuzione allontanandoci dalla sorgente di calore.\nIl trasferimento verticale del calore dal suolo all'atmosfera e la diminuzione di temperatura con la quota \u00e8 opera anche dei moti convettivi quando l'aria diviene turbolenta in presenza di forte riscaldamento del suolo: masse d'aria calda, divenute meno dense e quindi pi\u00f9 leggere per unit\u00e0 di volume rispetto alle circostanti, salgono di quota e, portandosi a pressione minore, si espandono adiabaticamente con conseguente raffreddamento.\nA calcoli fatti e a misurazioni dirette, il gradiente termico verticale, ovvero\nla diminuzione della temperatura per unit\u00e0 di altezza, presenta un valore medio di 0,65 \u00b0C/100m in condizione di stabilit\u00e0 atmosferica; pu\u00f2 crescere molto in presenza di regimi turbolenti dell'aria o in presenza di forte riscaldamento del suolo (nei deserti si raggiungono tassi anche di 20 \u00b0C/100m); pu\u00f2 azzerarsi (la temperatura si mantiene costante) e in tal caso l'atmosfera \u00e8 detta \"isotermica\" o omotermica; addirittura invertirsi (la temperatura aumenta con l'altitudine) nel caso dell'inversione termica; questa si verifica negli strati pi\u00f9 alti dell'atmosfera, causa il diverso assorbimento della radiazione solare, ma pu\u00f2 verificarsi anche nella bassa troposfera e al suolo, sempre per un anomalo assorbimento della radiazione per l'azione combinata di vapore acqueo, assenza di vento, pulviscolo, cielo sereno.\nFattori d'influenza.\nOltre che, dall'altitudine la temperatura dell'aria, dipende anche da altri parametri tra i quali spicca l'intensit\u00e0 della radiazione solare entrante, funzione a sua volta dell'inclinazione dei raggi solari con la superficie terrestre secondo la legge di Lambert.\nIn generale i fattori che influiscono sulla temperatura dell'aria sono:\nAttenuano l'intensit\u00e0 della radiazione solare assorbita dal suolo e quindi hanno effetto sulla temperatura dell'aria i seguenti fattori:\nDa sottolineare anche il diverso riscaldamento della superficie terrestre e di quella marina, fenomeno che \u00e8 alla base del clima marittimo e di quello continentale. A causa di un basso calore specifico e di una minore penetrazione delle radiazioni, la terraferma si riscalda e si raffredda molto pi\u00f9 intensamente e rapidamente della superficie marina che ha invece un alto calore specifico (circa 2.5 volte maggiore di quello delle rocce, solo l'ammoniaca ha un calore specifico maggiore) e che distribuisce il calore su una massa maggiore per effetto della maggiore trasparenza alle radiazioni e delle correnti marine.\nAnche il vento influisce sulla temperatura dell'aria poich\u00e9 favorisce il ricircolo dell'aria contrastando l'innalzamento o l'abbassamento della temperatura. Esso inoltre facilita la dispersione del calore corporeo dandoci una sensazione di freddo pi\u00f9 intenso o di caldo meno asfissiante; in queste condizioni si \u00e8 quindi esposti ad una temperatura virtualmente inferiore a quella reale misurata dal termometro tanto che a volte risulta necessaria una nuova misura della temperatura a cui si d\u00e0 il nome di temperatura di wind chill pari alla temperatura reale sottratta di una certa quantit\u00e0 proporzionale alla velocit\u00e0 del vento.\nDa ultimo vanno considerati gli influssi che hanno sulla temperatura, o pi\u00f9 in generale sull'intero bilancio termico della Terra, dei cosiddetti gas serra che, ostacolando l'irradiazione terrestre, ma non quella solare, provocano un aumento della temperatura media globale con effetti che costituiscono materia di studio e di dibattito tra climatologi di tutto il mondo e che rientrano nel complesso fenomeno comunemente noto come effetto serra.\nInfluenze della temperatura.\nLa temperatura influisce:\nTemperatura effettiva e temperatura percepita.\nNell'ambito della meteorologia e in alcune discipline affini alla medicina (come la fisiologia) viene definita la cosiddetta temperatura percepita, ossia la sensazione di \"caldo\" o di \"freddo\" che viene avvertita; essa \u00e8 dovuta non solo alla temperatura dell'aria, ma anche ad altre condizioni ambientali, come umidit\u00e0 e vento. Per esempio l'umidit\u00e0 dell'aria pu\u00f2 aumentare la sensazione di caldo, mentre il vento pu\u00f2 aumentare la sensazione di freddo.\nLa ragione per cui l'umidit\u00e0 dell'aria pu\u00f2 aumentare la sensazione di caldo \u00e8 che un contenuto maggiore di vapore acqueo nell'aria rende meno agevole l'evaporazione di acqua contenuta nel sudore, processo fondamentale per il corpo umano per liberare calore in eccesso. La spiegazione di questo fenomeno \u00e8 insita nella definizione di temperatura di bulbo umido.\nInvece, la ragione per cui il vento pu\u00f2 aumentare il disagio correlato alla sensazione di freddo \u00e8 che esso aumenta la velocit\u00e0 con cui il corpo disperde calore.\nPer misurare il disagio legato a condizioni ambientali calde e umide, viene impiegato comunemente il cosiddetto indice di calore, sviluppato nel 1978 da George Winterling sulla base degli studi svolti da Robert G. Steadman e adottato l'anno successivo dal National Weather Service degli Stati Uniti. L'indice di calore si limita a prendere in considerazione il fattore correttivo esercitato dalla sola umidit\u00e0 relativa sulla temperatura dell'aria e non pu\u00f2 quindi essere considerato un indicatore assoluto della temperatura percepita dall'organismo umano, essendo quest'ultima sensibile a ulteriori fattori, quali la massa corporea dell'individuo, il vestiario, l'attivit\u00e0 fisica, la viscosit\u00e0 del sangue, l'esposizione a radiazioni solari, la velocit\u00e0 del vento.\nMeno frequentemente si fa riferimento all'indice humidex, sviluppato in Canada nel 1965 e perfezionato nel 1979 da J.M. Masterton e F.A. Richardson del servizio meteorologico canadese. Cos\u00ec come l'indice di calore di Winterling, anche l\"'humidex\" si propone di misurare la temperatura percepita applicando alla temperatura dell'aria un fattore correttivo legato all'umidit\u00e0 relativa. L'indice \"humidex\" pu\u00f2 essere ricavato a partire dalla seguente formula:\ndove \"H\" \u00e8 la temperatura apparente (\"humidex\") espressa in \u00b0C, \"T\" \u00e8 la temperatura effettiva dell'aria in \u00b0C ed \"e\" \u00e8 la pressione parziale del vapore dell'aria espressa in hPa. Il valore di \"e\" pu\u00f2 essere misurato con appositi strumenti oppure calcolato empiricamente a partire dall'umidit\u00e0 relativa \"UR\":\nLa temperatura apparente \"H\" \u00e8 dunque funzione della temperatura effettiva e dell'umidit\u00e0 relativa. A parit\u00e0 di temperatura dell'aria e di umidit\u00e0 relativa, il valore dell\"'humidex\" tende a essere superiore al valore dell'indice di calore di Winterling.\nEsistono altri indici per la misura di condizioni climatiche calde e umide, come gli indici di disagio THOM, che per\u00f2 non forniscono una valutazione della temperatura apparente.\nPer misurare invece il disagio legato a condizioni ambientali di freddo e vento, viene impiegato frequentemente l'indice \"wind chill\" (detto anche \"indice di raffreddamento\"), che calcola la temperatura percepita tenendo conto anche della velocit\u00e0 del vento. L'indice \"wind chill\" \u00e8 stato utilizzato per la prima volta nel 1936 da Paul A. Siple, ricercatore nell'Antartico. Sono state proposte diverse formule per questo indice; la formula corrispondente al \"New Wind Chill Equivalent Temperature Chart\" (introdotto nel 2001 dal National Weather Service - NWS - degli USA) \u00e8 la seguente:\ndove \"W\" \u00e8 la temperatura apparente \"wind chill\" (in \u00b0C), \"T\" \u00e8 la temperatura effettiva dell'aria a 10 m di altezza (in \u00b0C), \"V\" \u00e8 la velocit\u00e0 del vento (in km/h). La formula indicata \u00e8 valida solo per velocit\u00e0 del vento maggiori o uguali a 1,3 metri al secondo (4,68\u00a0km/h) e per temperature effettive inferiori a 10\u00a0\u00b0C.\nLa temperatura in casi estremi pu\u00f2 essere dannosa e provocare dolore, in particolar modo temperature superiori a 45-50\u00a0\u00b0C provocano dolore fisico.\nEsiste anche una curva o indice di Scharlau, che permette di analizzare come viene percepita la temperatura reale in base all'umidit\u00e0, cos\u00ec come Heat Index o indice di calore (Steadman, 1979).\nAndamento.\nL'andamento giornaliero della temperatura dell'aria al suolo per un dato luogo e in condizioni di cielo sereno presenta un rapido aumento subito dopo il sorgere del sole, un continuo crescere fino a quando la radiazione solare entrante supera quella riemessa dalla Terra verso lo spazio, raggiungendo per questo l'apice non necessariamente nel periodo di massima insolazione cio\u00e8 intorno al mezzogiorno locale bens\u00ec nelle prime ore pomeridiane; quindi una tendenza alla diminuzione fino a quando la radiazione termica (infrarossi) emessa dalla Terra supera quella solare entrante cio\u00e8 fino al nuovo sorgere del sole, momento in cui si raggiunge la temperatura minima.\nIl tasso di diminuzione in condizioni standard, cio\u00e8 cielo sereno e assenza di vento, \u00e8 tipicamente massimo al calar del sole e diminuisce pi\u00f9 o meno lentamente, ma progressivamente fino al nuovo sorgere del Sole col raffreddamento del suolo in pieno accordo alla legge di Stefan-Boltzmann che vuole un irraggiamento di un corpo tanto maggiore quanto pi\u00f9 esso \u00e8 caldo e viceversa. Il quadro cambia se intervengono fattori di disturbo come nuvolosit\u00e0, umidit\u00e0, vento ecc.: la prima \u00e8 in grado di notte di diminuire, arrestare o addirittura di invertire il tasso di diminuzione producendo a volte anche un piccolo aumento di temperatura, mentre di giorno ha fondamentalmente l'effetto opposto di arrestare o diminuire l'irradiazione solare entrante e quindi di limitare la crescita della temperatura; la seconda in generale interferisce con la diminuzione notturna della temperatura quando si \u00e8 prossimi al punto di rugiada, inoltre condizioni di aria pi\u00f9 secca favoriscono il calo della temperatura rispetto ad aria umida; infine il vento ha capacit\u00e0 di rimescolamento dell'aria contrastando quindi sia innalzamento che abbassamento della temperatura.\nSi pu\u00f2 dunque determinare per una data localit\u00e0 la media giornaliera tra la temperatura massima e la temperatura minima, l'escursione termica giornaliera cio\u00e8 la differenza tra la temperatura massima e la minima registrata nell'arco delle 24 ore, l'escursione termica media annua ossia la differenza fra la temperatura media del mese pi\u00f9 caldo e quello pi\u00f9 freddo (generalmente luglio e gennaio) legata per lo pi\u00f9 alle stagioni, alla vicinanza al mare e all'altitudine con la quale diminuisce, anche se in misura minore.\nIn condizioni atmosferiche ottimali (cielo sereno e senza neanche una nube, mancanza di precipitazioni atmosferiche, calma di vento) si ha la massima escursione termica: si raggiunge durante il giorno la temperatura pi\u00f9 alta per via dell'irraggiamento solare e durante la notte per la dispersione di calore: questo spiega perch\u00e9, soprattutto nel tardo autunno e agli inizi della primavera, pu\u00f2 formarsi la brina anche a temperature sopra gli 0\u00a0\u00b0C.\nDurante una giornata di sole il suolo \u00e8 pi\u00f9 caldo dell'atmosfera perch\u00e9 accumula pi\u00f9 calore dell'atmosfera e ne restituisce di meno; di notte invece, solitamente, \u00e8 il contrario: la prova si pu\u00f2 fare d'estate sulla spiaggia \"scottandosi\" mettendo i piedi sulla sabbia.\nUn suolo troppo caldo in caso di sole caldissimo e di aria fredda in quota pu\u00f2 causare la formazione di grandine favorita dal trascinamento di aria secca.\nPu\u00f2 succedere per\u00f2 che la temperatura diminuisca anche in pieno giorno - questo accade se soffia un vento freddo e/o per effetto di una copertura nuvolosa - oppure che aumenti anche in piena notte - questo invece accade se soffia un vento d'aria calda. I fenomeni che causano la diminuzione della temperatura sono il temporale, il tornado, il downburst, la grandine e la pioggia mista a neve. La pioggia pu\u00f2 sia aumentare che diminuire la temperatura dell'atmosfera, dipende da altre circostanze esterne.\nL'insieme dei valori che la temperatura assume nello spazio atmosferico rappresenta il campo scalare della temperatura. Per la sua rappresentazione si utilizzano particolari carte sulle quali delle linee dette isoterme congiungono tutti i punti aventi la stessa temperatura. Per lo studio della temperatura dell'aria su un determinato territorio, molto pi\u00f9 utili sono le carte \"isoamplitudinali\", nelle quali delle linee dette isodiafore uniscono tutti i punti con medesima escursione annuale o mensile o giornaliera.\nRiscaldamento globale.\nLa temperatura media atmosferica \u00e8 il principale parametro di riferimento per cambiamenti climatici durante la storia climatica della Terra; in particolare le misurazioni moderne indicano un incremento medio globale di temperatura dell'atmosfera terrestre di circa 1,2 \u00b0C negli ultimi 150 anni, che rappresenta il dato sperimentale su cui poggia il fenomeno dell'attuale riscaldamento globale."}
{"id": "1935215", "revid": "1573940", "url": "https://it.wikipedia.org/wiki?curid=1935215", "title": "Spizaetus isidori", "text": "L'aquila dal ciuffo nera e castana (Spizaetus isidori ()) \u00e8 un raro uccello rapace della famiglia degli Accipitridi originario di una fascia di territorio che dal Venezuela giunge fino all'Argentina nord-occidentale.\nDescrizione.\nDimensioni.\nMisura 60-80 cm di lunghezza e ha un'apertura alare di 144-166 cm.\nAspetto.\nQuesta grande aquila robusta \u00e8 immediatamente riconoscibile grazie al suo piumaggio nero e castano, la sua evidente cresta appuntita, le ali lunghe, le zampe di medie proporzioni e gli artigli potenti. I sessi sono identici, ma la femmina \u00e8 pi\u00f9 grande del maschio del 4-14%. I giovani sono ben identificabili, in quanto acquisiscono il piumaggio da adulti solo dopo 4 anni.\nNegli adulti, la testa, la cresta, la gola e le parti superiori sono nere con riflessi lucenti. Il petto e l'addome sono di colore castano pi\u00f9 o meno scuro, probabilmente a causa dell'usura delle piume. Le parti inferiori, dal petto fino alle sotto-caudali, sono cosparse di piccole strisce scure. Quelle sull'area pettorale sono pi\u00f9 visibili e sfumano nel nero della gola. Le strisce sulle cosce appaiono pi\u00f9 evidenti perch\u00e9 contrastano su uno sfondo rossiccio pi\u00f9 chiaro. La coda \u00e8 di colore grigio pallido e presenta alcune chiazze, una punta bianca e un'ampia fascia subterminale nera.\nNei giovani, l'intera testa e le parti inferiori variano dal bianco grigiastro al camoscio-crema, ad eccezione della cresta, che \u00e8 nerastra. Presentano dei segni scuri sul cappuccio e sulle guance, nonch\u00e9 delle strisce nere sparse sul petto e sui fianchi. Le parti superiori sono di colore grigio-marrone, ma la mantellina \u00e8 pi\u00f9 chiara, con striature scure ed evidenti margini rossicci che diventano pi\u00f9 visibili sulle copritrici alari. La coda \u00e8 grigio-brunastra con piccole macchie bianche, tre sottili barre nerastre e una banda subterminale nera pi\u00f9 ampia. Gli esemplari del secondo anno hanno le parti superiori, sia la mantellina che le ali, pi\u00f9 scure, ma la parte bassa del dorso \u00e8 ancora di colore grigio-marrone e la coda mantiene il suo colore giovanile. I lati della testa, il petto e i fianchi sono pi\u00f9 fortemente striati. Gli esemplari del terzo anno hanno le parti superiori pi\u00f9 o meno nere. La testa e la cresta sono striate di camoscio e le ali grigio-marroni sono pi\u00f9 macchiate. Le parti inferiori bianche sono infiltrate di rossiccio. La coda conserva per lo pi\u00f9 lo stesso aspetto di quella dei giovani. Gli uccelli del quarto anno sono molto simili agli adulti, ma presentano ancora strisce crema o camoscio sulla faccia. Alcune piume residue dell'et\u00e0 immatura sono conservate sul dorso e sulle ali. La gola \u00e8 bianca e le parti inferiori rossicce sono pi\u00f9 chiare di quelle dei genitori.\nGli adulti hanno l'iride giallo-arancio, la cera color corno-giallastro e i piedi gialli. Durante i primi mesi, i giovani hanno gli occhi grigio-blu che diventano di colore bruno-giallastro fino all'et\u00e0 adulta.\nVoce.\nLe aquile dal ciuffo nere e castane sono generalmente silenziose, anche durante la maggior parte della stagione di nidificazione. Il grido di contatto tra i membri della coppia, quando sono appollaiati, \u00e8 un dolce fischio \"ko-wee-oh\" che viene utilizzato anche dalla femmina quando il suo compagno arriva con il cibo e dai pulcini quando reclamano il nutrimento. Durante le parate aeree o anche quando sono appollaiate, emettono un potente trillo \"klee-klee-klee-kloeee-kloeee-kulee\".\nQuesto trillo viene emesso anche dai giovani che hanno lasciato il nido da poco.\nBiologia.\nLe aquile dal ciuffo nere e castane vivono da sole o in coppia. Spesso planano in volo, ma non vi \u00e8 alcuna descrizione di parate aeree. Questi uccelli si riconoscono spesso dal loro atteggiamento molto caratteristico, specialmente dalla cresta, tenuta sempre eretta tranne quando sono stressate o eccitate. La cresta viene spesso tenuta sollevata anche in volo. Le aquile dal ciuffo nere e castane sono creature molto attive, riposano raramente, ma quando sono appollaiate adottano una postura molto rigida sulla cima agli alberi, su un ramo esposto o su un ceppo. In questa posizione, le punte delle ali abbassate arrivano pi\u00f9 in basso rispetto all'estremit\u00e0 della coda.\nQuesti rapaci sono sedentari, ma i giovani e gli immaturi sono spesso erratici.\nAlimentazione.\nSecondo numerose testimonianze, le aquile dal ciuffo nere e castane catturerebbero principalmente scoiattoli, che riportano al nido durante il primo o il secondo mese dopo la schiusa delle uova. Gli immaturi si nutrono principalmente di pulcini. A parte queste poche nozioni, non sappiamo molto altro sulla dieta di questi volatili, a parte quanto viene affermato dalle popolazioni locali. Secondo queste fonti moderatamente affidabili, le aquile nerocastane mangerebbero scimmie lanose (\"Lagothrix\"), bradipi didattili (\"Choloepus\"), istrici arboricoli, coati e altri piccoli mammiferi che vivono principalmente sugli alberi. Catturerebbero anche penelopi (cracidi) e altri uccelli di dimensioni abbastanza grandi. Il notevole sviluppo dei potenti artigli indica che questi predatori cacciano soprattutto tra le chiome degli alberi. In alcuni casi, questi temibili rapaci prendono di mira i pollai, trasformandosi cos\u00ec in predatori terrestri. Con il tempo le timoniere dei maschi tendono a consumarsi, probabilmente perch\u00e9 inseguono le prede attraverso la fitta boscaglia.\nRiproduzione.\nIl ciclo di riproduzione \u00e8 piuttosto lungo. In Colombia e in Bolivia, la costruzione dei nidi ha luogo nei mesi di febbraio e marzo, le uova vengono deposte in aprile-maggio e i giovani si involano in agosto e settembre. I versanti delle montagne rivolti verso est sono spesso preferiti, in quanto su di essi alle ore di sole del mattino seguono le brume e le precipitazioni pomeridiane. La coppia costruisce con pezzi di legno un nido voluminoso che pu\u00f2 misurare fino a due metri di diametro e un metro di profondit\u00e0. Questo viene decorato con foglie verdi ed \u00e8 posto a 20 metri di altezza dal suolo sulla biforcazione di una grande quercia, su una cannella di Magellano (\"Drimys winteri\"), pi\u00f9 comunemente chiamata \"canelo\", o su un altro tipo di albero che svetta sul resto della volta adiacente. A volte, i rami esterni dell'albero che ospita il nido si affacciano su un burrone profondo pi\u00f9 di 50 metri. In questo caso, si tratta spesso di un albero isolato.\nLa covata comprende una o due uova, la cui durata di incubazione \u00e8 sconosciuta. Dopo 3 o 4 mesi di soggiorno nel nido, spesso giunge all'involo un unico piccolo.\nDistribuzione e habitat.\nLe aquile dal ciuffo nere e castane frequentano le fitte e umide foreste di montagna, sia della zona subtropicale che di quella temperata. Talvolta si spingono anche nella zona tropicale. Questi uccelli generalmente preferiscono le alte pendici delle valli rivolte ad est. Si stabiliscono nella bassa volta delle querce o nei boschetti di cecropia. Amano le regioni accidentate la cui superficie \u00e8 interrotta dalla presenza di gole o piccoli burroni. Non si spingono al di l\u00e0 della linea degli alberi e in alcuni luoghi si possono trovare anche nelle regioni collinari ai piedi delle catene montuose. Ormai, le aquile dal ciuffo nere e castane sono costrette a insediare il proprio territorio in zone boschive che hanno subito cambiamenti significativi a seguito del diradamento degli alberi. Questi rapaci si possono avvistare tra i 150 e i 3400 metri di altitudine, ma si incontrano raramente al di sotto dei 600 metri. Nidificano quasi esclusivamente tra 1800 e 2500 metri.\nLe aquile dal ciuffo nere e castane sono originarie delle regioni nord-occidentali dell'America meridionale. Il loro areale si estende attraverso le asperit\u00e0 montuose della Colombia nord-orientale e del Venezuela nord-occidentale (Sierra Nevada de Santa Marta, Serran\u00eda de Perij\u00e1, Sierra Nevada de M\u00e9rida), prosegue lungo le Ande della Colombia e dell'Ecuador, attraverso l'estremit\u00e0 nord-occidentale del Per\u00f9 e le pendici orientali delle Ande del Per\u00f9, e giunge fino alla Bolivia e all'Argentina nord-occidentale (Jujuy, Tucum\u00e1n). Questa specie \u00e8 considerata monotipica, e pertanto non \u00e8 suddivisa in sottospecie.\nConservazione.\nNonostante la sua area di diffusione si estenda su oltre 6000 chilometri di cordigliera, questa specie \u00e8 ormai considerata come localizzata o rara in tutte le regioni che abita. Non esistono informazioni riguardanti la distanza tra i nidi, ma la densit\u00e0 di popolazione viene stimata a circa una coppia ogni 50 chilometri: se questo fosse vero, la popolazione complessiva sarebbe costituita da appena 240 adulti. Tenuto conto delle dimensioni del territorio occupato (469.000 km\u00b2), questa cifra sembra essere sottovalutata e la popolazione complessiva dovrebbe essere costituita da alcune migliaia di individui. Le aquile dal ciuffo nere e castane nidificano per un breve periodo di tempo anche in Argentina, nella provincia di Jujuy. Sebbene non si posseggano informazioni esaustive, possiamo affermare che la specie \u00e8 chiaramente \u00abin pericolo\u00bb (\"Endangered\"), classificazione confermata da Birdlife."}
{"id": "1935216", "revid": "297745", "url": "https://it.wikipedia.org/wiki?curid=1935216", "title": "Oroaetus isidori", "text": ""}
{"id": "1935218", "revid": "149726", "url": "https://it.wikipedia.org/wiki?curid=1935218", "title": "Cinopiteco", "text": ""}
{"id": "1935224", "revid": "174925", "url": "https://it.wikipedia.org/wiki?curid=1935224", "title": "Quidquid inaedificatur solo cedit", "text": ""}
{"id": "1935225", "revid": "1573940", "url": "https://it.wikipedia.org/wiki?curid=1935225", "title": "Macaca nigrescens", "text": "Il macaco di Gorontalo (Macaca nigrescens ) \u00e8 un mammifero primate appartenente alla famiglia Cercopithecidae. A volte \u00e8 considerato una sottospecie del cinopiteco (\"Macaca nigra\")\nDescrizione.\nSia il corpo sia il muso glabro sono neri. \u00c8 provvisto di tasche guanciali per conservare il cibo. La coda \u00e8 ridotta ad un corto troncone.\nBiologia.\nL'attivit\u00e0 \u00e8 diurna ed \u00e8 svolta sia sugli alberi sia al suolo. Vive in gruppi con diversi adulti, maschi e femmine, e cuccioli, per un totale che pu\u00f2 arrivare a 60 individui. Usa sistemi di comunicazione sia vocali sia gestuali.\nLa dieta consiste soprattutto in frutta, ma comprende anche germogli, altri alimenti vegetali e insetti.\nDistribuzione e habitat.\n La specie \u00e8 endemica dell'isola Sulawesi. Pi\u00f9 precisamente l'areale \u00e8 contenuto nella provincia di Gorontalo, nella parte centrale della penisola settentrionale dell'isola.\nL'habitat \u00e8 la foresta pluviale.\nConservazione.\nNonostante la progressiva distruzione dell'habitat il rischio di estinzione della specie \u00e8 basso se confrontato con quello degli altri primati endemici dell'isola di Sulawesi."}
{"id": "1935228", "revid": "149726", "url": "https://it.wikipedia.org/wiki?curid=1935228", "title": "Macaco di Gorontalo", "text": ""}
{"id": "1935229", "revid": "767487", "url": "https://it.wikipedia.org/wiki?curid=1935229", "title": "Livio Proietti", "text": "Biografia.\n\u00c8 stato segretario provinciale di Roma del Movimento Sociale Italiano e di Alleanza Nazionale; nel 1996 \u00e8 stato eletto alla Camera dei deputati per Alleanza Nazionale per la XIII legislatura, facendo parte delle Commissioni lavoro e bilancio. Resta deputato fino al 2001.\n\u00c8 stato nominato nel 2002 consigliere di amministrazione di Sviluppo Italia (holding del Ministero dell'Economia che ha sostituito la Cassa del Mezzogiorno) e poi consigliere delegato dell'Istituto per lo sviluppo dell'agroindustria.\nNel 2007 \u00e8 tra i fondatori del movimento politico La Destra, di cui \u00e8 stato capolista nella circoscrizione Lazio 2. \u00c8 stato segretario regionale del movimento per il Lazio, garante degli iscritti ed attualmente \u00e8 segretario nazionale amministrativo.\n\u00c8 stato nominato nel gennaio 2012 presidente di BIC Lazio S.p.A., societ\u00e0 dedicata al tutoraggio d'impresa ed all'assistenza allo start up di imprese giovanili e femminili, controllata dalla Regione Lazio\n\u00c8 stato insignito dal Presidente della Repubblica Ciampi dell'Onorificenza di Commendatore all'Ordine della Repubblica Italiana\nNel febbraio 2017 \u00e8 eletto presidente del collegio di garanzia del Movimento Nazionale per la Sovranit\u00e0."}
{"id": "1935233", "revid": "1305772", "url": "https://it.wikipedia.org/wiki?curid=1935233", "title": "Macaca siberu", "text": "Il macaco di Siberut (\"Macaca siberu\") \u00e8 un mammifero primate appartenente alla famiglia dei Cercopithecidae. Alcuni lo considerano una sottospecie di \"macaca pagensis\".\nDescrizione.\nSi distingue dal macaco delle Mentawai (\"macaca pagensis\"), al quale \u00e8 molto simile, perch\u00e9 \u00e8 molto pi\u00f9 scuro ed ha vistose macchie bianche sulle guance. La coda \u00e8 solo un corto moncone.\nDistribuzione e habitat.\nLa specie, come indica il nome, \u00e8 endemica dell'isola Siberut, una delle Isole Mentawai di circa 4000\u00a0km\u00b2 di superficie.\nBiologia.\nLe abitudini sono poco note. Come tutti i macachi ha attivit\u00e0 diurna, svolta sia sugli alberi che al suolo, vive in gruppi e si nutre principalmente di frutta.\nStato di conservazione.\nAnche per la ristrettezza dell'areale, il macaco di Siberut \u00e8 tra le specie di primati a maggior rischio di estinzione."}
{"id": "1935234", "revid": "149726", "url": "https://it.wikipedia.org/wiki?curid=1935234", "title": "Macaco di Siberut", "text": ""}
{"id": "1935237", "revid": "125780559", "url": "https://it.wikipedia.org/wiki?curid=1935237", "title": "Traditori di tutti", "text": "Traditori di tutti (1966) \u00e8 un romanzo poliziesco di Giorgio Scerbanenco, il secondo del ciclo di \"Duca Lamberti\", ambientato come il primo a Milano. Durante lo svolgimento della vicenda Duca acquister\u00e0 la consapevolezza che \u00e8 destinato a diventare un investigatore di polizia e sceglier\u00e0 questa vita.\nNel 1968 il romanzo fu insignito del \"Grand prix de litt\u00e9rature polici\u00e8re\" per il miglior romanzo poliziesco straniero dell'anno.\nTrama.\nUna misteriosa ragazza spinge una Fiat 1300 nel Naviglio Pavese, approfittando della sonnolenza dei suoi occupanti, dovuta a una lauta cena e all'utilizzo di droghe. Si tratta dell'avvocato Turiddu Sompani e della sua compagna Adele Terrini, che annegano; compiuto il delitto la ragazza riesce a fuggire in aereo verso Seattle. Qualche giorno dopo, Duca Lamberti viene a sapere della morte di Sompani, e ricorda di averlo conosciuto in carcere mentre entrambi erano detenuti: l'avvocato era in prigione per aver provocato l'annegamento di un suo amico e della sua donna, morti anni prima vicino alla Conca Fallata in circostanze che ricordano inquietantemente quelle in cui sono stati uccisi Sompani e la Terrini. \nGiorni dopo il tragico evento, Duca viene contattato da un certo Silvano Solvere, che si presenta a casa sua come un caro amico di Turiddu, e propone di eseguire un delicato intervento chirurgico di imenoplastica sulla sua amante Giovanna Marelli: la donna il giorno dopo andr\u00e0 in sposa al ricco commerciante Ulrico Brambilla, il quale per\u00f2 \u00e8 stato indotto a pensare che ella sia vergine. I due amanti vogliono trarre profitto da questo matrimonio, pertanto Solvere offre a Duca un'elevata ricompensa e una raccomandazione per la sua riammissione all'ordine medico.\nDuca finge di accettare, ma in realt\u00e0 sospetta che dietro questa offerta ci sia un legame tra Solvere e qualche organizzazione criminale, e probabilmente anche con la morte di Sompani e della Terrini; cos\u00ec informa subito il commissario Carrua e il fido attendente Mascaranti, che lo assiste nell'indagine.\nDuca esegue l'operazione su Giovanna e poche ore dopo la ragazza va via sull'auto di Silvano, lasciando in casa sua una misteriosa valigia. Poco dopo i due vengono raggiunti da un killer che li crivella di proiettili, per poi far finire l'auto a sua volta nel Naviglio. Intanto Duca e Mascaranti aprono la valigia della ragazza e vi rinvengono un mitra.\nPresto l'indagine vera e propria decolla e porta Duca a scoprire che tutta l'intricata vicenda ruota attorno al ristorante La Binaschina, vicino alla Certosa di Pavia. Qui una banda criminale ha istituito una serie di attivit\u00e0 illecite, dal traffico d'armi e droga alla prostituzione; a essa sono in qualche modo affiliati tutti i personaggi della vicenda: Silvano, Giovanna, Turiddu, Adele, la coppia morta anni prima e il misterioso killer, che si rivela essere il gigantesco Claudino. Ciascuno di loro aveva in qualche modo tradito tutti gli altri, cercando di ricavare maggior profitto per s\u00e9: gli amici di Turiddu, anni prima, erano stati da lui scoperti e ammazzati; allo stesso modo Silvano e Giovanna avevano sottratto delle armi cercando di venderle all'insaputa dei loro colleghi, ma erano stati scoperti da Claudino, che li aveva uccisi e ora \u00e8 sulle tracce della refurtiva.\nDuca e Mascaranti riescono a mettersi sulla pista giusta e a sgominare la banda, ma non possono impedire che Claudino massacri con violenza Ulrico Brambilla nel tentativo di estorcergli informazioni. Tuttavia il delitto iniziale, nel quale sono morti Sompani e la Terrini, rimane irrisolto finch\u00e9 la misteriosa colpevole, l'italoamericana Susanna Paany, a sorpresa fa il suo ritorno e si costituisce.\nIn realt\u00e0 questo delitto non ha nulla a che vedere con l'organizzazione criminale: la ragazza si \u00e8 vendicata per un fatto accaduto durante la II Guerra Mondiale. Adele e Turiddu avevano dato ospitalit\u00e0 a suo padre, soldato dell'esercito americano in fuga: in realt\u00e0 la coppia svolgeva infami operazioni di spionaggio per tutte le nazioni coinvolte, vendendo informazioni e talvolta esseri umani in cambio di mescalina, dalla quale i due erano dipendenti. L'uomo era stato torturato e ucciso mentre i due erano sotto l'effetto della droga poich\u00e9 si rifiutava di dare loro informazioni e denaro. Susanna, una volta appresa questa storia, si era messa sulle loro tracce e, conquistata la loro fiducia, li aveva uccisi; pur essendo riuscita a fuggire in America, la ragazza era poi tornata a Milano per costituirsi, avendo compreso quanto il tradimento da lei compiuto nei loro riguardi l'avesse in realt\u00e0 resa simile a loro.\nAlla fine di tutta la vicenda, Carrua offre a Duca una scelta: potr\u00e0 aiutarlo a tornare a fare il medico o farlo diventare un poliziotto. Avendo maturato, durante l'indagine, la consapevolezza di essersi allontanato dal mondo medico e di aver sviluppato interesse per le indagini, Duca sceglie la seconda opzione."}
{"id": "1935238", "revid": "287204", "url": "https://it.wikipedia.org/wiki?curid=1935238", "title": "Carlo Cercignani", "text": "Biografia.\nLaureatosi con lode presso l'Universit\u00e0 degli Studi di Milano nel 1961 in Fisica e, nel 1963, in Matematica, dopo alcuni periodi di studio all'estero \u00e8 stato, dal 1968, incaricato di Aerodinamica presso il Politecnico di Milano, quindi, dal 1975, straordinario di Fisica matematica, per divenire, infine, dopo pochi anni, ordinario di Meccanica razionale.\n\u00c8 stato membro dell'Accademia Nazionale dei Lincei, dell\"Istituto Lombardo di Scienze e Lettere\", dell'Accademia francese delle scienze.\nDurante la sua carriera ha ricevuto numerosi premi e onorificenze: nel 1982, la Medaglia d'oro dell'Accademia dei XL per la Matematica; nel 1994, il \"Premio Humboldt\", assegnato dalla \"Alexander von Humboldt Foundation\" a scienziati di fama internazionale; nel 1998, per Decreto del Presidente della Repubblica e su proposta del Ministro dell'Universit\u00e0 e della Ricerca Scientifica e Tecnologica, la Medaglia ai benemeriti della cultura e dell'arte; nel 1992, il dottorato ad honorem dall'Universit\u00e0 di Parigi.\nCon all'attivo circa 250 pubblicazioni, ha lavorato nell'ambito della teoria cinetica dei gas e dell'equazione di Boltzmann, conseguendo risultati tali da riconoscerlo come uno dei maggiori esperti mondiali di tale fondamentale equazione della meccanica statistica.\nDal 1994 al 1997 \u00e8 stato presidente del \"Comitato Nazionale per la Matematica\" del CNR, quindi presidente del comitato tecnico-scientifico per il programma italiano di ricerca aerospaziale del Ministero dell'Universit\u00e0 e della Ricerca Scientifica e Tecnologica (MURST).\nRiposa a Milano, sepolto nel cimitero di Bruzzano."}
{"id": "1935241", "revid": "290948", "url": "https://it.wikipedia.org/wiki?curid=1935241", "title": "Cambiamento di fase", "text": ""}
{"id": "1935248", "revid": "1543377", "url": "https://it.wikipedia.org/wiki?curid=1935248", "title": "Strade provinciali della provincia di Pistoia", "text": "Questo \u00e8 un elenco delle strade provinciali presenti sul territorio della provincia di Pistoia (lunghezza totale di 393,459\u00a0km, che sommati ai 68,335\u00a0km di strade regionali, formano una rete di 461,794\u00a0km).\nComplessivamente la provincia gestisce 462\u00a0km di strade.\nSP R.\nQuesto \u00e8 invece un elenco delle strade statali divenute regionali col decreto legislativo n. 112 del 1998, qui poi classificate come provinciali, presenti sul territorio della provincia di Pistoia, e affidate dalla Regione Toscana alla competenza della provincia stessa:"}
{"id": "1935250", "revid": "767487", "url": "https://it.wikipedia.org/wiki?curid=1935250", "title": "Hamble-le-Rice", "text": "Hamble-le-Rice \u00e8 un villaggio situato nella Borough di Eastleigh, nella parte meridionale dell'Inghilterra.\n\u00c8 un importante centro per la vela, con vari club ed associazioni situati sul lungofiume. Il fiume Hamble, la cui foce \u00e8 situata al sud del paese, contiene all'incirca 4\u00a0000 barche, sia a vela che a motore - cio\u00e8 1 per ogni residente del paese.\nDurante la seconda guerra mondiale \u00e8 stato un importante centro di formazione per i piloti destinati alla Royal Air Force."}
{"id": "1935253", "revid": "2033069", "url": "https://it.wikipedia.org/wiki?curid=1935253", "title": "Standoff", "text": "Standoff \u00e8 una serie televisiva trasmessa negli USA sul canale Fox Broadcasting Company dal 5 settembre 2006 al 20 luglio 2007. In Italia viene trasmessa dal canale Italia 1 a partire dall'8 agosto 2008. Creata da Craig Silverstein, la serie si focalizza sull'Unit\u00e0 di Crisi dell'FBI i cui membri negoziano le situazioni degli ostaggi. Lo show \u00e8 stato prodotto dalla 20th Century Fox Television e prodotto da Craig Silverstein, Tim Story e Glen Mazzara. La serie \u00e8 stata ufficialmente cancellata il 16 maggio 2007 a causa dei bassi ascolti.\nTrama.\nLa serie segue le vicende dell'Unit\u00e0 di Negoziazione di Crisi (CNU) dell'FBI, una sezione incaricata di negoziare con i sequestratori nelle situazioni di pericolo, focalizzandosi sul lavoro di una coppia di agenti. Proprio all'inizio dell'episodio pilota, viene rivelato allo spettatore quello che sar\u00e0 il fulcro della vicenda: nel tentativo di convincere un uomo a liberare due ostaggi, l'agente Matt Flannery, rivela a lui e ai suoi colleghi dell'FBI, che stanno ascoltando la conversazione, di avere una relazione clandestina con la sua collega Emily Lehman. Il loro supervisore, Cheryl Carrera, \u00e8 preoccupata riguardo a questa relazione che potrebbe influire sul loro lavoro; tuttavia decide non sciogliere la squadra e di mettere alla prova i suoi sottoposti. Ogni episodio ruota intorno alla liberazione di uno e pi\u00f9 ostaggi ed il caso si riflette inevitabilmente sulla vita privata dei due protagonisti."}
{"id": "1935254", "revid": "767487", "url": "https://it.wikipedia.org/wiki?curid=1935254", "title": "Scudda Hoo! Scudda Hay!", "text": "Scudda Hoo! Scudda Hay! \u00e8 un film del 1948 diretto da F. Hugh Herbert.\nTrama.\nIn una fattoria un uomo, Daniel, chiamato da tutti \"Snug\", deve badare a dei muli mentre \u00e8 innamorato della figlia del padrone. Alla fine riuscir\u00e0 a domare gli animali e a conquistare il cuore della ragazza.\nProduzione.\nFu il primo film recitato da Marilyn ma per alcuni problemi uscir\u00e0 nelle sale diverso tempo dopo il suo secondo film.\nCast.\nFilm celebre principalmente per essere il primo film in cui compare, non accreditata, Marilyn Monroe, nel ruolo di una ragazza in canoa. Sotto contratto con la 20th Century Fox, la Monroe venne ingaggiata come una delle dodici comparse, da ruotare attorno ai due protagonisti: le parti in cui compariva furono tagliate in fase di montaggio, e rimase una scena in canoa in cui, in lontananza, si vedono due ragazze, e Marilyn saluta la protagonista della pellicola, June Haver. Marilyn Monroe indossa un costume a fiori e un nastrino fra i capelli.\nDistribuzione.\nLa prima rappresentazione in sala fu l'11 marzo 1948.\nIn seguito venne diffusa in varie paesi, fra cui:\nIl film venne distribuito in Inghilterra con il titolo \"Summer Lightning\" e in Venezuela con il titolo di \"Tormentas de odio\""}
{"id": "1935257", "revid": "547034", "url": "https://it.wikipedia.org/wiki?curid=1935257", "title": "Sottobosco", "text": "Nelle scienze forestali il sottobosco \u00e8 quella parte dell'ambiente boschivo che si sviluppa all'ombra degli alberi ad alto fusto fino ad includere il suolo, in condizioni ambientali di scarsa illuminazione solare ed elevata umidit\u00e0 dell'aria e del suolo stesso. Queste condizioni ambientali lo rendono particolarmente adatto allo sviluppo di un particolare ecosistema profondamente diverso ad es. da quello della radura o del prato erboso adibito a pascolo per animali selvatici o bestiame.\nAmbiente.\nFlora.\nCostituiscono generalmente il sottobosco tutte quelle specie vegetali che vanno dai muschi fino agli arbusti, ma non mancano anche appartenenti a generi arborei che, per l'assenza di spazio e luce, rimangono ad uno stato di alberello finch\u00e9 una grande pianta non cade abbattuta per un fenomeno naturale (fulmine o vento), per mano dell'uomo (disboscamento) o per morte naturale aprendo un varco nella copertura sovrastante permettendone lo sviluppo.\nI muschi si sviluppano su ogni supporto, sia esso un tronco d'albero morto, una roccia, un muro, e possono creare sul terreno veri e propri tappeti verdi, soffici e spessi diversi centrimetri, come fa la borracina. Costituenti del sottobosco molto noti sono i funghi, che richiedono in genere un ambiente umido per potersi sviluppare. Tra i funghi pi\u00f9 famosi abbiamo il porcino, il chiodino, l'ovulo, la mazza di tamburo, le russule, i prataioli, le vescie, il pinarol.\nTipiche piante del sottobosco sono tutta quella serie di piante i cui frutti vanno solitamente sotto il nome di frutti di bosco: i ribes, i lamponi, i mirtilli, i rovi, le fragole di bosco. Crescendo di dimensioni, troviamo nel sottobosco l'asparago selvatico, la rosa canina, il pungitopo ed arbusti quali il biancospino, il ginepro, l'agrifoglio, l'alloro, il corbezzolo, il prugnolo.\nFauna.\nIl sottobosco \u00e8 un habitat ideale per molte specie animali, che in esso trovano riparo e da esso traggono nutrimento: uccelli di piccole dimensioni quali il merlo, il tordo, lo scricciolo, le cince, il fringuello, il pettirosso, il frosone, ma anche rapaci come il falco, la civetta, il gufo; mammiferi carnivori di piccole dimensioni quali la volpe e la martora; spazzini del sottobosco come gli onnivori cinghiali; i caprioli, che amano vivere nel sottobosco pi\u00f9 fitto; piccoli roditori come il quercino, il ghiro e gli scoiattoli; serpenti come la biscia e la vipera."}
{"id": "1935263", "revid": "62004", "url": "https://it.wikipedia.org/wiki?curid=1935263", "title": "Serguei Yakovlev", "text": ""}
{"id": "1935265", "revid": "1543377", "url": "https://it.wikipedia.org/wiki?curid=1935265", "title": "Reni Milchstrasse", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Reni \u00e8 doppiata in originale da Kazue Ikura.\nReni \u00e8 uno dei membri della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nBioprodotto di un intenso lavoro di allenamento ed indottrinamento avvenuto in Germania, Reni viene trasferita alla \"Flower Division\", dalla \"Hoshigumi\" (o \"Star Division\"), quando questa viene smantellata. A causa del condizionamento a cui \u00e8 stata sottoposta, Reni ha sviluppato un carattere solitario, causa per cui ha grande difficolt\u00e0 a relazionasi con le altre.\nOltretutto, quando Reni \u00e8 stata inserita nella \"Flower Division\", le altre ragazze erano convinte che fosse un maschio, e non una femmina. La verit\u00e0 viene fuori durante un incidente nel corso del videogioco \"Sakura taisen 2 - Kimi, shinitam\u014d koto nakare\". Le principali amicizie che avr\u00e0 Reni sono con Orihime, per via della precedente affiliazione di entrambi con l'Hashigumi, e con Iris, per una mera questione anagrafica.\nDotata di un carattere incrollabilmente tranquillo e riservato, Reni dimostra un'incredibile energia in battaglia. Il suo addestramento in Germania ha raffinato talmente tanto le sue attitudini da bambina prodigio, al punto di renderla incredibilmente reattiva non soltanto sul campo di battaglia, ma in qualsiasi situazione. L'arma principale di cui \u00e8 dotato il \"koubu\" di Reni \u00e8 una lancia\nReni inoltre brilla anche come attrice teatrale, al punto di essere universalmente considerata l'attrice pi\u00f9 talentuosa."}
{"id": "1935268", "revid": "1566286", "url": "https://it.wikipedia.org/wiki?curid=1935268", "title": "Candy Clark", "text": "Biografia.\nNacque a Norman, in Oklahoma, da Ella Padberg e Thomas Clark, e frequent\u00f2 la Trimble Tech High School a Fort Worth, in Texas. A 18 anni si trasfer\u00ec a New York per lavorare come fotomodella. Ebbe una relazione di quattro anni con l'attore Jeff Bridges, conosciuto sul set del film \"Citt\u00e0 amara - Fat City\" (1972). \u00c8 stata sposata con Marjoe Gortner dal 1978 al 1979. Fu moglie di Jeff Wald dal 1987 al 1988.\nInterpret\u00f2 il ruolo di Debbie in \"American Graffiti\" (1973) di George Lucas, che le valse la candidatura all'Oscar alla miglior attrice non protagonista; riprese il ruolo nel sequel del 1979, \"American Graffiti 2\". Fu in \"L'uomo che cadde sulla Terra\" (1976), \"Tuono blu\" (1983), che le valse il Saturn Award come miglior attrice non protagonista, \"L'occhio del gatto\" (1985), \"Benvenuti a Radioland\" (1994) e \"A distanza ravvicinata\" (1986), a fianco di Sean Penn. Nel 2007 ebbe un ruolo minore nel thiller \"Zodiac\" di David Fincher."}
{"id": "1935271", "revid": "767487", "url": "https://it.wikipedia.org/wiki?curid=1935271", "title": "Ceractinomorpha", "text": "I Ceractinomorfi (Ceractinomorpha ) sono una sottoclasse di spugne della classe \nDemospongiae. In realt\u00e0 si \u00e8 visto che si trattava di un raggruppamento parafiletico e pertanto oggi il valore tassonomico di questo raggruppamento non viene pi\u00f9 riconosciuto.\nTassonomia.\nLa sottoclasse comprendeva i seguenti ordini :"}
{"id": "1935274", "revid": "2028514", "url": "https://it.wikipedia.org/wiki?curid=1935274", "title": "Napoleone Bonaparte come Marte pacificatore", "text": "Napoleone Bonaparte come Marte pacificatore \u00e8 una scultura monumentale neoclassica in marmo realizzata dallo scultore trevigiano Antonio Canova tra il 1803 e il 1806, conservata alla Apsley House di Londra.\nDescrizione.\nCanova scelse di raffigurare Bonaparte secondo un'idea di bellezza ideale tutta italiana che si ricollegava direttamente all'antico: idealizzato all'eroica come un colossale Marte vincitore, seguendo i costumi dell'antica Grecia, Napoleone appare nudo, ad eccezione della clamide militare, appoggiata semplicemente alla spalla sinistra. L'eroe \u00e8 in piedi, con il braccio sinistro sollevato per sorreggere l'asta, mentre il braccio destro \u00e8 proteso a reggere un globo dorato, dominato da una Vittoria alata. L'intera figura \u00e8 affiancata da un tronco d'albero, che ha il compito di sorreggere l'intera composizione.\nLa figura \u00e8 ispirata al modello greco, forse l\"'Atleta\" degli Uffizi, mentre il deciso incedere deriva probabilmente dal famoso Apollo del Belvedere. Nonostante la fredda accoglienza riservatagli al suo arrivo a Parigi nel 1811, il colosso venne lodato dalla critica italiana, favorevole alla rappresentazione all'antica degli uomini illustri. La Francia di inizio Ottocento, infatti, era molto pi\u00f9 incline alla raffigurazione in abiti contemporanei e alla fedelt\u00e0 storica che non all'idealizzazione all'antica, come si pu\u00f2 notare dalle numerose opere prodotte oltralpe che ritraggono Bonaparte nel periodo che va dal consolato all'impero.\nStoria.\nAll'inizio dell'Ottocento Antonio Canova poteva essere considerato lo scultore pi\u00f9 celebre in assoluto di tutto il panorama artistico europeo. Gi\u00e0 lodato per capolavori come \"Amore e Psiche\", le grandi tombe monumentali di Clemente XIV e Clemente XIII e la \"Maddalena penitente\", l'artista italiano non pass\u00f2 inosservato a Napoleone Bonaparte, divenuto ormai primo console della Repubblica Francese. Canova venne convocato a Parigi nel settembre del 1802: Napoleone richiedeva un ritratto di sua mano. Nonostante le tensioni politiche tra Francia e Stato Pontificio, Canova accett\u00f2 l'invito e alla fine di settembre giunse a Parigi dove in cinque sedute di posa modell\u00f2 il bozzetto in argilla del busto di Napoleone. Fu proprio in questa circostanza che il primo console commission\u00f2 ad Antonio Canova una statua colossale che celebrasse la sua figura. Rientrato a Roma nel 1803, lo scultore trasse il gesso del ritratto eseguito a Saint-Cloud (nonostante il modello sia conservato alla Gipsoteca di Possagno, non si hanno tracce della rispettiva traduzione in marmo) e si mise al lavoro progettando la grande statua in marmo bianco di Carrara realizzando prima una serie di bozzetti preliminari e poi uno studio del ritratto, modellato dal vero in occasione della visita a Parigi, che avr\u00e0 un successo incredibile, venendo replicato pi\u00f9 volte e diventando cos\u00ec una delle pi\u00f9 famose effigi di Bonaparte. L'originale (rimasto nella stanza dell'artista fino al giorno della sua morte) \u00e8 da identificare probabilmente nel busto marmoreo conservato ora nella collezione del duca di Devonshire a Chatsworth. Dopo l'ultimazione del modello in gesso definitivo, Canova inizi\u00f2 a lavorare al blocco di marmo, lavoro che si protrasse per tre anni a causa delle innumerevoli commissioni affidate allo scultore di Possagno. L'opera in corso di sbozzatura venne vista da diverse personalit\u00e0 dell'epoca, che ne lodarono immediatamente la grande qualit\u00e0. Terminato nel 1806, il colosso giunse a Parigi solamente nel 1811, dove venne accolto piuttosto freddamente sia dalla critica che dallo stesso Napoleone, che non esit\u00f2 a definirlo \"troppo atletico\" e ne sanc\u00ec l'occultamento al pubblico nonostante la collocazione di prestigio nel Mus\u00e9e Napol\u00e9on, il ribattezzato Louvre. Dopo la caduta di Bonaparte e la conseguente disgrazia della sua figura, la grande statua \u2014 nonostante la proposta di acquisto dello stesso Canova \u2014 venne venduta dal governo borbonico alla corona d'Inghilterra, che ne fece dono ad Arthur Wellesley, duca di Wellington, il vincitore della battaglia di Waterloo. Nel 1817 il duca la colloc\u00f2 nella sua residenza londinese, dove si trova ancora oggi.\nLa replica in bronzo della Pinacoteca di Brera.\nNella primavera del 1807 il ministro Charles-Jean-Marie Alquier, ambasciatore di Francia a Roma, per disposizione del principe Eugenio di Beauharnais, vicer\u00e9 del Regno d'Italia nonch\u00e9 figliastro di Napoleone, commission\u00f2 al Canova, per la cifra di cinquemila luigi francesi, una copia esatta in bronzo della statua marmorea.\nLa statua trov\u00f2 una collocazione solo nel 1859, quando fu posizionata al centro del cortile d'onore del palazzo di Brera, in occasione della visita di Napoleone III a Milano."}
{"id": "1935279", "revid": "339392", "url": "https://it.wikipedia.org/wiki?curid=1935279", "title": "Ferrovia Castellanza-Valmorea", "text": ""}
{"id": "1935291", "revid": "767487", "url": "https://it.wikipedia.org/wiki?curid=1935291", "title": "Deccanolestes", "text": "Deccanolestes \u00e8 un genere estinto di mammiferi, vissuto nella zona del Deccan, in India, nel Cretaceo superiore.\nDi questo animale, il primo mammifero del Cretaceo ad essere ritrovato in India, si conoscono appena tre denti per la specie \"D. hislopi\" (due molari superiori ed un premolare inferiore) ed appena un dente pi\u00f9 una caviglia per la specie \"D. robustus\". Questi pochi frammenti hanno dato modo ai vari ricercatori di trovare affinit\u00e0 con i generi \"Cimolestes\", \"Procerberus\" e \"Aboletylestes\", tutti appartenenti alla famiglia Palaeoryctidae dell'ordine Cimolesta, tuttavia secondo lo studio pubblicato da Rana &amp; Wilson nel 2003 queste affinit\u00e0 sono espandibili a tutti i primi mammiferi classificati negli Eutheria e sono solo la conseguenza della rapida diffusione di questi animali dalla sede ancestrale, che il recente ritrovamento di \"Eomaia scansoria\" indicherebbe nell'Asia centro-orientale.\n\"Deccanolestes\" \u00e8 stato rinvenuto in strati del periodo Maastrichtiano, l'ultimo del Cretaceo da 70,6 a 65,9 milioni di anni fa, nella zona del Deccan indiano che in quel periodo (come tutta l'India del resto) si era staccato dall'Africa (e dal Gondwana in generale) ma che ancora non aveva raggiunto l'Asia: in questa maniera cade la teoria che voleva la presenza di mammiferi eutherian solo nel nordico Laurasia ma resta valida la teoria della rapida diffusione. La contemporanea famiglia Palaeoryctidae, con cui si riscontrano affinit\u00e0 nella dentatura, \u00e8 dislocata nel Nordamerica ma somiglianze dentali sono state riscontrate anche con il genere \"Kennalestes\" vissuto nella vicina Mongolia.\nUn nuovo studio su resti frammentari di omero della specie \"D. hislopi\" suggerisce al paleontologo DM Boyer che il \"Deccanolestes\" (e il genere affine \"Sahnitherium\") sia un animale dallo stile di vita arboricolo, rappresentante basale degli Adapisoriculidae, nonch\u00e9 primo esponente degli Euarchonta. \nLa nuova scoperta implica anche la possibilit\u00e0 di considerare il sub-continente indiano, l'Africa e l'Europa come probabili zone d'origine degli Euarchonta a discapito del Nordamerica come invece ritenuto in precedenza."}
{"id": "1935299", "revid": "21880", "url": "https://it.wikipedia.org/wiki?curid=1935299", "title": "Verongiida", "text": ""}
{"id": "1935300", "revid": "1924342", "url": "https://it.wikipedia.org/wiki?curid=1935300", "title": "Di\u00e1rio Oficial da Uni\u00e3o", "text": "Il Di\u00e1rio Oficial da Uni\u00e3o (D.O.U.) (in italiano \"Giornale Ufficiale dell'Unione\"), la gazzetta ufficiale del Brasile, \u00e8 uno dei veicoli di comunicazione con il quale la \"Imprensa Nacional\" (\"Stampa Nazionale\") rende pubbliche le decisioni di rilievo federale. Oggi il D.O.U. pu\u00f2 essere letto in internet oltre che acquistato nelle edicole. Il D.O.U. si compone di tre sezioni, che pubblicano:\nLa \"Imprensa Nacional\" (\"Stampa Nazionale\") dipende dalla presidenza della Repubblica Federale del Brasile."}
{"id": "1935303", "revid": "767487", "url": "https://it.wikipedia.org/wiki?curid=1935303", "title": "La moglie del prete", "text": "La moglie del prete \u00e8 un film del 1970 diretto da Dino Risi.\nTrama.\nValeria Billi \u00e8 un'ex cantante di vari complessi musicali, delusa dagli uomini e dalla vita. Dopo aver scoperto che l'uomo che amava era in realt\u00e0 sposato, decide di uccidersi ingoiando sonniferi, ma proprio in quel momento l'occhio le cade sul giornale che riporta l'annuncio pubblicitario della \"Voce Amica 2121\", un servizio telefonico per persone bisognose: ci\u00f2 le fa venire voglia di parlare con qualcuno prima di andarsene. Mario, un sacerdote (ma senza dichiararsi tale), le risponde e alla fine del colloquio spera di averla convinta a non suicidarsi.\nIl giorno dopo, don Mario - che \u00e8 anche insegnante di Lettere in una scuola media cattolica - viene disturbato durante la lezione perch\u00e9 al telefono lo cercano urgentemente: \u00e8 Valeria che chiama dall'ospedale dove \u00e8 stata portata per l'intossicazione avuta a causa dei sonniferi. Lei si attacca a Don Mario non sapendo ancora che \u00e8 un sacerdote ed insiste affinch\u00e9 l'uomo la vada a trovare.\nCon carattere passionale, la donna riesce ad entrare nel cuore del prete e lui stesso si convince sempre pi\u00f9 di voler lasciare la Chiesa, che definisce come un'istituzione medievale, perch\u00e9 i sacerdoti sono tenuti a restare fedeli al celibato. In un primo momento, sembra che per Mario ci sia la possibilit\u00e0 di una dispensa dal Vaticano, ma poi non gliela concedono perch\u00e9 la Chiesa \u00e8 in crisi e ha perduto parecchi preti.\nValeria insiste nel chiedere una dispensa rivolgendosi direttamente ai superiori dei piani pi\u00f9 alti. Cos\u00ec Mario, effettivamente, alla fine viene convocato a Roma; l\u00ec riceve, anzich\u00e9 il permesso di sposarsi, una nomina a monsignore. Quando Valeria, su suo invito, lo raggiunge in Vaticano, lo trova profondamente cambiato: nel frattempo si \u00e8 sottomesso alla volont\u00e0 della Chiesa e non sa fare altro che proporle di prendere un appartamentino di fronte al suo ed avere pazienza alcuni mesi, forse un anno. Sbigottita dall'assurdit\u00e0 della situazione, alla fine la donna rinuncia a comunicargli di attendere un figlio da lui."}
{"id": "1935306", "revid": "1748167", "url": "https://it.wikipedia.org/wiki?curid=1935306", "title": "Ciribiricoccola", "text": "Ciribiricoccola \u00e8 un brano musicale del 1974, presentato allo Zecchino d'Oro 1974, scritto da Virca e composto da Gualtiero Malgoni ed interpretato da Fabrizio Forte (6 anni di Roma) e Stefania Cornazzani (5 anni di Bologna). Il brano ottenne l'accesso alla finale durante la prima giornata, raggiungendo il primo posto (146 voti). Arriv\u00f2 poi secondo in finale, a pari merito con \"Tutto questo per un chiodo\", superato per\u00f2 da \"Cocco e Drilli\".\n\"Ciribiricoccola\" entr\u00f2 per\u00f2 quell'anno nella Hit Parade nazionale, al pari del brano vincitore."}
{"id": "1935307", "revid": "1305772", "url": "https://it.wikipedia.org/wiki?curid=1935307", "title": "Mira Taglio", "text": "Mira Taglio \u00e8 una frazione del comune di Mira di 8.129 abitanti; viene indicata spesso come Mira Centro perch\u00e9 vi si trova il municipio, tuttavia oggi forma un unico centro abitato con la contigua Mira Porte, dalla quale \u00e8 distinta solo storicamente.\nGeografia fisica.\nDeve il suo nome al cosiddetto Taglio Novissimo, il canale artificiale che proprio dal centro del paese, convoglia parte delle acque del Naviglio del Brenta sfociando in laguna presso Chioggia. Continua di fatto il Taglio Nuovo, che sempre qui sfocia giungendo da Mirano.\nAltro corso d'acqua di rilievo \u00e8 il rio Serraglio che scorre a nord dell'abitato e il rio Seriola, il quale era un rio artificiale costruito dalla Repubblica di Venezia per l'approvvigionamento di acqua potabile."}
{"id": "1935310", "revid": "671029", "url": "https://it.wikipedia.org/wiki?curid=1935310", "title": "Zanobia Del Carretto Doria", "text": "Biografia.\nZanobia era figlia di Marcantonio Del Carretto, adottato da Andrea Doria da cui erediter\u00e0 il principato di Melfi, e di Giovanna de Leyva (Milano, 1521 - Melfi, 1545); dall'et\u00e0 di quattro anni fu cresciuta dalla seconda moglie di Marcantonio, Vittoria Piccolomini d'Aragona. Spos\u00f2 appena diciottenne Gianandrea Doria, nel giorno del Corpus Domini del 1558 a Gaeta, portandogli in dote il feudo melfitano e assicurando alla comune discendenza i diritti dei marchesi Del Carretto di Finale, la cui linea maschile si estinse nel 1602. Lei, per\u00f2, fu la principessa regnante e il marito, marchese di Torriglia e conte di Loano le subentrer\u00e0 alla morte.\nLa rinuncia ad esercitare i suddetti diritti fu ricompensata lautamente dal re di Spagna, quando egli acquis\u00ec il controllo del marchesato finalese.\nI discendenti di Zanobia e Gian Andrea utilizzarono il cognome \"Doria Del Carretto\", sostituito solo nel Settecento dal cognome Doria Pamphili. La discendenza di Andrea II, figlio di Zanobia, amministrer\u00e0 Melfi fino all'applicazione delle leggi eversive della feudalit\u00e0 (1806) con il 14\u00ba principe Luigi Giovanni Andrea (+1838). Non si sa se Zanobia, che solitamente risiedeva nel palazzo di Loano, abbia mai visitato il lontano feudo e il federiciano castello, dimora dei principi che ne furono proprietari fino al 1950.\nZanobia Del Carretto Doria \u00e8 ricordata anche per le sue attivit\u00e0 di benefattrice, fra cui l'istituzione dei monti di piet\u00e0 di Melfi, Loano, Torriglia, Carrega Ligure e Ottone: contribu\u00ec, inoltre, al riscatto di molti schiavi cristiani catturati dai musulmani.\nIl nome della principessa \u00e8 particolarmente legato a Loano, di cui il consorte era feudatario e dove lei soggiornava nei mesi pi\u00f9 freddi dell'inverno. Assieme a Gianandrea assicur\u00f2 la committenza del centro monumentale di Loano, fra cui il palazzo Doria, la torre pentagonale, la loggetta aerea e il borgo ben squadrato e circondato da mura: tali opere furono completate nel 1578), mentre la chiesa di Sant'Agostino nel periodo 1588-1590.\nLa figura di Zanobia \u00e8 commemorata con molte lapidi non solo a Loano (sulla porta di palazzo Doria e su quella di Sant'Agostino), ma anche a Melfi (sull'ingresso del castello) e nelle chiese di Santa Maria delle Grazie di Pegli e di San Benedetto di Fassolo.Il poeta e drammaturgo savonese Gabriello Chiabrera (1552-1638) le dedic\u00f2 un sonetto per la sua morte. La principessa scomparve, all'et\u00e0 di 50 anni, il 18 dicembre 1590, a Genova, e fu sepolta nella cripta dei Doria della chiesa di san Matteo dove ancora riposa accanto al marito e non lontana dal sepolcro di Andrea Doria."}
{"id": "1935314", "revid": "767487", "url": "https://it.wikipedia.org/wiki?curid=1935314", "title": "La figlia dello sceriffo", "text": "La figlia dello sceriffo (\"A Ticket to Tomahawk\") \u00e8 un film del 1950 diretto da Richard Sale e prodotto dalla 20th Century Fox.\nTrama.\nSullo sfondo la lotta contro il progresso che avanza sotto le sembianze della locomotiva a vapore. Dawson, proprietario di una linea di diligenze, vuole impedire che la nuova fiammante locomotiva della Tomahawk and Western Railroad giunga a destinazione.\nE per ottenere ci\u00f2 assolda un pistolero di nome Dakota. Trasportare la macchina fino a Dead Horse Point, a forza di muli e di uomini, \u00e8 compito di Kit, giovane figlia dello sceriffo. Fanno parte della carovana Dakota, Madame Adelaide e le sue ragazze.\nDurante il viaggio si aggiunge al gruppo Johnny, un cowboy amico degli indiani e capace di assicurarsene l'aiuto, di cui naturalmente Kit s'innamora. Dakota cerca di contrastare con ogni mezzo l'arrivo della locomotiva a Tomahawk per il giorno stabilito dalla compagnia, ma tutti i suoi sforzi sono vani.\nAffrontato da Johnny precipita in un canyon. E l'intera carovana sotto la guida di Kit fa il suo ingresso in citt\u00e0 per il giorno stabilito. Il progresso ha vinto e la ferrovia attraverser\u00e0 le praterie d'America.\nCritica.\nIn esso, Marilyn Monroe ritorna con la mayor cinematografica in un genere, il western, in cui non si era mai cimentata. Nell'economia della pellicola - basata su cavalli, sparatorie e motori luccicanti - il ruolo dell'attrice risulta marginale e se non unicamente decorativo.\nVa comunque ricordato il numero in cui balla insieme a Johnny e a tre ragazze il brano \"Oh, what a forward young man you are\" scritto da Ken Darby e John Reed. Sono ancora lontani i tempi in cui, in un altro western, \"La magnifica preda\", canter\u00e0 e baller\u00e0 accompagnandosi con la chitarra, madre e donna di strada allo stesso tempo."}
{"id": "1935317", "revid": "120749015", "url": "https://it.wikipedia.org/wiki?curid=1935317", "title": "Dipartimento del commercio degli Stati Uniti d'America", "text": "Il Dipartimento del commercio degli Stati Uniti d'America \u00e8 il dicastero del governo federale statunitense che si occupa delle politiche commerciali. Il dicastero nasce nel 1913, quando venne diviso in due dipartimenti distinti il Dipartimento del commercio e del lavoro.\nIl ruolo del dipartimento \u00e8 quello di promuovere il commercio statunitense e di sviluppare le infrastrutture e le tecnologie per migliorare lo scambio delle merci. Per compiti appare simile all'italiano Ministero dello sviluppo economico.\nA capo del dipartimento c'\u00e8 il segretario al commercio, un ministro che siede nel gabinetto presidenziale. L'attuale segretario \u00e8 Gina Raimondo.\nStruttura.\nIl governo \u00e8 strutturato nelle seguenti agenzie:"}
{"id": "1935318", "revid": "767487", "url": "https://it.wikipedia.org/wiki?curid=1935318", "title": "Poveri milionari", "text": "Poveri milionari \u00e8 un film del 1959 diretto da Dino Risi.\n\u00c8 il terzo film della trilogia che comprende anche \"Poveri ma belli\" e \"Belle ma povere\", entrambi del 1957.\nTrama.\nRomolo, Annamaria, Salvatore e Marisa, finalmente sposati, sono in procinto di partire per il viaggio di nozze; ma la prevista settimana a Firenze sfuma e la sera stessa si ritrovano nella nuova casa presa in affitto da Romolo, un seminterrato nella periferia romana, dove intendono vivere tutti e quattro per limitare le spese. Ben presto giunge la notizia che Salvatore \u00e8 stato licenziato e vengono consegnati a casa due letti per bambini, che lo stesso Salvatore aveva ordinato per sbaglio invece di quelli per s\u00e9 e Marisa.\nSegue una lite fra i due e la ragazza, gi\u00e0 stanca dell'inconcludenza del marito, dichiara di volersi separare. Salvatore si allontana di casa prendendo con s\u00e9 per errore la giacca di Romolo, che contiene 300 000 lire; in strada viene investito da Alice, una giovane ricca ed eccentrica, e per il trauma perde la memoria. Alice si invaghisce dello sconosciuto, lo porta con s\u00e9 in un locale, dove lui sperpera i risparmi di Romolo, poi nella sua villa e gli offre un lavoro ben retribuito, come direttore generale del grande magazzino di cui \u00e8 proprietaria. Al lavoro Salvatore non riconosce il suo amico, si indispettisce per la confidenza che lui si prende e propone il suo licenziamento; poi per\u00f2, incontrando Marisa, la trova adatta per interpretare la vetrina animata, l'ultima trovata pubblicitaria: una ragazza dal volto piacevole deve muoversi fra i mobili esposti in vetrina.\nIn breve Marisa e Salvatore si scoprono innamorati, ma lei non pu\u00f2 rivelargli di essere sua moglie, in quanto, a detta dello psichiatra, \u00e8 consigliabile che l'amnesico recuperi la memoria da solo. Anche un invito a casa con la presenza dei genitori non ha successo, ma Salvatore, uscendo, sbatte di nuovo la testa e torna a ricordare chi \u00e8. Lui e Marisa fanno pace, ma Alice, delusa vedendo che il suo sentimento non \u00e8 ricambiato, decide di rimuoverlo dal posto di direttore generale. Alla notifica si aggiungono il licenziamento di Romolo e l'intimazione di sfratto dalla casa nuova per morosit\u00e0, ma anche una bella notizia: Annamaria e Marisa sono entrambe incinte. I quattro amici decidono di lasciare la periferia e di tornare ad abitare a Piazza Navona presso i genitori."}
{"id": "1935319", "revid": "69794", "url": "https://it.wikipedia.org/wiki?curid=1935319", "title": "Decadimento dei protoni", "text": ""}
{"id": "1935321", "revid": "122813379", "url": "https://it.wikipedia.org/wiki?curid=1935321", "title": "Punta Roma", "text": "La Punta Roma \u00e8 una montagna della catena delle Alpi Cozie, alta 3070\u00a0m.\nCaratteristiche.\n\u00c8 una delle punte della cresta Nord del Gruppo del Monviso, sulla linea di confine tra Francia e Italia. Sulle carte francesi \u00e8 indicata come \"Pointe de Rome\" con un'altezza di 3069\u00a0m.\nLa montagna presenta versanti abbastanza scoscesi e dirupati sia sul versante occidentale che su quello orientale; il versante occidentale \u00e8 pi\u00f9 regolare, mentre quello orientale risulta molto frastagliato. Verso Nord, la cresta discende leggermente e prosegue verso la vicina Punta Udine; a Sud, la cresta discende sensibilmente fino al \"Passo del Colonnello\", prosegue circa a livello sino al \"Passo Giacoletti\" per poi condurre alla Punta Gastaldi.\nDal punto di vista geologico, la montagna, come tutta la cresta Nord del gruppo del Viso, appartiene alla serie a facies piemontese del Trias-Giura (\"zona delle pietre verdi di Gastaldi\"): in particolare, \u00e8 costituita da rocce eruttive effusive (prasiniti, anfiboliti, eclogiti).\nIl nome \"Punta Roma\" fu attribuito alla cima dal Prof. Ubaldo Valbusa, che ne comp\u00ec la prima ascensione il 29 agosto 1905 con la guida Claudio Perotti lungo la via normale.\nLa punta \"tradizionale\", termine della via normale, non coincide con il punto pi\u00f9 elevato, posto alcuni metri pi\u00f9 a Sud. Quest'ultimo \u00e8 indicato da un ometto di pietre, mentre sulla punta \"tradizionale\" vi sono una statua della Madonna posta in vetta nel 1961 ed il contenitore per il libro di vetta.\nAscensioni.\nVia normale.\nFu la via utilizzata da Valbusa e Perotti per la prima ascensione del 1905.\nSi sviluppa sul versante sud-orientale della montagna; presenta difficolt\u00e0 di tipo alpinistico, con passaggi di I e II grado; la valutazione complessiva della via \u00e8 F.\nL'accesso classico avviene da Pian del Re. Si risale verso il Rifugio Giacoletti seguendo il sentiero V14 fino ad un pianoro ricoperto di massi a quota 2560\u00a0m circa; qui si volta a sinistra, seguendo i cartelli indicatori, ed in circa 30 minuti si arriva ad un bivio: a sinistra si va verso il \"Passo del Colonnello\" ed il \"Passo Giacoletti\", mentre a destra ha inizio la via vera e propria. Si supera subito un canalino verticale ma non esposto (II), poi si prosegue seguendo i segnavia rossi, alternando cenge erbose a semplici tratti di arrampicata (pi\u00f9 esposti), fino ad arrivare alla vetta tradizionale.\nSi pu\u00f2 utilizzare come punto d'appoggio il Rifugio Giacoletti. Partendo da qui, si deve scendere verso Pian del Re con il sentiero V14 fino al pianoro a quota 2560\u00a0m, ove si segue il percorso gi\u00e0 descritto.\nAltre vie.\nCresta Sud.\nQuesta via fu percorsa per la prima volta dall'alpinista Mario Sandri con la guida Giuseppe Perotti ed il portatore Giovanni Perotti, l'11 agosto 1921. Ha una difficolt\u00e0 complessiva valutata in PD.\nSi segue l'itinerario della via normale fino al secondo bivio, dove invece di prendere la via normale si prosegue verso il \"Passo del Colonnello\"; ad un successivo bivio si prende a destra, lasciando a sinistra il sentiero per il \"Passo Giacoletti\", e si sale in cresta con facile arrampicata (esposta) fino al \"Passo del Colonnello\" (2995\u00a0m). Da qui si gira a destra (N), e si risale la cresta (passi di III) fino al punto culminante, da cui si scende alla vetta tradizionale.\nCresta Nord-Est.\nPercorsa per la prima volta da Alessandro e Natalia Caligaris con Giovanni Perotti il 12 agosto 1933, questa via ha una difficolt\u00e0 complessiva valutata in PD+; la prima parte si sviluppa in un canalino nevoso, con inclinazione di 35-40\u00b0 (anche oltre in caso di neve abbondante), la seconda parte invece \u00e8 essenzialmente su diedri rocciosi fino quasi in cresta, dove si sviluppa sulle placche formate dalle rocce rotte della cresta stessa."}
{"id": "1935322", "revid": "287204", "url": "https://it.wikipedia.org/wiki?curid=1935322", "title": "Passo di Wakhjir", "text": "Il passo di Wakhjir o Wachir (in cinese semplificato \u74e6\u8d6b\u5409\u5c14\u5c71\u53e3, in cinese tradizionale \u74e6\u8d6b\u5409\u723e\u5c71\u53e3, in pinyin \"W\u01ceh\u00e8j\u00ed'\u011br Sh\u0101nk\u01d2u\", in pashtu \u06a9\u0648\u062a\u0644 \u0648\u062c\u06cc\u0631 \"K\u014dtal-e Vakhj\u012br\", in inglese \"Wakhjir Pass\") \u00e8 un passo a 4.923\u00a0m d'altezza ed \u00e8 l'unico passaggio possibile tra la Cina e l'Afghanistan. Essendo attraversato da una mulattiera, \u00e8 frequentemente inagibile d'inverno. \nIl passo collega la valle afghana del Pamir Wakhan con quella cinese del Pamir Taghdumbash.\nAttraversando il passo si ha un cambiamento d'ora di 3 ore e mezza (da in Afghanistan a UTC+8 in Cina), che risulta essere il pi\u00f9 ampio tra tutte le frontiere internazionali. Il passo \u00e8 raggiungibile dal paese afgano di Baza'i Gonbad nel Badakhshan e Tashkurgan nello Xinjiang. La parte afgana del passo \u00e8 controllata dal 1996 dall'Alleanza del Nord dalle truppe fedeli al figlio di A\u1e25mad Sh\u0101h Mas\u02bf\u016bd."}
{"id": "1935323", "revid": "2176804", "url": "https://it.wikipedia.org/wiki?curid=1935323", "title": "Maddalena penitente (Caravaggio)", "text": "La Maddalena penitente \u00e8 il soggetto di un dipinto eseguito da Caravaggio attorno al 1594-1595 e conservato nella Galleria Doria Pamphilj di Roma.\nStoria.\nLa committenza.\nIl dipinto, di cui non si hanno certezze circa la committenza, fu realizzato tra il 1594 e il 1595, quando Caravaggio risiedeva con Giuseppe Cesari e Fantino Petrignani. Nel 1627, il dipinto fu inventariato nel \"Guardarobba\" [sic] del cardinal Pietro Aldobrandini. Il dipinto divenne poi parte della collezione Doria-Pamphilj in seguito al matrimonio (1640) di Olimpia Aldobrandini con Camillo Pamphilj. In questa circostanza, infatti, il dipinto entr\u00f2 nella quadreria Pamphilj in quanto parte della dote di Olimpia. Grazie all'inventario, sappiamo anche che il quadro era corredato di una cornice dorata e decorata con le stelle araldiche Aldobrandini. Nonostante le informazioni sulla committenza siano ancora da chiarire, alcuni studiosi hanno ipotizzato che il dipinto sia nato in seno alla committenza del cardinal Francesco Maria Bourbon del Monte, che possedeva anche una copia della sensuale \"Maddalena penitente\" di Tiziano e che, Nel 1598-99, Caravaggio fu incaricato di raffigurare, dal cardinale, l'altra sua amata santa, S. Caterina d'Alessandria.\nLa modella.\nAnche in questo dipinto, sembra che Caravaggio abbia ritratto Anna Bianchini, una delle prostitute che Caravaggio frequentava e che pi\u00f9 di una volta utilizz\u00f2 come modelle per i suoi dipinti. L'ipotesi identificativa si basa sulla descrizione della prostituta Anna Bianchini che aveva all'epoca diciassette anni e con la quale Caravaggio ebbe un rapporto piuttosto turbolento; aveva diciassette anni, era di bassa statura e portava lunghi e bei capelli rossicci, come si vede appunto nel quadro. Anna Bianchini pos\u00f2, forse, anche per altre opere, quali la \"Morte della Vergine\", \"Marta e Maria Maddalena\" (come Marta) e il \"Riposo durante la fuga in Egitto\" (per la figura della Vergine).\nDescrizione e stile.\nIl dipinto raffigura una ragazza, con un vestito elegante ma discinto, seduta su una sedia bassa, con i capelli sciolti, la testa chinata e le mani sul proprio grembo. Il dipinto \u00e8 cos\u00ec descritto da Giovanni Pietro Bellori: \u00ab\"Dipinse una fanciulla a sedere sopra una seggiola, con le mani in seno in atto di asciugarsi li capelli, la ritrasse in una camera, ed aggiungendovi in terra un vasello di unguenti, con monili e gemme, la finse per Maddalena\"\u00bb. Alla sua destra vi \u00e8 una natura morta di gioielli sul pavimento. Essi sembrano alludere al rifiuto della vanit\u00e0 e del peccato. Accanto ai gioielli, una bottiglia trasparente e chiusa, contenente un liquido che la riempie per tre quarti. Secondo il romanziere Peter Robb, Bellori avrebbe erroneamente affermato che la fanciulla-santa si stia asciugando i capelli; ella, invece, sarebbe ritratta penitente, come sembrano indicare l'espressione triste e piangente ed i gioielli gettati a terra. Lo sguardo della donna non \u00e8 rivolto all'osservatore, ma verso il basso, in una posizione che \u00e8 stata paragonata ad alcune rappresentazioni tradizionali di Ges\u00f9 Cristo crocifisso. Una lacrima scende lungo la guancia al lato del naso.\nPer ci\u00f2 che riguarda la luce, lo studioso Maurizio Calvesi pone in evidenza come la luce (allegoria della salvezza divina) che irrompe nel buio della stanza (cio\u00e8 del peccato) simboleggi la redenzione della Maddalena."}
{"id": "1935325", "revid": "641453", "url": "https://it.wikipedia.org/wiki?curid=1935325", "title": "Campionato europeo di calcio Under-17 2004", "text": "Il Campionato europeo di calcio Under-17 2004 \u00e8 stato \u00e8 la quinta edizione del torneo, dopo la riforma della competizione originale Under-16, avvenuta nel 2001. Il torneo \u00e8 stato vinto dalla , che si \u00e8 aggiudicata il trofeo per la prima volta nella sua storia, sconfiggendo in finale la per 2-1. "}
{"id": "1935330", "revid": "599013", "url": "https://it.wikipedia.org/wiki?curid=1935330", "title": "Sean Rooney", "text": "Gioca nel ruolo di schiacciatore nel Woori Card Hansae.\nCarriera.\nLa carriera di Sean Rooney inizia nei tornei scolastici: gioca prima per la squadra della sua scuola superiore, la Wheaton-Warrenville South High School, e poi tra le file della Pepperdine University, raggiungendo la finale della NCAA Division I nel 2002, dove perde contro la University of Hawaii at Manoa, e nel 2005, questa volta vincendo contro la University of California, Los Angeles e venendo premiato come MVP della \"Final four\"; nel corso della carriera universitaria raccoglie svariati premi, su tutti quello di National Player of the Year. Nel 2003 partecipa alla XXII Universiade, vincendo la medaglia di bronzo.\nNella stagione 2005-06 inizia la carriera professionistica, ingaggiato nella V-League sudcoreana dagli Hyundai Skywalkers: si aggiudica subito lo scudetto e riceve il premio di MVP della Regular Season, delle finali e del mese di dicembre; nella stagione successiva si aggiudica la Coppa KOVO, vince poi il secondo titolo sudcoreano consecutivo, ricevendo un altro premio di MVP delle finali, ed il V.League Top Match. Nel 2007 viene convocato per la prima volta in nazionale statunitense maggiore, vincendo la medaglia d'argento ai XV Giochi panamericani, dove viene premiato come miglior attaccante, quella d'oro alla Coppa America ed il bronzo alla World League.\nNel campionato 2007-08 viene ingaggiato nella Superliga russa dal Volejbol'nyj klub Dinamo-Jantar', resta in Russia anche nel campionato successivo, giocando per\u00f2 nel Volejbol'nyj klub Fakel fino al 2009-10. Nel 2008 vince con la nazionale statunitense la medaglia d'oro prima alla World League e poi, soprattutto, ai Giochi della XXIX Olimpiade di Pechino, mentre un anno dopo vince la medaglia d'argento al campionato nordamericano 2009.\nNelle stagioni 2010-11 e 2011-12 gioca nella Serie A1 italiana per la Gabeca Pallavolo; con la nazionale vince la medaglia d'argento prima al campionato nordamericano 2011 e poi alla World League 2012. Dopo una stagione di inattivit\u00e0 torna a giocare per la nazionale al campionato nordamericano 2013, dove vince la medaglia d'oro. Nel campionato 2013-14 ritorna a giocare nella V-League sudcoreana, questa volta per il Woori Card Hansea, mentre con la nazionale si aggiudica la medaglia d'oro alla World League 2014."}
{"id": "1935331", "revid": "111381848", "url": "https://it.wikipedia.org/wiki?curid=1935331", "title": "Rock n Roll Madonna", "text": "Rock n Roll Madonna \u00e8 una canzone scritta ed interpretata da Elton John; il testo \u00e8 di Bernie Taupin.\n\u00c8 decisamente rock, ed \u00e8 molto evidente il pianoforte in tutto il pezzo. L'inizio inscena un finto live, con degli applausi presi da un precedente concerto (sulla falsariga di \"Bennie &amp; The Jets\"). Il brano fu pubblicato come singolo nel 1970 con \"Grey Seal\" come B - Side, ma non raggiunse mai la classifica. Di \"Rock n Roll Madonna\" esiste anche una demo, pubblicata nel 1994 sulla raccolta \"The Unsurpassed Dick James Demos\".\nDopo essere apparsa in bootleg e, per l'appunto, in varie raccolte, la canzone \u00e8 stata inclusa con \"Grey Seal\" nella versione rimasterizzata del 1995 dell'album \"Elton John\"."}
{"id": "1935333", "revid": "339392", "url": "https://it.wikipedia.org/wiki?curid=1935333", "title": "Passo del Wakhjir", "text": ""}
{"id": "1935334", "revid": "56818", "url": "https://it.wikipedia.org/wiki?curid=1935334", "title": "Il sottomarino rosa", "text": ""}
{"id": "1935338", "revid": "767487", "url": "https://it.wikipedia.org/wiki?curid=1935338", "title": "Earl Barron", "text": "Carriera.\nBarron ha giocato per tre anni nei Miami Heat, dove non ha mai trovato molto spazio visto che nel suo ruolo c'erano gi\u00e0 Shaquille O'Neal e Alonzo Mourning.\nNell'estate 2008 \u00e8 passato alla Fortitudo Bologna, la quale per\u00f2 non lo ha mai tesserato interrompendo il rapporto con il giocatore ancor prima dell'inizio della stagione.\nIl 17 aprile 2013 viene ingaggiato dai New York Knicks, squadra con cui gioc\u00f2 gi\u00e0 in passato nella stagione 2009-2010.\nIl 21 novembre 2017, dopo 2 anni fuori dall'NBA passati in Asia tra il Giappone e Taiwan annunci\u00f2 il proprio ritiro dall'attivit\u00e0 professionistica, divenendo assistente allenatore dei Northern Arizona Suns, squadra affiliata ai Phoenix Suns che milita in G-League."}
{"id": "1935345", "revid": "1305772", "url": "https://it.wikipedia.org/wiki?curid=1935345", "title": "Nothing Compares 2 U", "text": "Nothing Compares 2 You \u00e8 un brano musicale originariamente scritto e composto da Prince per uno dei suoi progetti paralleli, il gruppo musicale The Family. \u00c8 stata successivamente portata al successo dalla cantante irlandese Sin\u00e9ad O'Connor, che la incluse nel suo secondo album \"I Do Not Want What I Haven't Got\". Questa versione venne pubblicata come singolo e riscosse un incredibile successo mondiale durante il 1990. Il relativo videoclip ricevette massiccia rotazione televisiva su MTV e divenne uno dei pi\u00f9 riconoscibili di sempre. Il testo del brano esplora i sentimenti di nostalgia dal punto di vista di un amante abbandonato.\nIl brano.\nNel 1985, il cantante Prince diede vita ai The Family, band che quello stesso anno pubblic\u00f2 il suo album di debutto. Prince scrisse \"Nothing Compares 2 U\" in riferimento a Susannah Melvoin, la tastierista del gruppo che era appena uscita da una situazione sentimentale travagliata. La canzone venne inclusa nell'album, senza tuttavia ricevere molta attenzione.\nCinque anni dopo, Sin\u00e9ad O'Connor, consigliata dal suo manager, decise di incidere una nuova versione del brano per l'album \"I Do Not Want What I Haven't Got\". La cantante interpret\u00f2 il testo del brano riflettendo sulla morte prematura della madre. La versione incisa dai The Family era una ballata soul che si avvaleva di un arrangiamento vocale molto curato, a differenza di quella eseguita dalla O'Connor, che si caratterizza per un andamento molto pi\u00f9 dimesso.\nNel corso degli anni sono state registrate numerose cover del brano, quasi tutte ispirate alla versione di Sinead O'Connor. Anche Prince ne fece una reinterpretazione per la raccolta \"The Hits/The B-Sides\" nel 1993. Altre importanti versioni sono state incise dagli Stereophonics nel 2002, dai Me First and the Gimme Gimmes nel 2003, dalle All Angels nel 2007 e da Annalisa nel 2012.\nVideo musicale.\nIl videoclip del brano \u00e8 stato diretto da John Maybury e consiste quasi esclusivamente di un primo piano sul viso della O'Connor, mentre interpreta intensamente il testo del brano alternando fasi di tristezza ad altre di rabbia. Le restanti inquadrature mostrano lei che si aggira in solitudine nei dintorni del Parc de Saint-Cloud a Parigi. Verso la fine del video, la cantante versa un paio di lacrime. La O'Connor ha rivelato che fu a causa dei versi \"All the flowers that you planted, Mama, in the backyard / All died when you went away\" (\"Tutti i fiori che hai piantato nel giardino sul retro, mamma / sono morti quando sei andata via\"), dato che lei aveva un rapporto conflittuale con la madre deceduta. Il video si conclude mostrando il fotogramma utilizzato per la copertina dell'album \"I Do Not Want What I Haven't Got\". Nel 1990 venne premiato con un MTV Video Music Award al video dell'anno, che per la prima volta fu assegnato a un'artista donna.\nTracce.\n "}
{"id": "1935350", "revid": "110157", "url": "https://it.wikipedia.org/wiki?curid=1935350", "title": "Duracell", "text": "Duracell \u00e8 una impresa statunitense fondata nel 1930 da Samuel Ruben e\nPhilip Rogers Mallory. Il marchio appartiene alla Berkshire Hathaway, ed \u00e8 usato principalmente per la produzione di batterie, ma viene anche usato per prodotti come torce elettriche e caricabatterie. Il nome Duracell deriva dall'inglese \"\"durable cell\" ovvero tradotto in italiano \"batteria di lunga durata\"\".\nStoria.\nDuracell nacque su iniziativa di Samuel Ruben, scienziato, e l'imprenditore Philip Rogers Mallory, nel 1930 con la denominazione \"Mallory Company\" e con l'iniziale scopo di estrarre mercurio per uso militare.\nNel 1950 la Kodak commercializz\u00f2 un nuovo tipo di macchina fotografica con flash che per\u00f2 aveva bisogno di batterie capienti, cos\u00ec la \"Mallory Company\" produsse la prima pila alcalina in formato AAA che venne commercializzata con il marchio commerciale Mallory.\nNel 1964 fu presentato il marchio Duracell, dal 1965 le batterie vengono fornite direttamente ai produttori per dispositivi portatili che rivendono al singolo consumatore come Polaroid, Kodak e Agfa.\nNel 1969 Duracell fa parte della missione Apollo 11 diventando la prima batteria sulla luna.\nNel 1971 Duracell introduce i classici colori nero e rame.\nDal 1973 l'icona di Duracell diventa un \"coniglietto rosa\", ideato dalla compagnia pubblicitaria di New York Dancer Fitzgerald Sample.\nNel 2010 commercializza MyGrid, una tavoletta che permette di ricaricare cellulari (BlackBerry, Motorola, Nokia, IPhone) e dispositivi come l'iPod touch semplicemente poggiandoli sopra (se dotati di custodia apposita).\nNel 2016 la Duracell \u00e8 stata acquistata dall'azienda Berkshire Hathaway.\nProdotti.\nDuracell produce batterie alcaline in diverse misure, tra cui AAA, AA, C, D da 1,5 volt, da 4,5 volt, quadrate da 9V, a bottone.\nNegli ultimi tempi l'azienda ha esteso la propria gamma di prodotti aggiungendo alla lista sistemi di alimentazione per dispositivi portatili, tra cui notebook, fotocamere e videocamere digitali, lettori DVD portatili, lettori MP3, palmari, smartphone e anche schede di memoria.\nAnche in Italia, dal 2014, commercializza accumulatori per l'avviamento di autovetture e veicoli industriali."}
{"id": "1935362", "revid": "196390", "url": "https://it.wikipedia.org/wiki?curid=1935362", "title": "Linea T3 (rete tranviaria di Parigi)", "text": ""}
{"id": "1935364", "revid": "44107", "url": "https://it.wikipedia.org/wiki?curid=1935364", "title": "Kevin Scott Richardson", "text": ""}
{"id": "1935365", "revid": "76963", "url": "https://it.wikipedia.org/wiki?curid=1935365", "title": "Savannah Haske", "text": "Ha anche interpretato con qualche successo personaggi in altri due serial americani tra il 2004 e il 2006. Nel 2008 partecipa ad un nuovo serial e ad un film-reportage sulla mafia newyorkese."}
{"id": "1935367", "revid": "44107", "url": "https://it.wikipedia.org/wiki?curid=1935367", "title": "Brian Thomas Littrell", "text": ""}
{"id": "1935368", "revid": "44107", "url": "https://it.wikipedia.org/wiki?curid=1935368", "title": "Howard Dwaine Dorough", "text": ""}
{"id": "1935370", "revid": "1909146", "url": "https://it.wikipedia.org/wiki?curid=1935370", "title": "Marchesato di Zuccarello", "text": "Il marchesato di Zuccarello si form\u00f2 verso la fine del XIV secolo a seguito dell'estinzione della linea maschile dei marchesi di Clavesana, gi\u00e0 signori della zona, della ripartizione dei loro domini fra i Del Carretto di Finale e i Saluzzo-Dogliani (famiglie entrambe discendenti \u2018'ex-foemina'\u2019) e dell'interferenza della repubblica di Genova nelle contese fra gli eredi.\nNel 1397 Carlo I Del Carretto, uno dei pi\u00f9 fedeli alleati del duca di Milano Gian Galeazzo Visconti in quella parte dell'odierna Liguria, divenne formalmente il primo marchese di Zuccarello, feudo controllato dai Del Carretto gi\u00e0 da alcuni decenni.. \nA Zuccarello, per esempio, era nata da oltre due decenni sua figlia Ilaria (1379-1405), ricordata per il monumento funebre che realizzer\u00e0 Jacopo della Quercia dopo la sua precoce morte. Ilaria si era sposata con Paolo Guinigi, signore di Lucca, nel febbraio 1403.\u00c8 certo, anche se documentato in modo incompleto, il coinvolgimento del Visconti negli accordi che portarono al matrimonio.\nStoria.\nAntefatti.\nIl marchesato di Clavesana fu uno degli 8 marchesati sorti dall'eredit\u00e0 di Bonifacio del Vasto. I suoi territori erano inizialmente ampi, ma sparsi nel cuneese e nella Liguria di ponente. Nel Duecento, dopo la perdita dei territori nell'imperiese, i restanti territori liguri, che si trovavano nell'albenganese, furono maggiormente esposti alla pressione politica della Repubblica di Genova, che, stimolando la nascita di liberi comuni, destinati inevitabilmente a cadere nella sua orbita, gi\u00e0 dal secolo precedente aveva cominciato a erodere il potere dei feudatari liguri legati all'Impero. \nCome per tutti i marchesati aleramici i diritti feudali dei Clavesana erano trasmessi a tutti i discendenti maschi, che li gestivano consortilmente pro-quota, mentre ai rami femminili competevano solo beni allodiali, generalmente definiti con l'assegnazione di una dote. Questa procedura comportava un graduale frazionamento non solo dei beni patrimoniali, ma anche dei diritti feudali e complicava la gestione, la trasmissione e l'unitariet\u00e0 del feudo. Nel Duecento, comunque, i Clavesana si erano divisi in due rami distinti, che avevano concentrato i loro interessi patrimoniali rispettivamente nei feudi liguri e in quelli piemontesi. \nLa discendenza maschile di entrambi i rami si esaur\u00ec alla fine del Trecento rendendo possibile la cessione dei feudi Liguri ai Del Carretto e di quelli piemontesi ai Saluzzo, due famiglie, anch'esse discendenti da Bonifacio Del Vasto e perci\u00f2 titolate ad acquisire i diritti feudali. Inoltre i Del Carretto del ramo di Finale (col matrimonio in data ignota del decennio 1326-35 tra Enrichetto Del Carretto, fratello di Giorgio, marchese di Finale, e Caterina Clavesana, figlia di Francesco II, che portava in dote met\u00e0 del castello di Zuccarello) e i Saluzzo del ramo di Dogliani (a cui and\u00f2 in sposa l'altra figlia di Francesco II, Argentina Clavesana) avevano acquisito cospicui interessi patrimoniali imparentandosi appunto ex-foemina con i Clavesana. Il ramo ligure dei Clavesana, infatti era costituito da due fratelli Oddone II e Francesco II e quest'ultimo aveva (oltre alle citate Caterina e Argentina) un solo figlio maschio, Borromino, ucciso giovanissimo con un agguato dai Cepolla di Albenga.. La discendenza maschile di Oddone II, rappresentata da Federico, detto \"il Bestiale\", e dai suoi figli (Oddone, Bonifacio, Francesco e Manuele) fu in un primo tempo estromessa a causa di una confisca che aveva colpito Federico e successivamente si estinse, lasciando nel 1387 (data di morte di Manuele) libero il campo per i Del Carretto.\nLa costituzione del marchesato.\nUn ruolo decisivo per la costituzione del marchesato fu svolto dal doge Antoniotto Adorno, legato ai Del Carretto da complessi rapporti di parentela. Secondo alcuni genealogisti, infatti, nel 1375 Carlo Del Carretto avrebbe sposato Pomellina Adorno, figlia del doge Gabriele. Tra il 1385 e il 1389, poi, Fiorenza, figlia di Carlo e sorella di Ilaria, si sarebbe coniugata con Cristoforo Adorno, figlio di Antoniotto. Questi intervenne negli articolati patrimoniali fra i vari rami dei Del Carretto con il lodo del 1385, che consent\u00ec nei decenni successivi alla discendenza di Carlo di conseguire la propriet\u00e0 esclusiva del feudo di Zuccarello, mentre i discendenti di Lazzarino I, fratello di Carlo, diventavano signori esclusivi di Finale. Per alcuni decenni, tuttavia, entrambi i feudi appartennero per un terzo anche al terzo fratello, Enrico di Calizzano e successivamente al di lui figlio Giorgino, la cui discendenza maschile si estinse poco dopo la sua morte nel 1428. \nI figli dello zio Enrico, l'unico ad aver sposato una Clavesana, vennero liquidati compensandoli con il feudo di Mombaldone e costituirono una linea marchionale autonoma. Il lodo di Antoniotto, che riconosceva alla Repubblica di Genova, diritti feudale su parte del marchesato di Finale, non poteva essere recepito tal quale, dall'Impero, che non intendeva riconoscerli. Occorse perci\u00f2 un altro decennio prima che Carlo riuscisse ad essere infeudato del marchesato di Zuccarello.\nLe vicende successive.\nLa storia dei marchesi di Zuccarello \u00e8 legata strettamente alle opposte ambizioni territoriali della Repubblica di Genova e del Ducato di Savoia e alle numerose guerre fra Francia e Spagna che ebbero luogo nel '500 e nel '600. I Del Carretto erano aderenti al ducato di Milano, infeudato inizialmente ai Visconti, poi agli Sforza e successivamente al re di Spagna. Sin dalla fine del Trecento la famiglia Del Carretto forn\u00ec ai milanesi influenti personaggi, impiegati come podest\u00e0, capitani o ambasciatori. \nCarlo Del Carretto, perci\u00f2, si trov\u00f2 coinvolto nella guerra con cui Filippo Maria Visconti cercava di imporre la sua signoria alla Repubblica di Genova e nel 1417 occup\u00f2 Toirano e assedi\u00f2 Cisano. \nI figli di Carlo, Pirro ed Enrico, assieme ai loro cugini finalesi, contribuirono ad assicurare il controllo di Filippo Maria Visconti sui territori di ponente per tutto il quindicennio 1421-1436, in cui Tomaso Fregoso fu estromesso dal dogato. In questo periodo il loro cugino Giorgino Del Carretto, che si era appoggiato ai Fregoso, fu condannato per tradimento dal duca di Milano e nel 1428 i suoi diritti feudali furono spartiti fra gli altri Del Carretto. I marchesi di Zuccarello acquisirono il dominio su Stellanello e accrebbero la quota di propriet\u00e0 di Bardineto da 1/3 a 2/3.\nSeguirono anni complicati, soprattutto dopo la morte del duca di Milano nel 1447 e sino al nuovo dominio sforzesco sulla Liguria (1464). I marchesi di Zuccarello, dopo aver tentato con scarsi risultati di appoggiarsi ai Savoia, dovettero venire a patti con la fazione fregosa, che aveva l'egemonia sulla zona grazie al controllo di Albenga e all'alleanza con i Doria. Il matrimonio del marchese Giorgio con Valentina Gattilusio, figlia di Palamede Gattilusio, le cui sorelle avevano sposato Ludovico e Gian Galeazzo Fregoso, stabil\u00ec l'abbandono da parte dei marchesi di Zuccarello degli Adorno. Questa coalizione gli fece ottenere il capitanato d'Albenga dal 1461 al 1464.\nI rapporti con i Fregoso si raffreddarono sotto la dominazione degli Sforza, durante la quale i Fregoso furono spesso in lotta con loro, mentre i Del Carretto si mantennero fedeli ai nuovi duchi di Milano. Gian Giacomo Del Carretto, succeduto nel 1493 al padre Giorgio diede prova della propria fedelt\u00e0 nel 1497, quando il duca d'Orl\u00e9ans e i Fregoso, suoi alleati, cercarono di sollevare la popolazione contro il Moro e gli Adorno. Venne premiato il 19 febbraio 1498 con l'investitura dell'intero feudo dall'imperatore Massimiliano I d'Asburgo, estromettendo i cugini (figli dello zio Carlo) e assicurandosi la trasmissibilit\u00e0 per via femminile (aveva, infatti, per unica erede la figlia Caterina). Questo sopruso diede l'avvio ai dissensi fra gli eredi, che si divisero fra chi si appoggiava a Genova ed era disposto a cedere la propria quota di feudo alla Repubblica e chi, invece, si appoggiava ai Savoia.\nCarlo II, fratello di Giorgio, ebbe tramite il figlio Antonio due nipoti maschi: Gian Bartolomeo, che sposando la figlia di Gian Giacomo, Caterina, accorp\u00f2 tre quarti dei diritti feudali e Pirro (II), che divenne il primo marchese di Balestrino, pur conservando un quarto di diritti feudali sul marchesato di Zuccarello. Il dissenso fra i discendenti dei due fratelli fu la causa della cessione del marchesato.\nLa cessione alla Repubblica di Genova.\nLa repubblica di Genova acquister\u00e0 nel 1567 dal figlio di Pirro II, il marchese Giovanni Antonio Del Carretto, . \nAnche la successiva vendita nel 1588 dei restanti tre quarti della propriet\u00e0 feudale ai Savoia per la somma di 60.000 scudi d'oro da parte del marchese Scipione, nipote di Gian Bartolomeo, non venne autorizzata dall'Impero. La trattativa, infatti, fu impugnata a stretto giro da Genova che invi\u00f2 alla corte di Praga dell'imperatore Rodolfo II un proprio ambasciatore affinch\u00e9 il sovrano annullasse tale decisione. Sovrano che, su consiglio del gentiluomo di corte Ottavio Del Carretto, fratello minore del marchese Scipione ma contrario alla cessione, decise sul finire dello stesso anno di \"congelare\" il passaggio di propriet\u00e0 tra la famiglia carrettesca e lo stato sabaudo nell'attesa di un responso giuridico da parte di un'apposita commissione. Il feudo fu confiscato e affidato per un decennio a due Commissari Imperiali e dal 1598 a Ottavio Del Carretto, signore del restante quarto. Questi tentativi di acquisto senza il consenso imperiale provocarono tra la repubblica genovese e il ducato sabaudo una contesa che dur\u00f2 sino al 1625. \nLa contesa \u00e8 parte dei numerosi tentativi sabaudi di conquistare sbocchi territoriali nel Mar Ligure. Nel corso della guerra di successione per il Ducato di Mantova Carlo Emanuele I di Savoia, ormai schierato con gli imperiali, occup\u00f2 il marchesato dal 1614 al 1617. Nel 1622 il Consiglio aulico dell'Impero respinse i diversi pretendenti alla successione di Scipione e decret\u00f2 che i 3/4 del feudo dovevano essere devoluti alla Camera Imperiale, che li pose in vendita. Agli inizi del 1624 Genova li acquist\u00f2 per la somma di 200.000 fiorini. Nell'aprile Carlo Emanuele scrisse una lettera di doglianze e poco dopo ader\u00ec a una nuova lega antiasburgica con la Francia e Venezia. L'anno successivo il duca riprese le iniziative belliche contro Genova, una iniziativa motivata con l'obiettivo di distrarre una parte di truppe asburgiche dalla Valtellina, ma secondo gli storici del tempo, dovuta al desiderio del duca di infliggere una ritorsione per l'assegnazione di Zuccarello a Genova. Nel 1631-33, con la morte di Ottavio Del Carretto (1632), la Repubblica pot\u00e9 acquistare col consenso imperiale anche il quarto mancante al completo dominio del feudo.\nIl marchesato di Zuccarello vide altre battaglie nei suoi territori nel 1672 e nel 1746-1747 nell'ambito della guerra di successione austriaca, dove il paese fu difeso e riconquistato dai soldati genovesi e corsi dall'assedio piemontese. Tra il 1795 e il 1797, durante la campagna d'Italia di Napoleone Bonaparte, il borgo medievale fu sede del quartier generale delle truppe francesi del generale Andrea Massena in occasione della battaglia di Loano del 23 e 29 novembre 1795.\nFu incorporato, poi, nel regno di Sardegna nel 1815 e nel successivo regno d'Italia dal 1861.\nTerritorio.\nIl centro amministrativo e politico del marchesato era costituito dal castello e dal borgo di Zuccarello; la fondazione di quest'ultimo ebbe luogo il 5 aprile 1248 con un accordo fra i marchesi di Clavesana Bonifacio III, Emanuele I, Francesco I e gli abitanti della valle di Coedano, oggi Val Neva. Il castello, invece, compare per la prima volta in un documento del 1216.\nIl territorio del marchesato consisteva principalmente nella parte alta delle valli che confluivano verso Albenga, la val Neva, la val Pennavaira e in piccola parte le terre site sulla sponda orientale del torrente Arroscia.\nOltre a Zuccarello gli altri centri della val Neva erano:\nNella val Pennavaira vi erano invece:\nNella valle dell'Arroscia il marchesato comprendeva il castello e la castellania di Aquila d'Arroscia, con gli abitati di Gavenola, Leverone e Cesio.\nSubito a monte di Albenga i marchesi condividevano con i signori di Finale la preminenza sulla castellania di Arnasco, Cenesi e Rivernaro, subinfeudata ai Cazulini di Albenga.\nInfine nell'alta val Varatella e l'oltregiogo il marchesato comprendeva:\nQuesti territori costituirono, nel 1545, il marchesato di Balestrino, feudo imperiale, con Pirro II Del Carretto.\nCommerci.\nLa Val Neva, in cui si trova Zuccarello, mette in comunicazione la Val Tanaro, cio\u00e8 il Piemonte meridionale, con Albenga, che ne costituisce il naturale sbocco per i commerci con il mediterraneo. La costruzione del castello e del borgo di Zuccarello nel Duecento venne studiata dai Clavesana come un nuovo strumento di esazione dei pedaggi, dopo la perdita di Albenga. \nLa strada percorreva il fondovalle lungo un tracciato che nell'alta valle era segnato dai due ponti a schiena d'asino presso Zuccarello, dal ponte dei Bassi, dai due tra Erli e Cerisola e dal ponte delle Gattaire. Da Cerisola si sale al colle di S.Bernardo, da cui poi si scende a Garessio in Val Tanaro. Il controllo di questo asse viario fu uno dei motivi di contrasto fra Genova e i Savoia, che ebbe momenti di scontro aperto nel 1614-17, nel 1625 e nel 1672. Accordi fra i signori di Garessio e il comune di Albenga e successivamente i signori di Zuccarello furono stipulati nel 1217, nel 1417 e 1424 per regolare le reciproche esenzioni sui pedaggi e gli impegni di manutenzione dei rispettivi tratti viari.\nI traffici pi\u00f9 importanti che passavano per Zuccarello erano:"}
{"id": "1935371", "revid": "44107", "url": "https://it.wikipedia.org/wiki?curid=1935371", "title": "Nickolas Gene Carter (cantante)", "text": ""}
{"id": "1935373", "revid": "767487", "url": "https://it.wikipedia.org/wiki?curid=1935373", "title": "Manicomio (film 1954)", "text": "Manicomio \u00e8 un film del 1954 diretto da Fernando Fern\u00e1n G\u00f3mez e Luis Mar\u00eda Delgado."}
{"id": "1935375", "revid": "121886375", "url": "https://it.wikipedia.org/wiki?curid=1935375", "title": "Dipartimento delle politiche abitative e dello sviluppo urbano degli Stati Uniti d'America", "text": "Il Dipartimento delle politiche abitative e dello sviluppo urbano degli Stati Uniti d'America (in inglese \"United States Department for Housing and Urban Development \u2013 HUD\") \u00e8 il dicastero del governo federale degli Stati Uniti che si occupa delle politiche abitative e della pianificazione urbana.\nIl dipartimento si occupa di contribuire alla costruzione di alloggi popolari, di offrire prestiti per la costruzione di strutture sanitarie e la costruzione di edifici destinati alle agenzie federali.\nIl dipartimento gestisce anche due compagnie che erogano mutui, la Fannie Mae e la Freddie Mac.\nIl ministero venne creato dalla presidenza di Lyndon B. Johnson nel 1965.\nA capo del dipartimento vi \u00e8 un segretario, che \u00e8 anche membro del gabinetto governativo. L'attuale segretario \u00e8 Marcia Fudge.\nIl dipartimento \u00e8 strutturato nelle seguenti agenzie:"}
{"id": "1935376", "revid": "486946", "url": "https://it.wikipedia.org/wiki?curid=1935376", "title": "United States Secretary of Housing and Urban Development", "text": ""}
{"id": "1935378", "revid": "767487", "url": "https://it.wikipedia.org/wiki?curid=1935378", "title": "Cabo Ortegal", "text": "Il Cabo Ortegal \u00e8 un impervio promontorio che si affaccia ad elevate altitudini sull'Oceano Atlantico nella comunit\u00e0 spagnola della Galizia, precisamente nel territorio del comune di Cari\u00f1o.\nIl sito, di notevole bellezza naturale, \u00e8 molto importante per flora e fauna e fa parte del tratto di costa tra Cari\u00f1o e Cedeira conosciuto come Serra da Capelada, che comprende tra le pi\u00f9 alte scogliere marine del continente europeo: nel tratto di Cabo Ortegal sono pi\u00f9 basse ma molto impervie e a picco.\nCabo Ortegal, con una latitudine di 43\u00b0 46' 20' Nord ed una longitudine di 7\u00b0 52' 05' Ovest, \u00e8 uno dei punti pi\u00f9 settentrionali della penisola iberica, superato soltanto dalla vicina Estaca de Bares.\nAl largo di Cabo Ortegal si svolse il 4 novembre 1805 la battaglia di Cabo Ortegal, atto conclusivo della campagna di Trafalgar. Fu combattuta tra uno squadrone della Royal Navy e quello che restava della flotta francese distrutta nella battaglia di Trafalgar."}
{"id": "1935388", "revid": "2044019", "url": "https://it.wikipedia.org/wiki?curid=1935388", "title": "Batticuore (telenovela)", "text": "Batticuore (\"M\u00e1ximo coraz\u00f3n\") \u00e8 una telenovela argentina del 2002. In Italia \u00e8 stata trasmessa dal 7 gennaio al 13 settembre 2003. La sigla italiana \u00e8 cantata da Dennis Fantina.\nTrama.\nMassimo Martinelli (Gabriel Corrado) \u00e8 sposato con Lucilla (Emilia Mazer). Sogna di avere sei figli e invecchiare con lei. Celebrando il primo anniversario di matrimonio, Lucilla per\u00f2 viene aggredita da dei delinquenti e uccisa. Tra tanto dolore, Massimo decide che il cuore di sua moglie continui a battere in un'altra persona.\nAutorizza la donazione e cos\u00ec il cuore di Lucilla viene trapiantato a Lorena (Valeria Bertuccelli) per la quale questo cuore \u00e8 l'ultima possibilit\u00e0 di continuare a vivere.\nUn mese dopo, Lorena inizia a sperimentare nuove sensazioni, e questo la porta alla necessit\u00e0 di conoscere com'era la persona che le ha donato il suo cuore, e questa voglia la conduce fino ad incontrare Massimo. Un incontro fortuito, un gioco del destino si direbbe, che inizia con non poche difficolt\u00e0.\nSi conoscono per caso. I primi incontri sono duri. Da un lato entrambi sentono una forte attrazione, come se si conoscessero da tempo, dall'altra nessuno dei due vuole legarsi all'altro.\nLorena infatti \u00e8 sposata con Arturo Lopez Paz (Jorge Marrale), un pubblicista, e vuole essere fedele; Massimo, dopo la perdita della moglie, vuole vivere la sua vita senza pi\u00f9 innamorarsi. Ma il destino alle volte gioca brutti scherzi e l'inizio di una storia dai mille risvolti sentimentali, diventa inevitabile."}
{"id": "1935396", "revid": "1498232", "url": "https://it.wikipedia.org/wiki?curid=1935396", "title": "Organisation professionnelle des transports d'\u00cele-de-France", "text": "Optile (Organisation Professionnelle des Transports d'\u00cele-de-France, ossia Organizzazione Professionale dei Trasporti dell'\u00cele-de-France), \u00e8 una compagnia di trasporto pubblico creata nell'ottobre 2000 dall'unione di diverse compagnie private di autobus che servivano le periferie di Parigi. Decide i percorsi degli autobus sottoposti all'autorit\u00e0 dello STIF, l'autorit\u00e0 nei trasporti della regione.\nI Bus Optile sono dei bus, appartenenti ad un consorzio privato che operano nel servizio di trasporto urbano della \u00cele-de-France.\nMentre le linee della RATP servono Parigi ed i comuni confinanti, quelle dell'\"Optile\" servono le localit\u00e0 della fascia pi\u00f9 esterna.\nLo STIF, ha assegnato all'Optile, nel 2008, un finanziamento di 491 milioni di euro.\nScopo.\nOptile \u00e8 stata creata per rappresentare le imprese associate presso gli organi pubblici che regolano il trasporto nella regione di Parigi. Essa ha l'incarico di coordinare la sua attivit\u00e0, migliorare la rete, gestire il rinnovamento dei mezzi in funzione degli stanziamenti ricevuti dallo STIF e consentire una duratura economicit\u00e0 di gestione alle imprese associate.\nAltra sua missione \u00e8 quella di rendere sempre pi\u00f9 visibile il marchio Optile in modo da renderlo sempre pi\u00f9 conosciuto ai potenziali clienti."}
{"id": "1935398", "revid": "1942768", "url": "https://it.wikipedia.org/wiki?curid=1935398", "title": "Virgola", "text": "La virgola \u00e8 uno dei segni di interpunzione pi\u00f9 utilizzati. \u00c8 il pi\u00f9 breve segno di pausa e corrisponde nella lettura a un minutissimo intervallo della voce.\nAppare graficamente come un punto fermo allungato verso la direzione in basso a sinistra ed \u00e8 situato in basso a sinistra prima dello spazio fra le parole. Alla sua forma rimanda il suo nome, dal latino \"virgula, -ae\" \"bastoncino, piccola verga\".\nUso.\nNella lingua italiana, le norme che regolano l'uso della virgola sono piuttosto complesse, ma possono essere riassunte in alcuni punti.\nLa virgola \u00e8 usata:\nLa funzione di separatore della virgola fa in modo che in alcuni casi la sua posizione o la sua stessa presenza o meno sia determinante per il significato della frase.\nUn caso notevole in cui la virgola non \u00e8 usata \u00e8 la separazione tra soggetto e predicato, o tra predicato e complemento oggetto: nessuna punteggiatura \u00e8 infatti usata in questi casi. Le seguenti frasi sono perci\u00f2 scorrette:\nQuesta regola si riferisce alla singola virgola posta tra i due elementi. La frase:\n\u00e8 corretta perch\u00e9 le due virgole racchiudono un inciso.\nFacoltativa, al fine di far comprendere correttamente il discorso, \u00e8 la virgola posta davanti al predicato, quando il soggetto \u00e8 composto da una serie di subordinate. La frase:\n\u00e8 corretta perch\u00e9 l'ultima virgola, posta prima del verbo della principale, agevola il lettore nel seguire il senso del costrutto.\nIn matematica.\nIn alcune lingue e paesi, tra cui l'Italia, la virgola \u00e8 utilizzata anche in matematica per separare la parte intera da quella frazionaria in uno stesso numero: 25,32 \u20ac.\nIn informatica.\nIn alcuni linguaggi di programmazione, tra cui C e C++, la virgola \u00e8 un operatore binario di separazione.\nAltri usi.\nLa virgola \u00e8 utilizzata come segno diacritico nelle lettere \u0219 e \u021b dell'alfabeto romeno.\nIl segno diacritico utilizzato nell'alfabeto lettone per formare le cinque consonanti palatalizzate \u0123, \u0137, \u013c, \u0146, e \u0157, invece, pur essendo graficamente simile a una virgola \u00e8 in realt\u00e0 una cediglia."}
{"id": "1935403", "revid": "1543377", "url": "https://it.wikipedia.org/wiki?curid=1935403", "title": "Charlotte Dod", "text": "Bench\u00e9 meglio nota come tennista fu sportiva molto versatile, dedicandosi infatti anche all'hockey su prato, al golf e al tiro con l'arco.\nVinse per ben cinque volte il singolare femminile al torneo di Wimbledon; la prima volta nel 1887, a soli 15 anni. Detiene il record della vincitrice del singolare pi\u00f9 giovane, poich\u00e9 Martina Hingis vinse il doppio femminile nel 1996 a un'et\u00e0 di tre giorni inferiore.\nOltre al tennis ottenne buoni risultati in altri sport: vinse il British Ladies Amateur Golf Championship, fu per due volte membro della nazionale britannica di hockey su prato (della quale fu una fondatrice), e vinse una medaglia d'argento nel tiro con l'arco ai Giochi olimpici di Londra nel 1908.\nIl Guinness dei primati la cita come sportiva donna pi\u00f9 versatile di tutti i tempi insieme all'atleta e golfista Babe Zaharias.\nBiografia.\nCharlotte nacque a Bebington, Cheshire figlia di Joseph e Margaret Dod. Il padre, originario di Liverpool, era un ricco mercante di cotone, la famiglia era quindi benestante, Lottie e il fratello Willy non ebbero mai bisogno di lavorare. Cos\u00ec come la sorella tutti i fratelli (oltre a Willy vi era una sorella, Annie, e un altro fratello, Tony) erano eccellenti sportivi, Annie era una buona tennista, giocava a golf e pattinava su ghiaccio, Willy Dod fu medaglia d'oro nel tiro con l'arco nel 1908 mentre Tony che era un buon arciere a livello regionale, era un ottimo tennista e scacchista.\nQuando Charlotte aveva nove anni nei pressi della tenuta di famiglia vennero costruiti due campi da tennis, lo sport, inventato nel 1873, era molto di moda presso le famiglie benestanti e tutti i giovani Dod iniziarono a praticarlo.\nTennis.\nNel 1883 Lottie prese parte, insieme alla sorella Annie, pi\u00f9 anziana di otto anni, al suo primo torneo di tennis, il Northern Championship di Manchester. Le due sorelle vennero sconfitte al primo turno del doppio da Hannah Keith e Amber McCord, vinsero per\u00f2 il torneo di consolazione.\nDue anni dopo, nello stesso torneo, Lottie suscit\u00f2 scalpore quando in finale gioc\u00f2 alla pari con la campionessa di Wimbledon Maud Watson, fu sconfitta 8\u00a0\u2013 6, 7\u00a0\u2013 5, vinse, insieme alla sorella, il doppio. In precedenza aveva vinto il singolare, il doppio e il doppio misto al torneo di Waterloo, da questa serie di successi nacque il soprannome di \"Little Wonder\" affibbiatole dalla stampa.\nLentamente Charlotte divenne una giocatrice di punta, nel 1887 prese parte al torneo di Wimbledon, nel quale procedette al punto da poter sfidare la campionessa in carica, Blanche Bingley, che sconfisse 6\u20132, 6\u20130.\nLe due si incontrarono nuovamente nel West of England Tournament nel 1888. Sebbene definito come torneo \"open\" i giudici di gara decisero di attribuire alla Dod un handicap di 15. Ciononostante Lottie riusc\u00ec a sconfiggere la sua avversaria, ora nota col nome da sposata, Blanche Hillyard. La finale di Wimbledon di quell'anno fu la replica di quella precedente, Charlotte Dod vinse 6\u20133, 6\u20133.\nLottie Dod aveva uno stile di gioco considerato, all'epoca, poco ortodosso ma molto moderno se visto con parametri attuali. Fu probabilmente la prima giocatrice a colpire la palla appena prima del culmine della parabola e a impugnare la racchetta con una mano sola.\nNel 1889 Lottie prese parte (e vinse) ad un solo torneo open, il Northern Championships, per la delusione dei suoi fan non partecip\u00f2 al torneo di Wimbledon, in quel periodo stava facendo un viaggio in barca a vela col fratello al largo delle coste scozzesi e non voleva interrompere il viaggio per il torneo. Anche nel 1890 non partecip\u00f2 a eventi agonistici.\nNel 1891 vinse il suo terzo torneo di Wimbledon sconfiggendo nuovamente Blanche Hillyard (6\u20132, 6\u20131). L'anno successivo, dopo la sua prima sconfitta in un torneo singolare (ed ultima delle cinque sconfitte in tutta la sua carriera) ad opera dell'irlandese Louise Martin nell'Irish Championships vinse nuovamente a Wimbledon sconfiggendo nuovamente la Hillyard.\nL'ultima stagione agonistica nel tennis fu nel 1893, anno in cui prese parte a due soli tornei, in entrambe le occasioni trionf\u00f2 su Blanche Hillyard in tre set. Il suo record di cinque vittorie a Wimbledon non dur\u00f2 a lungo, la Hillyard vinse il suo sesto titolo nel 1900. Suzanne Lenglen infranse il record delle tre vittorie consecutive vincendo le edizioni del torneo dal 1919 al 1923.\nOltre ai tornei femminili Lottie effettu\u00f2 e vinse diversi incontri con uomini (abitualmente dotati di handicap), in una di queste occasioni ebbe la meglio su Ernest Renshaw e George Hillyard (il marito di Blanche) in un doppio insieme a Herbert Baddeley.\nSport invernali.\nBench\u00e9 il tennis rimase il suo sport preferito negli anni successivi Lottie rivolse la sua attenzione anche ad altre attivit\u00e0, nel 1895 si un\u00ec al fratello per recarsi a Saint Moritz, gi\u00e0 all'epoca rinomata localit\u00e0 sciistica. Qui super\u00f2 il St. Moritz Ladies's Skating Test (pattinaggio di figura), il pi\u00f9 prestigioso test di pattinaggio femminile dell'epoca. Prese parte alla gara di bob del Cresta Run, e inizi\u00f2 a praticare l'alpinismo col fratello, nel febbraio del 1896 scal\u00f2 due vette elevate 4000\u00a0m s.l.m.\nDopo un lungo giro ciclistico in Italia, Lottie e Tony tornarono in Inghilterra per tornare per\u00f2 a St Moritz in novembre accompagnati dalla madre e dal fratello Willy. Questa volta Lottie prov\u00f2 e pass\u00f2 il St. Moritz Men's Skating Test, l'equivalente maschile del test superato l'anno precedente, partecip\u00f2 inoltre ad alcune gare di curling. Nell'estate del 1897 scal\u00f2 diverse montagne in Norvegia insieme al fratello Tony.\nHockey su prato.\nAll'epoca in cui Lottie ne inizi\u00f2 la pratica l'hockey femminile era ancora agli albori, fu uno dei membri fondatori del club femminile di Spital, dove, nel ruolo di centravanti divenne ben presto capitano della squadra.\nNel 1898 divenne capitano della squadra della contea dello Cheshire, il 21 marzo dello stesso anno debutt\u00f2 in nazionale sconfiggendo l'Irlanda per 3\u20131.\nEntrambe le reti nella rivincita dell'anno successivo furono opera di Lottie Dod, la squadra vinse 2\u20131. Dod non prese parte all'incontro col Galles a causa di un attacco di sciatica che la tenne lontana dall'attivit\u00e0 sportiva per diversi mesi.\nNel 1901 non prese parte ad alcun evento sportivo, tutti i membri della famiglia cessarono le attivit\u00e0 in seguito alla morte della madre nell'agosto 1901, in quel periodo Lottie perse l'interesse per l'hockey, gioc\u00f2 ancora pochi incontri con la sua squadra di club.\nGolf.\nAll'epoca in cui Lottie inizi\u00f2 a giocare a golf, a soli 15 anni, pochi club ammettevano le donne. Diversamente da quanto accadde col tennis Lottie trov\u00f2 il golf ostico e quando inizi\u00f2 a interessarsene seriamente era gi\u00e0 stata fondata la Ladies Golf Union (LGU), il golf femminile era diventato una realt\u00e0 diffusa.\nNel 1894 Charlotte fond\u00f2 un club femminile a Moreton e prese parte al campionato nazionale dove fu eliminata al terzo turno. Il suo interesse per l'attivit\u00e0 crebbe e divenne una partecipante fissa al campionato nazionale e agli altri tornei. Nel 1898 e nel 1900 giunse fino alle semifinali nei campionati nazionali ma entrambe le volte fu sconfitta.\nNel 1901 non prese parte ad alcun torneo e nei due anni successivi ebbe un'attivit\u00e0 molto ridotta ma prese parte al campionato nazionale del 1904 presso il Royal Troon Golf Club dove, per la terza volta nella sua carriera, si qualific\u00f2 per la semifinale che vinse, in finale incontr\u00f2 May Hezlet, campionessa nazionale nel 1899 e nel 1902. L'incontro fu serrato, dopo 17 buche le due contendenti erano pari, all'ultima buca la Hezlet manc\u00f2 di poco la buca e Charlotte Dod divenne la prima e unica donna a vincere il titolo nazionale nel golf e nel tennis.\nDopo questa vittoria Lottie part\u00ec per Philadelphia su invito di Frances Griscom, un ex-golfista statunitense, per assistere all'American Ladies Championship. Dopo il suo arrivo Lottie scopr\u00ec che il torneo era stato aperto anche a golfiste non statunitensi, le venne richiesto di partecipare. Fu eliminata al primo turno ma persuase diversi golfisti d'oltreoceano a prendere parte ai campionati britannici l'anno successivo.\nNella settimana che precedeva i campionati nazionali del 1905 erano previsti tre incontri internazionali, Lottie fu l'unica golfista britannica ad essere sconfitta nell'incontro con gli Stati Uniti vinto dalla squadra inglese per 6\u20131. Segu\u00ec la sconfitta 3\u20134 contro la Scozia e la vittoria 4\u20133 contro l'Irlanda, Dod perse entrambi i suoi incontri. In seguito fu eliminata al quarto turno nei campionati nazionali, con questa d\u00e9b\u00e2cle concluse la sua carriera nel golf.\nTiro con l'arco.\nNell'autunno del 1905, Lottie e i fratelli vendettero la tenuta di famiglia e si trasferirono nei pressi di Newbury, Berkshire. Gi\u00e0 in passato avevano praticato il tiro con l'arco ma da questo momento in puoi vi si dedicarono pi\u00f9 seriamente e entrarono a far parte del club degli Welford Park Archers di Newbury.\nLottie Dod vinse il primo torneo nel 1906 e si piazz\u00f2 quinta nel Grand National Archery Meeting del 1906, 1907 e 1908. I suoi risultati nel 1908 le valsero un posto nella squadra olimpica, il torneo femminile di tiro con l'arco vide la partecipazione di sole atlete britanniche, spiccava l'assenza di Alice Legh, considerata la migliore arciera dell'epoca.\nDod fu in vantaggio alla fine del primo giorno di gare ma fu sconfitta il secondo giorno da Queenie Newall e si piazz\u00f2 al secondo posto con il punteggio di 642 punti contro i 688 della Newall. Meglio and\u00f2 al fratello Willy che vinse la medaglia d'oro nella competizione maschile.\nNel 1910 Lottie quasi vinse il Grand National, sarebbe stato il titolo nazionale nel terzo sport. Sia Lottie sia il fratello erano alla guida della classifica al termine del primo giorno ma finirono entrambi al secondo posto.\nDopo lo scioglimento del club di cui erano membri Lottie e Willy persero interesse nel tiro con l'arco, con ci\u00f2 fin\u00ec la carriera sportiva di Charlotte.\nGli ultimi anni.\nNel 1913, Willy e Lottie si trasferirono in una casa nuova a Bideford (Tony nel frattempo si era sposato). Quando scoppi\u00f2 la prima guerra mondiale, Willy fu arruolato nei Royal Fusiliers mentre la sorella lavor\u00f2 per la Croce Rossa in un ospedale militare di Speen. Lottie desiderava essere trasferita al fronte in Francia ma all'epoca soffriva di sciatica, rimase quindi nel Regno Unito. Al termine della guerra le fu conferita la Service Medal dalla Croce Rossa per aver collaborato pi\u00f9 di 1.000 ore.\nIn seguito visse a Londra e nel Devon, fino a oltre 80 anni si rec\u00f2 a vedere tutti i tornei di Wimbledon. Dopo la morte del fratello Willy nel 1954, visse in diverse case di riposo nel sud dell'Inghilterra stabilendosi infine alla Birchy Hill Nursing Home di Sway, Hampshire dove mor\u00ec a 88 anni mentre ascoltava la radiocronaca del torneo di Wimbledon.\nLottie Dod entr\u00f2 nella International Tennis Hall of Fame nel 1983."}
{"id": "1935406", "revid": "1652635", "url": "https://it.wikipedia.org/wiki?curid=1935406", "title": "Basilica di San Nicol\u00f2 (Lecco)", "text": "La basilica di San Nicol\u00f2, gi\u00e0 collegiata prepositurale, \u00e8 il principale luogo di culto cattolico di Lecco.\nSituata in posizione rialzata, la chiesa plebana sorge sui resti dell'antica cinta muraria ed \u00e8 sede del prevosto di Lecco nonch\u00e9 del decanato dell'arcidiocesi di Milano. Venne dedicata a san Nicol\u00f2, patrono dei naviganti e dei barcaioli.\nAd identificare la chiesa \u00e8 l'altissimo campanile, che, con i suoi 96 metri di altezza, rappresenta una delle torri campanarie pi\u00f9 alte d'Italia.\nStoria.\nLa chiesa venne con ogni probabilit\u00e0 costruita su precedenti resti di fortificazione della citt\u00e0, anche se le pi\u00f9 antiche menzioni storiche della chiesa di San Nicolo risalgono al XIII secolo. Il primo documento scritto che parla di questo edificio religioso risale infatti al 1252,\"\" e la chiesa risulta anche citata nel Liber Notitiae Sanctorum Mediolani\"\". Il primitivo edificio religioso medievale si presentava con una struttura a tre navate\"\".\nAl 23 agosto 1584 risale la data della traslazione della sede della pieve da Castello (oggi rione della citt\u00e0) a Lecco, con decreto di san Carlo Borromeo la cui copia \u00e8 custodita nell'archivio Plebano.\nLa prima opera di ricostruzione della basilica inizi\u00f2 nel 1596, e prosegu\u00ec a fasi differenti fino al 1774, quando l'edificio venne dotato di una facciata neoclassica, con timpano triangolare e sei paraste ioniche. Nel XIX secolo si pens\u00f2 ad un ampliamento sostanziale della chiesa. L'attuale aspetto fu progettato dall'architetto Giuseppe Bovara,\"\" che vi lavor\u00f2 dal 1831 al 1862; al settembre 1930 risale la consacrazione del tempio per opera del cardinale Ildefonso Schuster proclamato beato nel 1996. La facciata venne invece terminata successivamente, nel 1881-83, contemporaneamente ai progetti di realizzazione del campanile neogotico (il precedente venne inglobato nel nuovo edificio). Eretto a fasi alterne sui resti di un antico bastione spagnolo circolare, fu inaugurato la notte di Natale del 1904.\nDal 22 gennaio 1943 \u00e8 basilica romana minore.\nDescrizione.\nArte e architettura.\nLa basilica di San Nicol\u00f2 sorge nel cuore della citt\u00e0 di Lecco, in posizione rialzata nei pressi del lago di Como. \u00c8 orientata sull'asse sud-ovest-nord-est, con la facciata rivolta a sud-ovest, in direzione del lago.\nLa basilica \u00e8 preceduta da un vasto sagrato al quale si accede tramite una doppia scalinata in pietra grigia. La facciata neoclassica \u00e8 a capanna, sormontata da un semplice frontone triangolare idealmente sorretto da sei lesene ioniche scanalate. Al centro della facciata si apre il portale, con semplice cornice in marmo, con ai lati, due a destra e due a sinistra, quattro nicche semicircolari.\nLe porte d'ingresso risalgono al 1975 quando Enrico Manfrini realizza, in sostituzione delle originarie, tre portoni con dei rilievi in bronzo inserendosi senza clamore nell'imponente facciata del Bovara. La maggiore, detta della \"Misericordia\", \u00e8 affiancata da due pi\u00f9 piccole laterali dette dei \"Papi\" e dei \"Santi\" raffigurando nella parte centrale gli altorilievi del Cristo e la Madonna mentre le formelle narrative a bassorilievo narrano storie della Redenzione attraverso alcuni episodi evangelici i quali sono ritratti nei tondi posti alle base. Le porte laterali raffigurano in una i Papi lombardi Giovanni XXIII e Paolo VI e nell'altra i due santi patroni della citt\u00e0: San Nicol\u00f2 e Santo Stefano.\nAlla sinistra della basilica, all'altezza del presbiterio, isolato da altri edifici, si innalza la torre campanaria neogotica, simbolo della citt\u00e0, costruita tra il 1882 e il 1904 alta ben 96 metri, la pi\u00f9 elevata dell'Arcidiocesi di Milano. All'interno della cella campanaria, si trova un concerto di 9 campane in \"Si\u266d\" la cui campana principale pesa 27 quintali ed \u00e8 opera del fonditore grosino Giorgio Pruneri (1904).\nL'interno \u00e8 a tre navate, una centrale e due navatelli ai lati con cappelle perimetrali; la navata centrale \u00e8 coperta con volta a botte e termina con un'abside semicircolare cinta da un deambulatorio con matroneo e preceduta dalla cupola affrescata con l'apparizione della Madonna del Rosario a San Pio V per annunciare la vittoria di Lepanto (1571) e l'istituzione della festa del Rosario; la santa Vergine appare in trono tra i Santi Domenico di Guzm\u00e1n e Caterina da Siena mentre a destra in ginocchio San Pio V contempla l'apparizione. L'intero spazio sacro \u00e8 arricchito da un vasto ciclo di pitture murarie. I grandi quadri delle pareti della navata centrale raccontano la storia di Ges\u00f9 dall'incontro con la Samaritana all'ingresso a Gerusalemme mentre le volte sono decorate con affreschi raffiguranti scene evangeliche e con quaranta medaglioni di vescovi santi. Di straordinario valore gli affreschi di scuola giottesca, come l\"Annunciazione\" e la \"Deposizione\" oltre ad una splendida serie rappresentante la vita di Sant'Antonio Abate. Pi\u00f9 recenti le decorazioni della navata centrale: \nSulle pareti della navata trovano posto anche alcuni dipinti attribuiti a Luigi Tagliaferri.\nA seguito di restauri eseguiti negli anni sessanta del XX secolo, emersero sulle pareti frammenti pittorici della fine del XIV secolo e dell'inizio del XV. La cappella del battistero \u00e8 l'unica parte rimasta dell'originaria chiesa duecentesca, mentre il fonte battesimale ivi contenuto risale al 1596. Di epoca medievale \u00e8 inoltre un'acquasantiera.\nAccanto al tempio sorge l'Oratorio parrocchiale di San Luigi, dalla storia pi\u00f9 che centenaria che ancora oggi \u00e8 frequentato da numerosi bambini, ragazzi, giovani e famiglie. Dell'oratorio fa parte anche la splendida cappella dedicata alla Madonna Immacolata e una lapide che elenca i benefattori della basilica.\nOrgani a canne.\nLa basilica di San Nicol\u00f2 dispone di due organi, uno sulla contro-facciata (di seguito: organo maggiore) ed uno nell'abside (organo corale). Durante le funzioni religiose, viene oggi utilizzato il solo organo corale, mentre l'organo pi\u00f9 antico \u00e8 azionato solo per concerti.\nOrgano maggiore.\nSulla cantoria in controfacciata, si trova l'organo a canne, costruito nel 1861 dall'organaro bosino Giuseppe Bernasconi riutilizzando parte del materiale fonico del precedente organo Serassi. Lo strumento \u00e8 a trasmissione integralmente meccanica, con due tastiere (la prima \"Grand'Organo\", la seconda \"Espressivo\") di 61 note ciascuna con prima ottava cromatica e pedaliera dritta di 27 note con prima ottava cromatica.\nOrgano corale.\nNell'abside, alle spalle dell'altare maggiore, si trova un secondo organo a canne, costruito nel 1974 dalla ditta organaria milanese Balbiani Vegezzi-Bossi.\nLo strumento \u00e8 a trasmissione elettrica, con mostra ceciliana composta da canne di principale disposte a palizzata e consolle mobile indipendente sulla destra del presbiterio avente due tastiere di 61 note ciascuna e pedaliera concavo-radiale di 32."}
{"id": "1935407", "revid": "290948", "url": "https://it.wikipedia.org/wiki?curid=1935407", "title": "Gas reali", "text": ""}
{"id": "1935408", "revid": "92723", "url": "https://it.wikipedia.org/wiki?curid=1935408", "title": "Callosotomia", "text": "La callosotomia \u00e8 un'operazione chirurgica di separazione dei due emisferi cerebrali per sezionamento del corpo calloso, eseguita con scopi terapeutici nella cura dell'epilessia.\nUna persona che subisce questa operazione entra in condizione Split-brain ovvero in una condizione medica nella quale l'emisfero destro e sinistro non comunicano pienamente, rendendo ad esempio impossibile ritrovare con la mano destra un oggetto toccato dalla mano sinistra.\nIndicazioni.\nLa procedura viene utilizzata in caso di attacco con caduta;"}
{"id": "1935409", "revid": "767487", "url": "https://it.wikipedia.org/wiki?curid=1935409", "title": "Processo per stupro", "text": "Processo per stupro \u00e8 un film del 1979 realizzato da sei giovani programmiste, filmaker e registe: Loredana Rotondo, Rony Daopulo, Paola De Martis, Annabella Miscuglio, Maria Grazia Belmonti, Anna Carini. Fu il primo documentario su un processo per stupro mandato in onda dalla RAI. Ebbe una vastissima eco nell'opinione pubblica relativamente al dibattito sulla legge contro la violenza sessuale.\nL'idea di documentare un processo per stupro nacque in seguito ad un Convegno Internazionale sulla \u00abViolenza contro le donne\u00bb, organizzato dal movimento femminista nell'aprile del 1978 nella \"Casa delle donne\" in via del Governo vecchio, a Roma. In quel convegno emerse che ovunque nel mondo, quando aveva luogo un processo per stupro, la vittima si trasformava in imputata. Loredana Rotondo, programmista alla RAI, propose a Massimo Fichera, allora direttore di Raidue, di filmare un processo per stupro in Italia. Fichera accett\u00f2. Dietro preventiva autorizzazione del Presidente della corte, il documentario fu filmato al Tribunale di Latina da Rony Daopulo, Paola De Martiis, Annabella Miscuglio, Anna Carini, Maria Grazia Belmonti, Loredana Rotondo con un grande e corale lavoro del collettivo femminista che le sei registe formavano.\nIl documentario \"Processo per stupro\" fu mandato in onda per la prima volta alle 22:00 il 26 aprile 1979 e fu seguito da circa tre milioni di telespettatori; a seguito di richieste di replica, fu ritrasmesso in prima serata nell'ottobre dello stesso anno e fu seguito da nove milioni di telespettatori. Fu quindi insignito del Prix Italia e presentato a svariati festival del cinema, fra cui il Festival di Berlino, la settimana del cinema europeo a Nuova Delhi, ottiene una nomination nella terna finale dell'International Emmy Award; se ne conserva oggi una copia negli archivi del MOMA di New York\nIn un'intervista del 2007, l'avvocata Tina Lagostena Bassi, che nel processo era difenditrice di parte civile, sottoline\u00f2 quanto la trasmissione in tv del documentario fosse stata sconvolgente per gli spettatori perch\u00e9 si rendeva visibile come gli avvocati che difendevano gli accusati di stupro potevano essere altrettanto violenti nei confronti delle donne: inquisendo sui dettagli della violenza e sulla vita privata della parte lesa, puntavano a screditarne la credibilit\u00e0 e finivano per trasformarla in imputata. L'atteggiamento mentale che emergeva in aula era che una donna \u00abdi buoni costumi\u00bb non poteva essere violentata; che se c'era stata una violenza, questa doveva evidentemente essere stata provocata da un atteggiamento sconveniente da parte della donna; che se non c'era una dimostrazione di avvenuta violenza fisica o di ribellione, la vittima doveva essere consenziente.\nNel dibattimento, il \u00abdisonore\u00bb si sposta gradualmente dal presunto aggressore alla presunta vittima, tanto che nella sua arringa, l'avvocatessa Lagostena Bassi sente la necessit\u00e0 di ricordare che lei non \u00e8 il difensore della parte lesa, ma l'accusatore degli imputati.\nTrama.\nLa parte lesa nel processo filmato era una giovane di 18 anni, Fiorella (il cognome non \u00e8 reso noto), che denunci\u00f2 per violenza carnale di gruppo quattro uomini sulla quarantina, fra cui Rocco Vallone, un conoscente. Fiorella, lavoratrice in nero, dichiar\u00f2 di essere stata invitata da Vallone in una villa di Nettuno per discutere una proposta di lavoro stabile come segretaria presso una ditta di nuova costituzione, e di essere stata sequestrata e violentata per un pomeriggio da Rocco Vallone stesso e da altri tre uomini. Gli imputati ammettono spontaneamente i fatti al momento dell'arresto; interrogati successivamente, negano tutto; in istruttoria, dichiarano che il rapporto era avvenuto dopo aver concordato con la ragazza un compenso di 200.000 lire. Dei quattro imputati, uno si rese latitante. Il processo fu reso difficile dal fatto che la vittima conosceva l'imputato principale e non presentava segni di percosse o maltrattamenti. L'avvocata Tina Lagostena Bassi era difensore di parte civile.\nAll'inizio del processo la cifra di due milioni di lire venne depositata in aula dagli avvocati difensori in qualit\u00e0 di risarcimento danni. La vittima chiese 1 lira come risarcimento simbolico, mentre l'avvocata Lagostena Bassi defin\u00ec l'offerta di due milioni \u00abuna mazzetta gettata sul tavolo\u00bb.\nDurante il processo gli imputati dichiararono che il rapporto era avvenuto dopo aver concordato con la ragazza un compenso di 200.000 lire, che poi non le avevano pi\u00f9 dato perch\u00e9 non soddisfatti, e ammisero di averle proposto il giorno dopo un milione.\nIl tribunale condann\u00f2 Rocco Vallone, Cesare Novelli e Claudio Vagnoni ad un anno e otto mesi di reclusione, mentre Roberto Palumbo fu condannato a due anni e quattro mesi. Tutti e quattro gli imputati beneficiarono della libert\u00e0 condizionale e furono subito rilasciati. Il risarcimento dei danni venne calcolato in due milioni di lire.\nFra i dettagli che suscitarono scalpore: gli avvocati difensori chiesero alla vittima se e in che modo era stata picchiata, se c'era stata \"fellatio cum eiaculatione in ore\" e altri dettagli sulla violenza, e se aveva mai avuto prima rapporti carnali con il principale imputato; chiesero inoltre alla madre della vittima come mai la figlia era andata ad un appuntamento con un uomo che non le aveva presentato, e chiamarono a testimoniare amici degli imputati, che dichiararono che la ragazza, malgrado fosse fidanzata, s'intratteneva facilmente con altri uomini al bar.\nLe arringhe.\nAlcuni passaggi delle arringhe degli avvocati:"}
{"id": "1935410", "revid": "1272592", "url": "https://it.wikipedia.org/wiki?curid=1935410", "title": "Giuseppe Bovara", "text": "Biografia.\nGiuseppe Bovara, dopo gli studi all'Accademia di Belle Arti di Brera e la laurea all'Universit\u00e0 degli Studi di Pavia, aveva subito il fascino dell'arte romana, con cui era venuto a contatto diretto dal 1803 al 1810 quando, tornato a Lecco, inizi\u00f2 la sua prolifica opera.\nTra gli innumerevoli edifici realizzati dal Bovara spiccano: la chiesa parrocchiale di Malgrate, quella di Calolzio a Calolziocorte, quella di Valmadrera, quella di Annone di Brianza, \"San Rocco\" a Barco, \"San Michele\" a Foppenico, il campanile di Villa d'Adda, \"San Gaetano\" a Valmadrera, Palazzo Bovara di Lecco, il Teatro della Societ\u00e0 a Lecco, la basilica di San Nicol\u00f2 a Lecco, villa Berera a Rancio, villa Brini a Castello ed anche un ponte a Bellano.\nOpere.\nNella sola citt\u00e0 di Lecco e nella Valle Magrera il Bovara ha lavorato a:"}
{"id": "1935413", "revid": "767487", "url": "https://it.wikipedia.org/wiki?curid=1935413", "title": "Derek St. Holmes", "text": "\u00c8 particolarmente conosciuto per la sua collaborazione con Ted Nugent.\nBiografia.\nInizia a suonare la chitarra in varie band finch\u00e9 non viene notato da Ted Nugent. Dopo un'audizione St. Holmes entra nella band. Dopo aver registrato vari dischi lascia il gruppo e fonda i \"St. Paradise\", poi inizia a collaborare con Brad Whitford, da poco fuoriuscito dagli Aerosmith. I due registrano un unico disco, poi St. Holmes entra nel gruppo di Michael Schenker, anche in questo caso per un solo album. Negli anni novanta torna con Nugent, e successivamente inizia la carriera solista."}
{"id": "1935414", "revid": "400694", "url": "https://it.wikipedia.org/wiki?curid=1935414", "title": "Gabrio Medici", "text": "Biografia.\nFamiglia.\nEra figlio di Bernardino Medici, milanese, esattore delle imposte e (forse) usuraio, e Cecilia Serbelloni, appartenente ad una famiglia di notai e giurisperiti milanesi. Non apparteneva alla pi\u00f9 nota famiglia de' Medici di Firenze, ma al ramo lombardo dei Medici di Marignano.\nI Medici di Melegnano, guidati da Gian Giacomo detto il Medeghino, secondo lo storico Massimo Carlo Giannini, fu \"il caso pi\u00f9 eclatante di ascesa ... sociale avvenuto nel Ducato di Milano\". In particolare tra il 1523 e il 1532 il Medeghino costitu\u00ec un effimero stato centrato sulle fortezze di Musso, Lecco e Monguzzo, che arriv\u00f2 a comprendere tutta l'attuale provincia di Lecco e buona parte di quella di Como. Questo stato fu conosciuto come marchesato di Musso; il Medeghino, anche quando poi perse il controllo di questo territorio, ricevette un feudo (Marignano) ed il titolo di marchese.\nIn questo contesto i Medici strinsero alleanze matrimoniali prestigiose con una delle pi\u00f9 ricche e potenti famiglie della nobilt\u00e0 lombarda, i Borromeo (San Carlo Borromeo \u00e8 quindi nipote di Gabrio) e con la seconda dinastia di mercenari-imprenditori della Germania, i Von Ems zu Hohenems (noti anche come Altemps o Altaemps).\nInoltre suo fratello Giovanni Angelo divenne vescovo di Ragusa (1546), cardinale di Santa Pudenziana (1549), e infine papa, con il nome di Pio IV (26 dicembre 1555 - 9 dicembre 1565).\nCarriera militare.\nGabrio era il minore dei fratelli Medici, fu iniziato alla carriera delle armi verso la fine degli anni venti, partecip\u00f2 con il grado di alfiere ad alcune campagne contro Venezia e gli Sforza, sempre agli ordini dei fratelli maggiori Giovanni Giacomo e Giovanni Battista.\nOttenne poi il comando di un contingente di lanzichenecchi tedeschi che combattevano per il Medeghino; e fu al fianco di Battista Borsieri nel comando della flotta lacuale del fratello.\nDurante la seconda guerra di Musso (1531-1532), che vide opposte le forze del marchesato omonimo a quelle del Duca di Milano, delle tre leghe grigie e dei cantoni protestanti elvetici, si distinse particolarmente. Fu proprio Gabrio il primo capitano mussiano a penetrare in Valtellina, dando di fatto inizio alla guerra il 13 febbraio 1531. Fu inoltre uno dei capitani coinvolti nella conquista, assedio e ritirata da Morbegno nell'aprile del medesimo anno. Durante uno scontro tra la flotta mussiana, di ritorno da una scorreria, e l'esercito sforzesco accampato a Mandello (al comando del colonnello Vistarino) fu colpito da un colpo di colubrina. Mor\u00ec subito dopo.\nIl suo corpo, inizialmente seppellito a Lecco, fu in seguito traslato a Milano, e riposa ora nel Duomo accanto al pi\u00f9 noto fratello Giovanni Giacomo. Il monumento funebre fu realizzato da Leone Leoni, su commissione di Pio IV. Pio IV concesse un'indulgenza (perdono di Lecco) alla chiesa che ne aveva precedentemente conservato le spoglie."}
{"id": "1935416", "revid": "278954", "url": "https://it.wikipedia.org/wiki?curid=1935416", "title": "Lottie Dod", "text": ""}
{"id": "1935417", "revid": "767487", "url": "https://it.wikipedia.org/wiki?curid=1935417", "title": "Kool Moe Dee", "text": "Kool Moe Dee comincia la propria carriera nei Treacherous Three, trio che si esibiva in \"performance\" \"freestyle\" che si sciolse nel 1985, permettendo al rapper di intraprendere la propria carriera da solista. I Treacherous Three si riunirono brevemente nel 1993.\n\u00c8 stato uno dei primi e pi\u00f9 importanti MC a calcare la scena hip hop statunitense tra la fine degli anni settanta e tutti gli anni ottanta. La sua carriera \u00e8 stata anche indissolubilmente legata alla rivalit\u00e0 con LL Cool J.\n\u00c8 stato uno dei primissimi vincitori dell'NAACP Image Award, nonch\u00e9 uno dei primi rapper ad ottenere un Grammy Award."}
{"id": "1935419", "revid": "287204", "url": "https://it.wikipedia.org/wiki?curid=1935419", "title": "Club Voleibol P\u00f2rtol", "text": "Il Club Voleibol P\u00f2rtol Palma de Mallorca \u00e8 una societ\u00e0 pallavolistica spagnola, con sede a Palma di Maiorca.\nStoria della societ\u00e0.\nIl club, nacque nel 1993 a P\u00f3rtol, nel comune di Marratx\u00ed, raccogliendo l'eredit\u00e0 del \"Club Voleibol Palma\", gi\u00e0 cinque volte Campione di Spagna negli anni ottanta. Nel 2000 ottenne la promozione in Superliga, massimo campionato spagnolo.\nNella sua storia ha disputato tre finali nelle competizioni europee, perdendole tutte contro compagini italiane: nel 1984 e nel 2006 perse la Coppa delle Coppe rispettivamente contro la Klippan Torino e la Copra Piacenza, mentre nel 2005 fu battuta in Coppa CEV dalla Lube Banca Marche Macerata. Nel 2006 vinse il suo primo titolo nazionale, confermandosi nelle due annate successive."}
{"id": "1935425", "revid": "121387359", "url": "https://it.wikipedia.org/wiki?curid=1935425", "title": "Diagramma di Andrews", "text": "Il diagramma di Andrews \u00e8 la rappresentazione nel piano p-V (detto anche piano di Clapeyron) del comportamento del sistema gas-liquido di una sostanza.\nConsideriamo un gas racchiuso in un cilindro chiuso con un pistone mobile.\nSe il gas \u00e8 ideale, con una trasformazione isoterma (a temperatura costante), sul piano di Clapeyron p-V si ottengono delle iperboli equilatere, iperboli di equazione formula_1. \nSe invece consideriamo un gas reale, per temperature abbastanza basse e pressioni abbastanza alte le isoterme si avvicinano alle suddette iperboli.\nGradi di libert\u00e0.\nNel diagramma di Andrews sono rappresentati stati termodinamici . Quelli con le varianze:\nRegioni zero-varianti.\nPunto critico.\nIn corrispondenza del punto C vi \u00e8 una isoterma importante: l\"isoterma critica\". Il punto C si chiama punto critico e rappresenta la massima temperatura alla quale la sostanza pu\u00f2 trovarsi nella fase liquida: al di sopra di questa temperatura, la sostanza si pu\u00f2 trovare solo in stato gassoso. Essa corrisponde per ogni sostanza ad un volume critico formula_2 e ad una pressione critica formula_3. Da un punto di vista geometrico, l'isoterma critica corrisponde alla massima temperatura per cui l'isoterma presenta un flesso ed \u00e8 l'unica temperatura in corrispondenza della quale si ha un flesso a tangente orizzontale.\nRegioni mono-varianti.\nEquilibrio liquido-vapore.\nL'equilibrio tra liquido e vapore \u00e8 rappresentato sul diagramma di Andrews da una regione delimitata da una curva a campana, detta appunto campana di Andrews (zona tratteggiata in figura), che sta al di sotto dell'isoterma critica. All'interno della campana di Andrews si ha quindi all'equilibrio la coesistenza di due fasi.\nAll'interno della campana di Andrews, al diminuire del volume non si hanno variazioni apprezzabili di pressione; come si vede dalla figura, l'isoterma diventa una retta orizzontale tra i punti M ed N. Nel punto M si ha poi un brusco incremento della pressione, che pu\u00f2 tendere a un valore infinito senza diminuzione apprezzabile del volume: ci\u00f2 indica che non si pu\u00f2 comprimere ulteriormente il fluido. Diminuendo ulteriormente la temperatura il tratto orizzontale \u00e8 pi\u00f9 esteso, ma il discorso non cambia dal punto di vista qualitativo.\nTransizioni di fase.\nNel diagramma di Andrews le transizioni di fase sono rappresentate da curve, quindi hanno varianza pari a 1.\nI punti di rugiada (\"dew point\") sono rappresentati dalla curva di \"vaporus\", che \u00e8 la parte a destra del punto critico della campana di Andrews.\nI punti di inizio ebollizione (\"bubble point\") sono invece rappresentati dalla curva di \"liquidus\", che \u00e8 la parte a sinistra del punto critico della campana di Andrews.\nIl fenomeno della transizione di fase liquido-vapore avviene lungo tutto il tratto a pressione costante entro la campana di Andrews, che va dai punti di inizio ebollizione ai punti di rugiada. Questo avviene per ciascuna sostanza ad una determinata pressione, detta tensione di vapor saturo, ed essa dipende per sostanze pure solo dalla temperatura. \nRegioni bi-varianti.\nVapore saturo, sovrassaturo, e insaturo.\nIl termine vapore viene quindi utilizzato quando una sostanza che si trova nello stato aeriforme \u00e8 al di sotto della temperatura critica, mentre si usa il termine gas per indicare la stessa sostanza a temperatura maggiore della temperatura critica.\nI termini vapore sovrassaturo e vapore insaturo si riferiscono a delle condizioni di non equilibrio, che si possono realizzare se il vapore non rimane a contatto con il suo liquido per un tempo sufficientemente lungo, per cui nel caso di vapore sovrassaturo la massa di liquido a contatto con il vapore \u00e8 minore di quella che si avrebbe all'equilibrio (cio\u00e8 in condizioni di vapore saturo), mentre nel caso di vapore insaturo la massa di liquido a contatto con il vapore \u00e8 maggiore di quella che si avrebbe all'equilibrio. Un \"vapore sovrassaturo\" \u00e8 un vapore le cui condizioni stanno a sinistra della curva di \"vaporus\" (che \u00e8 la parte destra della campana di Andrews), mentre un \"vapore insaturo\" \u00e8 un vapore le cui condizioni stanno a destra della curva di \"vaporus\".\nLiquido, liquido surriscaldato e liquido sottoraffreddato.\nLa zona in cui le variazioni di pressione sono trascurabili \u00e8 la zona in cui comprimendo il gas la pressione non aumenta finch\u00e9 tutto il gas non \u00e8 passato alla fase liquida, che si trova dunque all'estrema sinistra del grafico.\nLe condizioni liquido surriscaldato e di liquido sottoraffreddato rappresentano, come le condizioni di liquido insaturo e di liquido sovrassaturo, delle condizioni di non-equilibrio, con cui rispettivamente si indica un liquido che \u00e8 oltre il suo punto di ebollizione (cio\u00e8 a destra della curva di \"liquidus\", che \u00e8 la parte sinistra della campana di Andrews) o sotto il suo punto di fusione.\nFluido supercritico.\nAl di sopra dell'isoterma critica il gas si comporta da fluido supercritico.\nUn fluido supercritico manifesta propriet\u00e0 intermedie tra i gas e i liquidi.\nLavoro per variazione di volume.\nIn un diagramma p-V la determinazione del lavoro scambiato per variazione di volume \u00e8 ricavabile per via grafica, essendo:\ne quindi integrando:\nl'integrale in questione corrisponde all'area racchiusa tra la curva che identifica la trasformazione in esame (tra gli stati 1 e 2) e l'asse delle ascisse.\nCovolume.\nA temperature pi\u00f9 basse le isoterme cominciano a presentare un flesso a bassi volumi anche se continuano ad essere iperboli per grandi valori del volume. Al decrescere del volume, si hanno variazioni molto elevate della pressione, finch\u00e9 sale asintoticamente. L'asintoto verticale rappresenta un limite per la pressione, ma questo asintoto non corrisponde all'asse delle pressioni come predice l'equazione di stato dei gas ideali: ci\u00f2 dimostra che non si pu\u00f2 avere una compressione totale fino a portare il volume a zero. Il valore minimo del volume raggiungibile per compressione \u00e8 detto covolume e rappresenta il minimo valore del volume del gas comprimibile e se ne tiene conto nell'equazione di Van der Waals.\nOgni isoterma rappresenta una particolare configurazione del gas. Per temperature alte, il gas si pu\u00f2 comprimere ed espandere: ma mentre l'espansione pu\u00f2 continuare indefinitivamente, la compressione assume un valore minimo in corrispondenza all'asintoto verticale: questo asintoto corrisponde non a volume nullo, ma presenta il valore massimo della pressione in corrispondenza del covolume."}
{"id": "1935426", "revid": "73843", "url": "https://it.wikipedia.org/wiki?curid=1935426", "title": "Single-Pair High-speed Digital Subscriber Line", "text": " \nIn telecomunicazioni Single-Pair High-speed digital subscriber line (SHDSL) \u00e8 una tecnologia di tipo Digital Subscriber Line (DSL), che fornisce una velocit\u00e0 di trasmissione simmetrica (uguale velocit\u00e0 in download e upload) da 192 a 2.304 kbit/s per una singola coppia in rame (doppino), con incrementi di 64 kbit; variabile da 384 a 4.608 kbit/s per due doppini, con incrementi di 128 kbit/s SHDSL \u00e8 anche sigla di \"Symmetric High-speed Digital Subscriber Line\".\nCaratteristiche.\nLa massima distanza raggiungibile dipende dall'attenuazione specifica del doppino, dal \"bit rate\" richiesto e dalle condizioni di rumorosit\u00e0 del cavo (pi\u00f9 \u00e8 rumoroso, minore \u00e8 la distanza raggiungibile) fino a circa 3\u00a0km. La modalit\u00e0 con due doppini pu\u00f2 tuttavia essere usata per aumentare la distanza diminuendo il \"bit rate\" usato su ogni singolo doppino.\nIl \"payload\" pu\u00f2 essere scelto con flessibilit\u00e0 tra modalit\u00e0 strutturate (T1 o E1 intere o frazionate), accessi base ISDN multipli, Asynchronous Transfer Mode (ATM) o una combinazione di traffico pacchettizzato e strutturato che condividono lo stesso collegamento SHDSL.\nIl primo standard internazionale per SHDSL \u00e8 stata la Raccomandazione ITU-T G.991.2, del febbraio 2001.\nIn Europa, una variante del G.SHDSL \u00e8 stata standardizzata dell'ETSI sotto il nome SDSL. Questa variante ETSI non \u00e8 compatibile con la variante europea delle specifiche [ITU-T] e non dev'essere confusa con il termine SDSL utilizzato in Nord America.\nLa versione SHDSL.bis.\nL'ultima variante allo standard SHDSL, SHDSL.bis, consente una maggiore flessibilit\u00e0 nell'allocazione della banda nei diversi canali fisici di trasporto, e ha l'opzione per aumentare la velocit\u00e0 trasmissiva con una diversa tecnica di modulazione del segnale elettrico, tramite una 32-TCPAM invece di una Trellis-Coded Pulse Amplitude Modulation a 16 bit (16-TCPAM).\nLa nuova versione supporta il trasporto diretto di traffico a pacchetti, che si aggiunge alle precedenti commutazione ATM e T1/E1. Ci\u00f2 consente, ad esempio, il trasporto in maniera nativa, senza trasformazioni, dei pacchetti trasmessi in una rete Ethernet. Lo standard SHDSL.bis fornisce una velocit\u00e0 di connessione da 2 a 5,69\u00a0Mbit/s, entro un raggio utile superiore ai 2,7\u00a0km."}
{"id": "1935433", "revid": "188323", "url": "https://it.wikipedia.org/wiki?curid=1935433", "title": "Fasatura di distribuzione variabile", "text": ""}
{"id": "1935438", "revid": "80598", "url": "https://it.wikipedia.org/wiki?curid=1935438", "title": "Mimmo Cavallo", "text": "Biografia artistica.\nEmigrato a Torino con la sua famiglia numerosa, torna nella sua terra di origine per coltivare la passione per la musica. In seguito si trasferir\u00e0 a Roma dove former\u00e0 un gruppo musicale. L'incontro che segna il suo corso artistico \u00e8 quello con Antonio Coggio, grazie al quale pubblicher\u00e0 i suoi primi due album con la CGD. Nel 1980 l'esordio con \"Siamo meridionali\" ottiene un certo riconoscimento da parte degli addetti ai lavori, ottenendo un importante riconoscimento al \"Premio Tenco\". Geniale e sferzante il suo \"Siamo meridionali\" diventa un inno di battaglia destinato a \u201cstoricizzarsi\u201d. L'anno successivo parteciper\u00e0 al Festivalbar con \"Uh, mamm\u00e0!\", che rimane il suo brano pi\u00f9 conosciuto, che per molto tempo rimase l'unico oggetto di cover, dalla band Fratelli di Soledad nel 1996.\nIl secondo disco \u00e8 un insieme di canzoni nelle quali il cantautore meridionale esprime tutto il suo lato critico e graffiante, ma anche le sue indubbie qualit\u00e0 artistiche che spesso gli valgono l'accostamento a Rino Gaetano. La canzone fa anche da titolo al suo secondo album, i cui brani Mimmo riesce a far conoscere attraverso la trasmissione televisiva \"Mister Fantasy\". Parteciper\u00e0 inoltre a numerose trasmissioni televisive che accrescono la sua popolarit\u00e0 nel giro di pochi mesi. Tuttavia emergono incomprensioni con il mondo discografico e una certa idiosincrasia con il cosiddetto show business, tali da costringerlo a cambiare scuderia ed a pubblicare, stavolta con la Fonit Cetra, il suo terzo lavoro, che vede la luce nel 1982 e che s'intitola \"Stancami, stancami musica\".\nIn precedenza, l'ultima produzione con la CGD era stata la sigla del programma \"La storia d'Italia a fumetti\" curato da Enzo Biagi, intitolato \"Ma che storia \u00e8 questa\". Successivamente comporr\u00e0 sigle televisive e colonne sonore di film, tra cui \"Quasi quasi mi sposo\" Renzo Arbore e Luciano De Crescenzo. Il terzo album conferma il suo stile ironico e pungente, la sua libert\u00e0 espressiva, tesa a sonorit\u00e0 rock, senza dimenticare lo stile della canzone d'autore, anche se il suo marchio di fabbrica risiede soprattutto in una certa ruvidit\u00e0 linguistica con la quale denuncia alcune contraddizioni della nostra societ\u00e0, dando voci a realt\u00e0 scomode fino ad allora mai illustrate in un disco e raramente in libri e programmi, dimostrandosi libero da ogni convenzione e da ogni \"padrone\", fino a diventare una figura atipica del cantautorato italiano, che risente dell'eredit\u00e0 artistica di Edoardo Bennato, Rino Gaetano e in parte del teatro canzone di Giorgio Gaber.\nLa supervisione artistica della \"scuderia Coggio\" \u00e8 un marchio di garanzia dei suoi primi dischi, dove si segnalano interventi di Mia Martini, e dove, tra i cori, fa capolino un'ancora sconosciuta Fiorella Mannoia, per la quale Mimmo scrive la musica di \"Caff\u00e8 nero bollente\" che le vale il debutto al Festival di Sanremo nel 1981. Altri autori si affideranno a lui per avere nuove canzoni: oltre alla gi\u00e0 citata Mia Martini che canta \"Guarir\u00f2 guarir\u00f2\", \u00e8 Gianni Morandi che canter\u00e0 ben tre suoi brani in due differenti album: \"Mi manchi\" in \"Immagine italiana\" del 1984, \"Donna bimba mia\" e \"Tornare a casa\" in \"Le italiane sono belle\" del 1987. Inoltre successivamente scriver\u00e0 canzoni per Alberto Cheli (Schola Cantorum), Ornella Vanoni, Syria, Loredana Bert\u00e8. Nel 1988 pubblica il suo quarto album \"Non voglio essere uno spirito\", seguito quattro anni dopo dall'autobiografico \"L'incantautore\", che vale al cantautore lizzanese la partecipazione ad \"Un disco per l'estate\" col singolo \"Le donne che amano troppo\".\nEntrambi gli album usciranno con l'etichetta DDD, la stessa che vide l'esordio di Eros Ramazzotti. Dal 1990 al 1994 il cantautore si concentra soprattutto sulla realizzazione di brani per altri artisti. Nel 1992 vince il \"premio Rino Gaetano\" come canzone d'autore. Nella sua attivit\u00e0 di compositore, Mimmo esprime soprattutto la sua vena romantica, che comunque non \u00e8 del tutto assente nelle canzoni incise per s\u00e9: a proposito di sentimenti, la sua \"Viva l'amore\", sar\u00e0 presentata da Mia Martini, alla gara canora di Canale 5 Festival Italiano nell'autunno 1994, pochi mesi prima della sua prematura scomparsa; per lei il cantautore aveva scritto altri brani tra i quali \"Danza pagana\", \"Dio c'\u00e8\", \"Il mio oriente\", \"Buio\". Fu proprio insieme a Mimmo Cavallo appunto che Mia Martini fece le sue ultime apparizioni ed i suoi ultimi concerti: il legame tra i due artisti, consolidato negli anni, era molto profondo, e la scomparsa di Mim\u00ec, unita a una profonda sfiducia per il mondo della discografia italiana, lo ha persuaso ad un ritiro prolungato dalle scene.\nMantenendo contatti professionali con Antonio Coggio e sporadicamente realizzando qualche concerto dal vivo soprattutto al Sud Italia, torna in sala di incisione nell'album della sua conterranea Mariella Nava \"Questa sono io\" del 2002, nel ritornello di \"St'amuri\" (in dialetto salentino). Un pubblico di ammiratori silenti, che non hanno smesso di seguirlo in questi anni di silenzio artistico, ha atteso un suo ritorno discografico. La casa discografica Warner, nel 2005, ha pubblicato una raccolta con alcune sue canzoni dei primi tre album, raccolta che \u00e8 stata giudicata unanimemente male assemblata, priva di alcuni suoi brani significativi, soddisfacendo quindi soltanto in parte le richieste degli ammiratori stessi che speravano nella ristampa integrale su CD dei primi lavori, giacch\u00e9 anche i restanti due sono fuori catalogo da tempo.\nIl ritorno sulle scene \u00e8 preceduto, nel 2011 da \"Vedo nero\" che scrive per Zucchero Fornaciari, il quale la include nel suo album \"Chocabeck\" e diventa uno dei successi radiofonici dell'estate 2011. Nello stesso anno scrive la canzone \"Gloria gloria\" per Al Bano, che la include nel suo album \"Amanda \u00e8 libera\". Questo nuovo fermento artistico sfocia nella stesura dei testi dello spettacolo \"Terroni - Centocinquant'anni di menzogne\" (tratto dal libro \"Terroni\" di Pino Aprile), spettacolo di teatro canzone in cui si esibisce con Roberto D'Alessandro. Lo spettacolo ha visto la prima a Roma, il 21 marzo 2011 al teatro Quirino realizzando il tutto esaurito, sancendo di fatto il ritorno dell'artista che ne ha pubblicato i brani nel suo sesto album.\nNel 2014 pubblica un nuovo album dal nome \"Dalla parte delle bestie\" in cui rinnova il suo stare sempre dalla parte dei perdenti contro l'arroganza del potere e della legge del pi\u00f9 forte.\nL'11 dicembre 2020 esce \"Non Illudermi Cos\u00ec \" il titolo della terza traccia inedita presente nella versione DELUX di D.O.C., album di Zucchero scritto da Zucchero e Mimmo Cavallo"}
{"id": "1935441", "revid": "125777193", "url": "https://it.wikipedia.org/wiki?curid=1935441", "title": "Trinitite", "text": "La trinitite (conosciuta anche come vetro di Alamogordo o atomite) \u00e8 il nome dato al residuo vetroso formatosi nel deserto, vicino ad Alamogordo in Nuovo Messico,\nsul sito dell'esplosione avvenuta il 16 luglio 1945, del primo ordigno nucleare, chiamato in codice \"Trinity\" (Trinit\u00e0) e basato sul plutonio.\nIl vetro \u00e8 costituito principalmente di silicio e di feldspato fusi dal calore generato dall'esplosione nucleare, \u00e8 solitamente di colore verde chiaro, anche se in alcuni campioni si presenta di altri colori. \u00c8 leggermente radioattivo, ma \u00e8 possibile maneggiarlo per limitati periodi di tempo senza rischi eccessivi.\nSono stati identificati vari tipi differenti di trinitite: la forma pi\u00f9 comune \u00e8 di color verde, campioni di colore nero contengono ferro proveniente dalla torre metallica che sosteneva la bomba sopra la superficie del deserto, campioni di color rosso contengono rame proveniente dalla bomba stessa e dai cavi che la collegavano alla postazione di controllo e messa a fuoco. Sono state trovate anche perle originate da silicio fuso proiettato in aria e solidificatosi prima di toccare il suolo.\nVerso la fine degli anni quaranta e l'inizio degli anni cinquanta, sono stati raccolti campioni di trinitite e venduti a collezionisti di minerali come novit\u00e0. Alcuni campioni possono ancora essere trovati sul sito dell'esplosione, anche se la maggior parte \u00e8 stata fatta rimuovere e seppellire dalla Commissione per l'energia atomica degli Stati Uniti nel 1952: attualmente \u00e8 illegale raccogliere il materiale restante sul sito, tuttavia il materiale raccolto prima di questa proibizione \u00e8 ancora in possesso dei collezionisti.\nNel 2005 \u00e8 stato teorizzato da parte di Roberto Hermes, ricercatore del Los Alamos National Laboratory, e dal ricercatore indipendente William Strickfaden, che gran parte della trinitite si sia formata non dalla sabbia esposta al calore della palla di fuoco formata dall'esplosione nucleare ma da sabbia risucchiata all'interno della palla di fuoco e in seguito piovuta in forma liquida.\nIl nome trinitite non \u00e8 usato solamente per i residui vetrosi originati dall'esplosione \"Trinity\" ma \u00e8 a volte usato per indicare i residui vetrosi originati da tutti i test di bombe nucleari. Sono stati riconosciuti molti falsi tra i campioni in possesso dei collezionisti, per creare i quali \u00e8 possibile usare molti metodi in grado di far assumere al silicio l'aspetto di vetro verde e una leggera radioattivit\u00e0; tuttavia solo materiale proveniente veramente dal sito di un'esplosione nucleare pu\u00f2 contenere determinati isotopi, prodotti da attivazione neutronica, che non sono presenti nei minerali radioattivi di origine naturale. Una dettagliata spettrografia gamma pu\u00f2 determinare il potenziale dell'esplosione nucleare che ha formato il campione di trinitite."}
{"id": "1935447", "revid": "1660819", "url": "https://it.wikipedia.org/wiki?curid=1935447", "title": "Complotto di Tirana", "text": "Complotto di Tirana \u00e8 il nome dato alla geniale performance che ha preso di mira la Biennale di Tirana, avvenuta nel settembre 2001 - in concomitanza con gli Attentati dell'11 settembre 2001.\nOrganizzazione.\nUn finto Oliviero Toscani grazie a email e lettere spedite a Giancarlo Politi, il direttore di \"Flash Art\", riusc\u00ec a farsi invitare come curatore alla Biennale di Tirana. Durante l'occasione il finto Toscani invent\u00f2 quattro artisti, ideati intenzionalmente per essere scandalosi e trash (uno era un pedofilo che esponeva foto di bambine, un altro un estremista islamico) comprese le loro opere e i loro percorsi artistici, facendoli invitare a esporre a Tirana, e scrisse anche un testo sostenendone il lavoro da un punto di vista teorico. Il testo fu pubblicato in anteprima sul numero di Luglio 2001 su \"Flash Art\" e in seguito nel catalogo della Biennale.\nI quattro artisti inventati dal falso Toscani erano:\nRiuscita.\nI quattro artisti furono regolarmente esposti alla Biennale di Tirana, riuscendo a beffare gli organizzatori della Biennale, numerosi addetti ai lavori, riviste di settore.\nEsiti.\nLa geniale performance fu scoperta quando poco dopo l'inaugurazione nel settembre 2001 il vero Oliviero Toscani, venuto a conoscenza del fatto, querel\u00f2 gli organizzatori della Biennale. La vicenda si complic\u00f2 ulteriormente perch\u00e9 uno dei quattro artisti inventati esposti era indicato come vicino all'estremismo islamico e la Biennale, sponsorizzata anche dal falso Toscani con cartoline recanti l'immagine di Osama Bin Laden, aveva aperto a pochi giorni dall'11 settembre. Dopo diverse ricerche il responsabile della beffa fu individuato nell'artista Marco Lavagetto. "}
{"id": "1935452", "revid": "111583126", "url": "https://it.wikipedia.org/wiki?curid=1935452", "title": "Val Can\u00e8", "text": "La Val Can\u00e8, talora indicata come Val di Can\u00e8, \u00e8 una valle alpina della Provincia di Brescia; \u00e8 una sussidiaria dell'alta Val Camonica ed \u00e8 all'interno del Parco Nazionale dello Stelvio.\nSi tratta di una piccola valle che inizia a nord del paese omonimo e termina a m con la Punta di Pietra Rossa. \u00c8 percorsa dal torrente Fomedio."}
{"id": "1935453", "revid": "1149807", "url": "https://it.wikipedia.org/wiki?curid=1935453", "title": "Juni e Juli", "text": ""}
{"id": "1935454", "revid": "79454419", "url": "https://it.wikipedia.org/wiki?curid=1935454", "title": "Ferrata", "text": ""}
{"id": "1935459", "revid": "28592", "url": "https://it.wikipedia.org/wiki?curid=1935459", "title": "Comitato di Liberazione", "text": ""}
{"id": "1935460", "revid": "6923", "url": "https://it.wikipedia.org/wiki?curid=1935460", "title": "APE (azienda)", "text": "La APE era un'azienda motociclistica italiana, attiva dal 1923 al 1925.\nLa APE (acronimo di Agostinelli Peroni) venne fondata presso l'officina meccanica situata in localit\u00e0 Cirenaica di San Michele al Fiume da Ermanno Agostinelli, meccanico e tornitore titolare dell'officina e Luigi Peroni, direttore dell'Ufficio postale e fotografo di Mondavio e appassionato motociclista (nonch\u00e9 fratello del musicista Alessandro Peroni). I due si avvalsero della collaborazione di Umberto Carloni, garzone di bottega e nipote dell'Agostinelli, cui era affidato il collaudo delle moto, che in seguito ottenne a qualche notoriet\u00e0 sportiva, nella sua attivit\u00e0 di pilota.\nNei due anni di esercizio, l'azienda produsse un limitato numero di motoleggere, nelle versioni \"Ape Sport\" e \"Ape Turismo\", sottocanna dotate di motore a due tempi di 98 cm\u00b3, costruito dalla francese Train e montato per la prima volta su un telaio italiano.\nIl logo aziendale era costituito dalla scritta APE color oro in campo tricolore a barre oblique, inserito in una ellisse bordata in oro e con la scritta nera MONDAVIO sovrapposta, centrale e in caratteri piccoli su barra longitudinale dorata.\nNon risulta alcun esemplare di motociclette APE conservato."}
{"id": "1935463", "revid": "296965", "url": "https://it.wikipedia.org/wiki?curid=1935463", "title": "Propulsore a due tempi", "text": ""}
{"id": "1935465", "revid": "122122904", "url": "https://it.wikipedia.org/wiki?curid=1935465", "title": "Guia Lauri Filzi", "text": "Biografia.\nHa iniziato la sua carriera a met\u00e0 degli anni settanta, interpretando oltre cinquanta film pornografici. La sua prima apparizione risale a \"Roma a mano armata\", diretto da Umberto Lenzi nel 1976.\nNel corso degli anni ottanta diviene un'affermata attrice pornografica: le sue interpretazioni pi\u00f9 note sono in \"Valentina, ragazza in calore\" (famosa la scena di sesso con Moana Pozzi), \"Bathman dal pianeta Eros\", porno-comico di Antonio D'Agostino, e \"Orgasmo esotico\", horror-pornografico diretto da Joe D'Amato e Mario Siciliano. Dal 1987 non \u00e8 pi\u00f9 attiva."}
{"id": "1935472", "revid": "2011175", "url": "https://it.wikipedia.org/wiki?curid=1935472", "title": "Pentema", "text": "P\u00e9ntema \u00e8 una frazione del comune di Torriglia, nella Citt\u00e0 metropolitana di Genova. Si trova nella val Pentemina, disposta sui fianchi del monte Prel\u00e0 a 839 m di altitudine e a 10\u00a0km dal capoluogo. Nonostante la relativa vicinanza a Genova (circa 45\u00a0km), Pentema \u00e8 vissuta sino a pochi decenni fa in quasi totale isolamento per le difficili comunicazioni e questo, se da un lato ha favorito l'emigrazione alla ricerca di un lavoro pi\u00f9 sicuro e remunerativo, dall'altro ha permesso alla localit\u00e0 di conservare inalterate le proprie caratteristiche e presentare un interessante impianto urbanistico, con le case di pietra addossate l'una all'altra e disposte lungo il pendio, le ripide \"crose\" in acciottolato, che scendono a pettine, collegate da percorsi trasversali.\nLe prime notizie documentate sul paese risalgono al 1453.\nIl bucaneve viola, facile da osservare a inizio della stagione primaverile in tutta la Valle, simboleggia questa frazione.\nMonumenti e luoghi d'interesse.\nLo spopolamento del dopoguerra ha portato alla chiusura della scuola e di tutti i negozi e le osterie, ma in questi ultimi anni, alcuni operatori hanno creato strutture ricettive, con attrezzatura per il ricovero di cavalli in transito, a disposizione dei numerosi turisti alla ricerca di tranquillit\u00e0, verde, buona cucina e atmosfere antiche.\nParte del territorio circostante \u00e8 inserito nel parco naturale regionale dell'Antola. Fa arte della Comunit\u00e0 montana delle Alte Valli Trebbia e Bisagno.\nFestivit\u00e0.\nIl presepe.\nDal 1994, fra dicembre e gennaio, Pentema ospita un presepe ambientato all'interno del paese, tra gli archi, i vicoli, le case, le lobbie, le aie e i \"risseu\" ancora intatti. Ricorda un'epoca storica lontana, attraverso un'attenta ricostruzione di ambienti e mestieri. I personaggi esposti a grandezza naturale sono vestiti con costumi d'epoca, ambientati in momenti di vita quotidiana e inseriti nei punti del borgo dove realmente hanno operato. Artisti locali danno vita ai manichini, ricostruendo in creta i volti delle persone vissute nel paese.\nIn agosto, alla seconda domenica si tiene la festa del paese e al 29 una breve escursione di 40 minuti porta ad una cappella, costruita su un crinale in mezzo al bosco, dove, unitamente alla celebrazione religiosa dedicata alla Madonna della Guardia, si svolge un'animata festa campestre, con musica e balli tradizionali. Alla fine di ottobre la tradizionale castagnata, a base di castagne raccolte nei boschi circostanti il paese.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste."}
{"id": "1935475", "revid": "1776051", "url": "https://it.wikipedia.org/wiki?curid=1935475", "title": "Borkwalde", "text": "Borkwalde \u00e8 un comune di 1.544 abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM) ed \u00e8 parte della comunit\u00e0 amministrativa (\"Amt\") di Br\u00fcck."}
{"id": "1935481", "revid": "1305772", "url": "https://it.wikipedia.org/wiki?curid=1935481", "title": "Whatcha Think About That", "text": "Whatcha Think About That \u00e8 il secondo singolo estratto dal secondo album in studio delle Pussycat Dolls, \"Doll Domination\". La canzone, alla quale partecipa la rapper Missy Elliott, sar\u00e0 ufficialmente pubblicata il 9 settembre 2008, secondo il sito web della Interscope.\nCome la maggior parte delle canzoni delle Pussycat Dolls, la leader Nicole Scherzinger, canta sia i versi della canzone che il background vocale, con Melody Thornton alla fine. Anche Jessica Sutta, contribuisce nelle tonalit\u00e0 basse del background vocale.\nVideo musicale.\nIl video di \"Whatcha Think About That\" \u00e8 stato girato tra il 9 e il 10 settembre 2008. Molti dietro le quinte del video sono stati trasmessi nelle reti, e anche uno sneek peak del video \u00e8 stato \"leakkato\" il 16 settembre 2008. Il video musicale della canzone \u00e8 stato pubblicato 6 ottobre su U.S. iTunes."}
{"id": "1935482", "revid": "172126", "url": "https://it.wikipedia.org/wiki?curid=1935482", "title": "Mezzo intergalattico", "text": ""}
{"id": "1935487", "revid": "838137", "url": "https://it.wikipedia.org/wiki?curid=1935487", "title": "Club Voleibol Almer\u00eda", "text": "Il Club Voleibol Almer\u00eda \u00e8 una societ\u00e0 pallavolistica spagnola con sede ad Almer\u00eda: milita nel campionato di Superliga.\nStoria.\nIl club nasce nel 1986 per iniziativa di un gruppo di studenti e gi\u00e0 nel 1989, schierando unicamente giocatori provenienti dalla citt\u00e0 andalusa, viene promosso in Superliga, massimo campionato spagnolo. Grazie al patrocinio di uno sponsor, la banca Unicaja, il potenziale del club cresce e nel 1995 arriva il primo successo di rilievo, la Coppa del Re.\nTra il 1997 e il 2005 la squadra si laurea Campione di Spagna in sette campionati su otto e si fa conoscere in campo continentale, raggiungendo nel 1997 il quarto posto in Coppa delle Coppe, l'anno successivo la finale di Coppa dei Campioni, persa contro la , e nel 2001 la \"Final Four\" di Top Teams Cup, terminata al terzo posto. Negli anni successivi il predominio in campo nazionale viene messo in discussione dall'ascesa del , con cui la formazione andalusa divide, tranne poche eccezioni, tutte le vittorie in Superliga, Coppa del Re e Supercoppa, superando nelle prime due competizioni i dieci titoli conquistati; la squadra raggiunge nuovamente la fase finale di una competizione CEV nel 2009, concludendo al quarto posto la Coppa CEV."}
{"id": "1935492", "revid": "960795", "url": "https://it.wikipedia.org/wiki?curid=1935492", "title": "Diamonds &amp; Rust (singolo)", "text": "Diamonds and Rust \u00e8 una canzone scritta nel 1975 da Joan Baez, che descrive la relazione che la cantante aveva avuto 10 anni prima con Bob Dylan. Il brano arriv\u00f2 al quarto posto della classifica americana e per molti critici e fan \u00e8 considerato il miglior brano di Baez.\nLa canzone venne poco tempo pi\u00f9 tardi reinterpretata dai Judas Priest e inclusa nel terzo album \"Sin After Sin\" e nella ristampa del primo album \"Rocka Rolla\". Il pezzo \u00e8 uno dei pi\u00f9 suonati dalla band e a tutt'oggi riarrangiato in fase acustica. Di questa canzone \u00e8 stata realizzata una reinterpretazione anche dai Blackmore's Night, messa nel loro album \"Ghost of a Rose\", e dalla band Thunderstone che ha revisitato il brano in stile Power metal."}
{"id": "1935497", "revid": "228587", "url": "https://it.wikipedia.org/wiki?curid=1935497", "title": "Hideto Takarai", "text": ""}
{"id": "1935498", "revid": "697352", "url": "https://it.wikipedia.org/wiki?curid=1935498", "title": "Keroro (personaggio)", "text": ""}
{"id": "1935502", "revid": "729019", "url": "https://it.wikipedia.org/wiki?curid=1935502", "title": "Aeroporto Internazionale di New Orleans-Louis Armstrong", "text": "Il Louis Armstrong New Orleans International Airport (IATA:MSY ICAO: KMSY FAA: MSY), conosciuto anche come Louis Armstrong International Airport e New Orleans International Airport ed inizialmente chiamato Moisant Field, \u00e8 situato nei pressi di Kenner ed \u00e8 il principale aeroporto commerciale per la citt\u00e0 di New Orleans."}
{"id": "1935503", "revid": "300067", "url": "https://it.wikipedia.org/wiki?curid=1935503", "title": "Babe Zaharias", "text": ""}
{"id": "1935505", "revid": "1543377", "url": "https://it.wikipedia.org/wiki?curid=1935505", "title": "Breggia (torrente)", "text": "Il Breggia (in dialetto comasco \"Br\u00e9ngia\") \u00e8 un torrente italo-svizzero.\nIdrografia.\nNasce tra il Monte Generoso e il Monte d'Orimento in localit\u00e0 \"Barco dei Montoni\" in provincia di Como (altitudine 1389\u00a0m), scorre nella Val Breggia a cui d\u00e0 il nome, entra in territorio svizzero nei pressi dell'abitato di Erbonne, attraversa tutta la Valle di Muggio fino a Vacallo/Chiasso per poi rientrare in Italia a Maslianico. Questa zona prende anch'essa il nome di Val Breggia. Sfocia nel Lago di Como nei pressi di Villa Erba, al confine tra i comuni di Como (borgo di Tavernola) e Cernobbio (quota 198\u00a0m).\nEssendo di carattere torrentizio e scarsamente alimentato, nella sua parte superiore \u00e8 spesso in secca se non in occasione o immediatamente dopo precipitazioni. Nel mese di luglio, la portata media del torrente nei pressi di Chiasso si aggira infatti attorno a un valore di 0,5 m3/s. Pi\u00f9 a valle, essendo alimentato dalle acque reflue delle localit\u00e0 e dal Faloppia (suo principale affluente), diventa perenne.\nIl torrente scorre nei comuni di Centro Valle Intelvi, Maslianico, Como e Cernobbio in Italia, Breggia, Morbio Inferiore, Castel San Pietro, Balerna, Vacallo e Chiasso in Svizzera.\nUna curiosit\u00e0: il torrente non viene chiamato indifferentemente con l'articolo maschile o femminile, bens\u00ec la prima versione \u00e8 usata solitamente in Italia, l'altra \u00e8 utilizzata per lo pi\u00f9 in Svizzera."}
{"id": "1935510", "revid": "767487", "url": "https://it.wikipedia.org/wiki?curid=1935510", "title": "Solanas (Cabras)", "text": "Solanas \u00e8 una frazione del comune di Cabras, in provincia di Oristano.\nStoria.\nCentro abitato di origine medievale, come la vicina Cabras appartenne al giudicato di Arborea e fece parte della curatoria del Campidano di Oristano. Alla caduta del giudicato (1410) entr\u00f2 a far parte del Marchesato di Oristano. Con la definitiva sconfitta degli arborensi per opera del Regno di Aragona (1478) pass\u00f2 sotto il dominio aragonese e divenne un feudo. \nNel 1767, in epoca sabauda, il paese fu incorporato nel marchesato d'Arcais, concesso in feudo dal re Carlo Emanuele III ai Flores Nurra, ai quali fu riscattato nel 1839 con l'abolizione del sistema feudale.\nNel 1928 ha perso lo status di comune e fu unito a Cabras.\nMonumenti e luoghi di interesse.\nFra i luoghi di interesse si segnala la costruzione medievale della chiesa parrocchiale di San Pietro, che \u00e8 anche patrono del paese, festeggiato il 29 giugno.\nEconomia.\nLe principali attivit\u00e0 economiche sono legate all'agricoltura e all'allevamento."}
{"id": "1935511", "revid": "1455885", "url": "https://it.wikipedia.org/wiki?curid=1935511", "title": "FreeNAS", "text": "TrueNAS (chiamato FreeNAS prima della versione 12.0) \u00e8 un sistema operativo open source basato su FreeBSD che permette di costruire un dispositivo collegato ad una rete di computer la cui funzione principale \u00e8 quella di condividere tra gli utenti della rete una Area di \"storage\" (o disco), cio\u00e8 un NAS.\nI dispositivi che possono essere utilizzati con FreeNAS sono generalmente, ma non necessariamente, dei computer ridotti, aventi a bordo il minimo necessario per poter comunicare via rete ed equipaggiati con consistenti dispositivi di \"storage\".\nFreeNAS \u00e8 stato pensato per funzionare anche su computer piuttosto datati (Pentium), in modo che chiunque possa costruirsi a costo praticamente zero (con materiale di recupero) un NAS con caratteristiche in grado di competere con prodotti commerciali pi\u00f9 costosi.\nNaturalmente utilizzando componenti pi\u00f9 aggiornati le sue prestazioni migliorano sensibilmente.\nFreeNAS \u00e8 distribuito unicamente per architetture x86 32 e 64 bit (i386, x86, AMD64, EM64T e IA64), ma \u00e8 possibile \"ricostruirlo\" su tutte le architetture per cui \u00e8 sviluppato FreeBSD, incluse architetture ARM, PowerPC ed altre citate dal sito ufficiale FreeNAS sulla pagina dedicata all'hardware compatibility list.\nSalto di versione da 0.7.2 a 8.0.\nRecentemente FreeNAS ha sub\u00ecto radicali cambiamenti sia grafici che funzionali. \u00c8 questo il motivo che ha indotto gli sviluppatori di FreeNAS a cambiare radicalmente anche la versione numerica del software portandola alla \"FreeNAS 8.x\" e rinominando le vecchie release 0.7 come \"FreeNAS 7 Legacy\". Pur essendo concettualmente molto simili, le due versioni hanno delle differenze molto importanti: alcune importanti funzioni sono state introdotte (per esempio la possibilit\u00e0 di creare Snapshots di un volume) ed altre rimosse (come per esempio il servizio BitTorrent, la possibilit\u00e0 di installare FreeNAS nello stesso disco utilizzato per lo storage dei dati, il monitoraggio di un UPS collegato al computer in cui risiede FreeNAS, eccetera).\nSul sito ufficiale sono riassunte le numerose e importanti differenze software e hardware, tra le quali spicca la configurazione base minima abbastanza rilevante per le nuove release, a differenza delle versioni Legacy che richiedevano risorse minimali e hardware obsoleto \"di recupero\". Per i dettagli fare riferimento al sito ufficiale, in questa pagina sempre aggiornata.\nSupporto.\nIn FreeNAS sono supportati praticamente tutti i tipi di RAID e iSCSI.\nFreeNAS Legacy supporta, con le funzioni \"base\", tutti i pi\u00f9 comuni filesystem in circolazione. Tra questi troviamo NTFS (usando NTFS-3G), Ext2, Ext3, ZFS, FAT16, FAT32 e UFS e UFS2, in particolare supportati nativamente da Unix che utilizza proprio questi ultimi due.\nCon FreeNAS 8 e l'introduzione di funzionalit\u00e0 avanzate, alcuni filesystem che non supportano tali innovazioni sono stati abbandonati e il ventaglio di filesystem supportati si \u00e8 lievemente ridotto.\nServizi.\nFreeNAS pu\u00f2 essere utilizzato per servizi di rete come NFS, rsync, servizi di rete Microsoft (attraverso il servizio SMB/CIFS), servizi di rete Apple (attraverso il servizio AFP) ed altri tra cui UPNP, DAAP, UPS, S.M.A.R.T., SNMP, SSH, FTP, Email, e altro.\nPu\u00f2 inoltre utilizzare varie tipologie di gestione degli utenti: utenti creati localmente, in connessione, realizzazione di domini Active Directory, NIS, RADIUS e gestione quote-utente anche con thin provisioning.\nTra i protocolli forniti dalle release Legacy e/o 8, si ritrovano: Bittorrent (transmission), emulazione iTunesMediaServer e TimeMachine/TimeCapsule oltre a poter funzionare anche da webserver (lighthttpd).\nConfigurazione.\nFreeNAS permette di configurare ogni dettaglio tramite un'interfaccia grafica WebGUI; ci\u00f2 permette di usare un browser per modificare i settaggi, montare dischi e avere informazioni sul sistema. Questo rende possibile la gestione remota dell'hardware su cui \u00e8 installato FreeNAS che non necessita perci\u00f2 di mouse, tastiera e monitor.\nDistribuzioni.\nFreeNAS viene attualmente distribuito con le seguenti modalit\u00e0:\n\u00c8 disponibile in circa 12 lingue (dipendentemente dalla release), incluso l'italiano.\nInstallazione Embedded.\nL'installazione embedded si esegue all'avvio di FreeNAS e carica tutto il sistema operativo nella RAM. Ci\u00f2 \u00e8 vantaggioso e permette di installare FreeNAS direttamente su una scheda di memoria senza deteriorarla (almeno da 128 MB). Pu\u00f2 essere installata tramite Live-CD o scrivendo direttamente l'immagine sulla chiavetta. L'unico svantaggio consiste nell'impossibilit\u00e0 di personalizzare la propria installazione o aggiungere programmi (la RAM perde ogni contenuto allo spegnimento del PC).\nL'installazione embedded generalmente richiede pi\u00f9 tempo per avviarsi, pu\u00f2 essere aggiornata usando la WebGUI e caricando l'immagine del sistema pi\u00f9 recente (generalmente il file ha estensione *.img) senza perdere file e settaggi.\nInstallazione \"Full\" da live CD.\nL'installazione \"Full\" differisce dalla embedded solo perch\u00e9 \u00e8 \"completa\", ovvero FreeNAS \u00e8 interamente installata sul disco e non richiede ramdisk per essere usata. Opzionalmente pu\u00f2 creare una partizione di swap. I log ed eventualmente alcuni programmi aggiunti dall'utente vengono conservati. La Full richiede pochi secondi per avviarsi e non pu\u00f2 essere aggiornata.\nAlternative.\nDegno di nota dal punto di vista costruttivo, FreeNAS \u00e8 derivato da FreeBSD (sul quale pu\u00f2 essere \"costruito\"), come m0n0wall, e di questo utilizza l'interfaccia web e gli script PHP, pur mantenendo il sistema molto robusto ed affidabile dei package, port e dipendenze, uno dei punti d'eccellenza di FreeBSD.\nL'alternativa basata su Linux pi\u00f9 nota \u00e8 OpenMediaVault (un fork creato da Volker Theile, uno dei cofondatori di FreeNAS) che verr\u00e0 affiancata da un porting di FreeNAS su Gnu/Linux: tale progetto dar\u00e0 vita a CoreNAS, sostanzialmente un \"FreeNAS basato su Debian\" (questo sistema \u00e8 ancora in fase di testing)."}
{"id": "1935512", "revid": "121428337", "url": "https://it.wikipedia.org/wiki?curid=1935512", "title": "Kamel Chafni", "text": ""}
{"id": "1935513", "revid": "767487", "url": "https://it.wikipedia.org/wiki?curid=1935513", "title": "K\u014dtar\u014d Oshio", "text": ""}
{"id": "1935514", "revid": "123030454", "url": "https://it.wikipedia.org/wiki?curid=1935514", "title": "Oded Kattash", "text": ""}
{"id": "1935516", "revid": "339392", "url": "https://it.wikipedia.org/wiki?curid=1935516", "title": "Aeroporto Louis Armstrong International", "text": ""}
{"id": "1935517", "revid": "2196086", "url": "https://it.wikipedia.org/wiki?curid=1935517", "title": "Rai", "text": "La Rai \u2212 Radiotelevisione italiana S.p.A. (abbreviato in Rai), \u00e8 la societ\u00e0 concessionaria in esclusiva del servizio pubblico radiofonico e televisivo in Italia. \u00c8 il primo polo televisivo in Italia e una delle pi\u00f9 grandi aziende di comunicazione d'Europa, il quinto gruppo televisivo del continente. Nata nel 1924 con il nome di Unione radiofonica italiana, divenne Ente Italiano per le Audizioni Radiofoniche (EIAR) dal 1927 al 1944. L'azienda fu riaperta nell'Italia liberata con la nuova denominazione Radio Audizioni Italiane (RAI), nel 1944, questa divenne anche operatore televisivo, con la denominazione di Rai Radiotelevisione Italiana.\nStoria.\n1924-1927: Unione Radiofonica Italiana.\nL'8 febbraio 1923 venne pubblicato il regio decreto n. 1067, che affidava allo Stato l'esclusiva sulle radioaudizioni circolari da esercitare tramite societ\u00e0 concessionarie tra cui la Unione Radiofonica Italiana di Torino e la Societ\u00e0 Italiana Radio Audizioni Circolari (SIRAC) e la Societ\u00e0 anonima radiofono - Societ\u00e0 italiana per le radiocomunicazioni circolari (Radiofono), fondata nel settembre 1923 dalla Marconi Company. Proprio la Radiofono, il 20 marzo 1924, install\u00f2 a Centocelle una stazione di prova, ma il 25 marzo non riusc\u00ec a trasmettere un discorso pronunciato da Benito Mussolini al teatro Costanzi di Roma, forse a causa di profonde interferenze elettriche interne.\nIl 3 giugno 1924 il Ministro delle comunicazioni Costanzo Ciano indirizz\u00f2 una lettera alle societ\u00e0 che avevano fatto richiesta per la concessione invitandole a trovare un accordo. Il compromesso raggiunto port\u00f2 alla nascita dell'URI, Unione Radiofonica Italiana, costituita dalla fusione della Radiofono con la SIRAC, con capitale sociale di 1.400.000 lire (85% della Radiofono e 15% della SIRAC). Presidente della societ\u00e0 venne nominato Enrico Marchesi, proveniente dalla FIAT, dove aveva ricoperto per parecchi anni l'incarico di direttore amministrativo. Il Vice presidente era Luigi Solari, persona molto vicina agli interessi di Guglielmo Marconi che, forte dell'invenzione della radio, stava cercando di creare un modello che ricalcasse quello adottato in altri Paesi.\nDalla sua prima stazione trasmittente di San Filippo in Roma, prodotta dalla Marconi, il 6 ottobre, alle ore 21:00, Ines Viviani Donarelli, dallo studio romano di palazzo Corrodi, lesse il primo regolare annuncio della neonata radio:Il programma, della durata di un'ora e mezza, previde la trasmissione di musica operistica, da camera e da concerto, con un bollettino meteorologico e notizie di borsa.\nIl 27 novembre 1924 il governo assegn\u00f2 alla societ\u00e0 privata URI la concessione, in esclusiva, del servizio delle radioauzioni circolari per la durata di sei anni (prorogabili per altri quattro), assegnazione sancita dal R.D. 14 ottobre 1924 n. 2191 \"Concessione dei servizi radioauditivi circolari alla Societ\u00e0 Anonima Unione Radiofonica Italiana (U.R.I.)\" pubblicato in G.U. n. 11 del 15 gennaio 1925 pp.\u00a0164\u2013167. In particolare si sanc\u00ec che l'URI era l'unica emittente radiofonica italiana autorizzata a diffondere notizie di interesse pubblico e che il Governo era il solo a concedere il \"placet\" per la trasmissione di notizie di agenzie di stampa diverse dall'Agenzia Stefani.\nNel gennaio 1925 nacque Radiorario, rivista settimanale dell'URI che promuoveva il nuovo mezzo. Vennero aperte altre due stazioni radiofoniche, prima a Milano e poi a Napoli. Nel 1926 La SIRAC e la URI fondarono la Societ\u00e0 Italiana Pubblicit\u00e0 Radiofonica Anonima (SIPRA), per gestire la pubblicit\u00e0 radiofonica.\n1927-1944: Ente Italiano per le Audizioni Radiofoniche.\nIl 17 novembre 1927 con R.D. n. 2207 si stabil\u00ec la trasformazione dell'URI nell'Ente italiano per le audizioni radiofoniche (EIAR), sotto forma di societ\u00e0 anonima (societ\u00e0 per azioni dal 1942), la creazione di un comitato di vigilanza sulle radiodiffusioni e una nuova concessione. Sebbene l'azienda fosse privata (tra i soci vi erano la General Electric, la SIP - Societ\u00e0 idroelettrica piemontese e la FIAT), il decreto imponeva che, insieme alla concessione esclusiva di 25 anni, quattro membri del consiglio di amministrazione dovevano essere rappresentanti del governo e che lo statuto e le sue modifiche dovevano essere approvate dal ministro delle Poste e Telecomunicazioni.\nIl fenomeno delle radioaudizioni prese il via a partire dagli anni trenta, agevolato dalle iniziative del regime che dot\u00f2 ogni casa del Fascio di un apparato ricevente denominato \"radio popolare\" e assunse in seguito il motto \"Ogni paese deve avere la sua radio\", sostenendo la diffusione di apparecchi economici come la radio Rurale e la radio Balilla. Lungo tutta la penisola vennero aperte stazioni radio sia in onde medie, ad esempio a Trieste, Bari, Palermo, sia in onde corte, utilizzate per le trasmissioni verso i paesi del Mediterraneo, dell'America del Sud e dell'Asia. Iniziarono inoltre le sperimentazioni sulla radiovisione.\nL'EIAR nel 1931 acquist\u00f2 il Teatro di Torino di Via Verdi e lo adib\u00ec ad \"Auditorium\" per ospitare la sede della propria Orchestra Sinfonica Nazionale. Il 23 marzo 1933 la SIP divenne azionista di maggioranza della societ\u00e0. Il 26 settembre 1935 le trasmissioni passarono sotto il controllo del Ministero per la stampa e la propaganda, mentre l'aspetto tecnico rimase controllato dal Ministero delle Comunicazioni.\nNel 1939 inizi\u00f2 la sperimentazione delle trasmissioni televisive nelle sedi di Milano, Torino e Roma, effettuate durante la XI Mostra della Radio e la XXI Fiera di Milano e terminate l'anno successivo a causa dell'entrata in guerra dell'Italia e al fatto che queste trasmissioni interferivano con le manovre di atterraggio teleguidato negli aeroporti di Ciampino e di Linate.\nDopo l'otto settembre le sedi locali dell'EIAR continuarono a operare autonomamente: le stazioni radio di Palermo, Napoli e Bari, una volta occupate dagli Alleati, furono gestite dal Psychological Warfare Branch; nella Repubblica Sociale Italiana l'EIAR rimase l'organo del regime.\n1944-1953: Radio Audizioni Italiane.\nIl 26 ottobre 1944, tramite decreto legislativo luogotenenziale, l'EIAR fu riaperta nell'Italia liberata con la nuova ragione sociale Radio Audizioni Italiane (RAI), che aveva come socio di maggioranza la SIP. Il primo direttore della societ\u00e0 fu Arturo Carlo Jemolo, il quale rimase in carica solo un anno, dal 1945 al 1946, quando divenne direttore Giuseppe Spataro. Il 25 aprile 1945 la sede bustocca dell'EIAR assunse la denominazione di Radio Busto Libera e per prima annunci\u00f2 la caduta del Fascismo e l'insurrezione generale.\nIl dopoguerra.\nAlla fine della seconda guerra mondiale erano rimaste solo 12 stazioni a onde medie e due a onde corte. Le stazioni dell'Italia settentrionale furono poste sotto il controllo del Comitato di Liberazione Nazionale. Nel 1945 il sistema radiofonico italiano fu riunificato sotto la RAI e i trasmettitori superstiti furono organizzati in due reti: le stazioni dell'Italia centromeridionale, gi\u00e0 gestite dal PWB e dal governo, vennero costituite nella \"rete rossa\"; mentre le stazioni dell'Italia settentrionale, prima gestite dal CLN, diventarono la \"rete azzurra\". La rete azzurra aveva sede a Torino con uffici decentrati a Milano e comprendeva le stazioni di Torino I, Milano I, Genova I, Bologna, Venezia, Verona, Padova, Bolzano, nonch\u00e9 quelle di Roma II, Napoli II e Bari II; mentre la rete rossa aveva sede a Roma con uffici a Firenze e comprendeva le stazioni di Roma I, Napoli I, Bari I, Firenze, Palermo, Catania, San Remo, nonch\u00e9 Torino II, Milano II e Genova II.\nIl 25 giugno 1946, giorno dell'insediamento dell'Assemblea Costituente, iniziarono le trasmissioni di \"Oggi al Parlamento\".\nNel 1948 termin\u00f2 la ricostruzione dell'infrastruttura radiofonica, danneggiata durante la guerra, con il completamento della nuova rete nazionale di 28 trasmettitori. Le due reti si espansero fino a coprire tutto il territorio nazionale. Inoltre, nel settembre di quell'anno, si tenne la prima edizione del Premio Italia, dedicato alle opere radiofoniche, istituito grazie anche al direttore generale Salvino Sernesi.\nNel 1949 entr\u00f2 in funzione il nuovo impianto di Prato Smeraldo per le trasmissioni all'estero in italiano (distinte per l'Europa, per le Americhe, per l'Australia e Nuova Zelanda, per l'Africa Orientale e il Vicino Oriente), in inglese (per l'Europa, per l'Australia e Nuova Zelanda, per il Medio-Estremo Oriente, per il Sudafrica, per il Nordamerica), in francese (per l'Europa, per il Nordafrica e Vicino Oriente, per il Medio-Estremo Oriente, per il Canada), in spagnolo (per l'Europa e per l'America Latina), in portoghese (per l'Europa e per il Brasile), in arabo, persiano, turco, cinese, giapponese, indonesiano, hindi, urdu, bengali, esperanto, tedesco, danese, svedese, fiammingo, polacco, ceco, slovacco, ungherese, romeno, bulgaro, serbo, albanese, ucraina, lituano, russo e greco.\nNell'immediato dopoguerra furono inaugurati anche i programmi in tedesco e ladino di Sender Bozen e quelli in sloveno di Radio Trieste. Il 15 settembre 1949 la Rai cre\u00f2 la propria casa editrice, la Edizioni Radio Italiana (ERI), interamente controllata dalla societ\u00e0 madre, che si aggiungeva alle consociate storiche Sipra e Fonit Cetra. Nello stesso anno 1949 la RAI riprese, dopo dieci anni, la sperimentazione delle trasmissioni televisive: dapprima a Roma, successivamente a Torino, dove fu costruito anche uno studio di registrazione. Il 5 febbraio 1950 l'incontro Juventus-Milan 1-7 fu la prima partita di calcio a venire ripresa dalle telecamere. Nello stesso febbraio 1950 fu creata l'Unione europea di radiodiffusione (UER), nella quale la Rai ottenne un posto permanente nel consiglio di amministrazione, per sostituire l'OIRT, dalla quale i paesi occidentali si erano staccati a causa della Guerra Fredda..\nL'espansione radiofonica e la nascita del \"canone\".\nNello stesso anno viene creato il Terzo Programma radiofonico, il primo tra quelli attivi a essere trasmesso in modulazione di frequenza. Il palinsesto radiofonico fu cos\u00ec ristrutturato intorno a tre diversi programmi nazionali: il Programma Nazionale generalista, il Secondo Programma di intrattenimento leggero e il neonato Terzo Programma culturale. Grosso modo, il Programma Nazionale proseguiva la rete rossa, mentre il Secondo Programma era la continuazione della rete azzurra.\nIn questo periodo la Rai aveva vari complessi artistici stabili. Per la musica classica le tre orchestre e cori delle sedi regionali di Torino, Milano e Roma (cui nel 1957 si aggiunger\u00e0 l'Orchestra da Camera \"Alessandro Scarlatti\" di Napoli). Per il teatro le compagnie di prosa di Firenze e Torino, nonch\u00e9 la \"Compagnia del teatro comico musicale di Roma\" e la \"Compagnia di rivista di Milano\".\nIl 26 gennaio 1952 il Governo firm\u00f2 una convenzione con cui venne concessa alla RAI l'esclusiva delle radioaudizioni circolari, della televisione e della filodiffusione fino al 15 dicembre 1972. Contestualmente, tutte le azioni della societ\u00e0 passarono all'IRI, ponendo la RAI sotto il controllo indiretto del governo italiano. L'anno successivo, le azioni della SIPRA furono spartite tra IRI e RAI. Il 19 novembre si decise l'istituzione del canone televisivo introdotto l'anno successivo.\n1954-1970: la RAI diventa Radiotelevisione Italiana.\nL'avvio delle trasmissioni televisive.\nIl 3 gennaio 1954 l'annunciatrice televisiva Fulvia Colombo diede avvio alle trasmissioni televisive regolari del Programma nazionale (l'attuale Rai 1). Il primo programma televisivo in assoluto fu \"Arrivi e partenze\" condotto da Mike Bongiorno e Armando Pizzo. \nDi conseguenza, il 10 aprile, la Radio Audizioni Italiane S.p.A. cambi\u00f2 la denominazione sociale in RAI - Radiotelevisione Italiana S.p.A. I principali trasmettitori erano a Torino-Eremo, Milano-Corso Sempione, Pavia-Piacenza-Monte Penice, Genova-Portofino Vetta, Toscana-Monte Serra, Umbria-Monte Peglia, Roma-Monte Mario e coprivano il 36% circa della popolazione. Alla sera prese il via \"La Domenica Sportiva\", il programma pi\u00f9 longevo della televisione italiana ancora oggi in onda.\nNel 1955, in occasione delle elezioni del Presidente della Repubblica, si tenne la prima telecronaca della seduta parlamentare. L'anno successivo i VII Giochi olimpici invernali, disputatisi a Cortina d'Ampezzo, furono i primi a essere trasmessi a un'audience internazionale in Eurovisione. I diritti di trasmissione furono ceduti gratuitamente alla RAI, alla quale fu riconosciuto anche un rimborso spese di 10 milioni di lire per coprire i costi per portare le apparecchiature fino a Cortina.\nNel 1957, con un decennio di anticipo rispetto alla tempistica inizialmente prevista, tutto il territorio italiano fu coperto dal segnale televisivo. Il 3 febbraio la RAI inizi\u00f2 a trasmettere messaggi pubblicitari in TV con \"Carosello\" e a Roma inaugur\u00f2 lo storico centro televisivo di Via Teulada 66. Il 25 novembre 1958 iniziarono i corsi di \"Telescuola\", rivolti ai ragazzi impossibilitati a frequentare la scuola obbligatoria. A questo, nel 1960, si sarebbe affiancato \"Non \u00e8 mai troppo tardi\" , programma rivolto agli adulti analfabeti, condotto dall'amabile maestro Alberto Manzi.\nNel dicembre 1958 prese il via anche il servizio di filodiffusione, in collaborazione con la SIP.\nLa nascita degli altri canali.\nNel 1960 debutt\u00f2 il programma radiofonico \"Tutto il calcio minuto per minuto\", programma storico tuttora in onda su Rai Radio 1. Il 4 novembre 1961 Rosanna Vaudetti inaugur\u00f2 la seconda rete televisiva, denominata Secondo Programma, oggi Rai 2. Il 21 aprile 1962 venne promulgata una legge che vietava la diffusione di film e di opere teatrali, attraverso radio e televisione, che non avessero ottenuto il permesso del Ministero del Turismo e dello Spettacolo. Verso la fine del 1963 iniziarono a Roma le prove di trasmissione della TV a colori con i sistemi NTSC, SECAM e PAL. Dal gennaio del 1964 in tutta Italia vennero effettuate prove quotidiane per l'industria.\nNel 1965 si tenne per la prima volta in Italia l'Eurovision Song Contest (10\u00ba Gran Premio Eurovisione della Canzone), ospitato nell'Auditorium Rai di Napoli, l'azienda ne cur\u00f2 anche le trasmissioni. Il 3 maggio 1966, su invito della UER, la RAI organizz\u00f2 delle dimostrazioni di TV a colori con diversi standard per i rappresentanti di UER e OIRT e delle industrie. Il 15 luglio 1967 la RAI partecip\u00f2 al primo collegamento televisivo satellitare diretto con tutti i continenti. Nel 1968 and\u00f2 in onda lo sceneggiato \"Odissea\", prima produzione realizzata a colori. Nel 1965 la Direzionale Generale RAI si sposta nella nuova sede di Viale Mazzini nel quartiere Prati di Roma, primo edificio realizzato interamente in acciaio e vetro progettato dall'architetto Francesco Berarducci, \u00e8 uno degli edifici pi\u00f9 rilevanti dell'architettura italiana del dopoguerra, vincitore del premio Inarch 1965, che diventer\u00e0 l'immagine stessa della RAI trasmessa ogni giorno di apertura dei telegiornali da allora a oggi.\n1970-2000.\nL'espansione territoriale.\nTra il 1969 e il 1970 la RAI instaur\u00f2 vari collegamenti satellitari con diversi paesi nel mondo: Brasile, Messico, Argentina, Australia e Giappone. Nel maggio 1970 RAI, SIPRA e altri costituirono il Comitato Pubblicit\u00e0 Progresso, per campagne pubblicitarie di pubblico interesse. Il 5 maggio 1971 RAI e SIP si impegnarono a diffondere maggiormente la filodiffusione almeno in tutti i capoluoghi di provincia. Il 21 maggio il Ministero della Pubblica Istruzione e la RAI firmarono una convenzione per potenziare le trasmissioni radiotelevisive a carattere formativo, come \"Telescuola\".\nNel 1972, i Giochi della XX Olimpiade, tenutisi a Monaco, furono trasmessi a colori, dopo parere affermativo del Consiglio Superiore Tecnico delle Telecomunicazioni, con sistemi PAL e SECAM. Il 15 dicembre termin\u00f2 la concessione dei servizi radiotelevisivi, che venne prorogata di un anno fino all'approvazione della riforma del settore radiotelevisivo. Nella stessa sede si stabil\u00ec che il controllo della SIPRA fosse assunto interamente dalla RAI.\nIl 20 marzo 1973 ebbero inizio le trasmissioni sperimentali per le persone affette da sordit\u00e0: queste non erano solo di puro intrattenimento, coprivano anche le informazioni e i problemi di inserimento nella societ\u00e0. Alla fine dell'anno, poich\u00e9 non era stata ancora varata nessuna legge, venne fatta una proroga della concessione fino all'aprile dell'anno successivo. Arrivati alla scadenza della seconda proroga, tramite decreto legge ratificato successivamente, ne venne emessa un'altra che sarebbe durata fino all'approvazione della riforma del settore e, comunque, non oltre il 30 novembre.\nLa riforma del 1975.\nIl 14 aprile 1975 viene approvata la Legge n. 103 che port\u00f2 a una prima riforma della RAI: il controllo della societ\u00e0 passava dal Governo al Parlamento, attraverso la \"Commissione parlamentare per l'indirizzo generale e la vigilanza dei servizi radiotelevisivi\", per garantire il pluralismo della societ\u00e0. Venne decisa la realizzazione di una terza rete nazionale da affiancare alle prime due; queste ultime vennero ribattezzate Rete 1 (o TV1) e Rete 2 (o TV2). Si sanc\u00ec, inoltre, che la concessione dovesse essere data a una societ\u00e0 per azioni completamente pubblica, quindi le azioni vennero suddivse tra IRI, con il 99,55%, e la SIAE, con lo 0,45%. Infine si stabil\u00ec che il consiglio di amministrazione fosse composto da \"16 membri, di cui: sei eletti dall'assemblea dei soci; dieci eletti dalla Commissione parlamentare con la maggioranza di tre quinti dei suoi componenti, dei quali 4 scelti sulla base delle designazioni effettuate dai consigli regionali\". L'11 agosto, con la nuova convenzione, il Ministero delle poste e delle telecomunicazioni concesse alla RAI, per sei anni, in esclusiva il servizio radiotelevisivo, mentre il servizio di radiofotografia circolare non era in esclusiva.\nPer ottemperare agli obblighi di legge, il 30 gennaio 1960 entrarono in funzione le nuove strutture generali. La produzione televisiva venne articolata intorno alle due reti, sulle quali le informazioni erano garantite da TG1 e TG2; i programmi radiofonici furono suddivisi in tre reti con altrettanti giornali radio. Questi erano affiancati dai dipartimenti: trasmissioni scolastiche ed educative per adulti; tribune e accesso; servizi giornalistici e programmi per l'estero.\nIl 1\u00ba gennaio 1977 si concluse, dopo vent'anni, la rubrica pubblicitaria \"Carosello\". Un mese pi\u00f9 tardi iniziarono ufficialmente le trasmissioni televisive a colori. Il 15 dicembre 1979 Fabiana Udenio inaugur\u00f2 Rete 3 o TV3, rete televisiva inizialmente progettata e realizzata per la diffusione di programmi su base regionale. Nello stesso periodo fu deliberato l'aumento del capitale sociale da 10 a 40 miliardi di lire.\nAnni ottanta.\nA ottobre 1983 vennero rinominati i canali televisivi: Rete 1, Rete 2 e Rete 3 diventarono RaiUno, RaiDue e RaiTre e vennero realizzate nuove grafiche. Nello stesso periodo venne realizzato \"Arlecchino\", il primo esperimento RAI di programma in HD. Il 6 dicembre 1984, con un decreto legge venne modificata la composizione del CdA: la Commissione avrebbe eletto tutti i 15 membri del consiglio di amministrazione; il presidente e il direttore generale sarebbero stati scelti dall'assemblea dei soci. Si decise inoltre l'aumento di capitale, che triplic\u00f2.\nIl 1984 \u00e8 anche l'anno di esordio de \"La piovra\", serie andata in onda complessivamente in dieci miniserie dal 1984 al 2001. Ancora oggi considerata la serie televisiva italiana pi\u00f9 famosa nel mondo, le dieci miniserie hanno ottenuto grandi consensi di pubblico (una media di 10 milioni di spettatori e punte di 15 milioni) e sono state esportate con altrettanto successo in oltre 80 nazioni. La serie venne lodata dallo stesso Giovanni Falcone che si compliment\u00f2 per l'accuratezza della serie e per il suo dettagliato realismo nel descrivere Cosa Nostra nel suo insieme ed infatti gener\u00f2 parecchie polemiche politiche, nonch\u00e9 fortissime pressioni per far concludere la saga, nonostante questa continuasse ad avere un grandissimo successo di pubblico e critica, anche a livello internazionale.\nSempre nel 1984, la RAI fu la prima televisione ad attivare il teletext: il Televideo (in fase sperimentale nel marzo 1981).\nNel 1987 RaiTre venne equiparata alle altre due reti, iniziando a trasmettere a livello nazionale; si profil\u00f2 cos\u00ec la lottizzazione dei tre canali televisivi pubblici, rimasta in vigore fino alla fine della Prima Repubblica: RaiUno alla DC, RaiDue al PSI e RaiTre al PCI. Al Festival del cinema di Venezia di quell'anno venne presentato, fuori concorso, il film \"Giulia e Giulia\", il primo lungometraggio al mondo a essere ripreso con telecamere ad alta definizione. A luglio l'azienda inizi\u00f2 i test sul tratto autostradale tra Firenze e Bologna di un canale radiofonico a isofrequenza, dedicato agli automobilisti. Alla fine del 1989, finiti i test, part\u00ec il canale ufficiale, 24 ore su 24, centrato a 103,3\u00a0MHz, con notiziari, musica e messaggi sul traffico curati dalla Societ\u00e0 Autostrade.\nAnni novanta: nuove tecnologie e nuove aziende del gruppo.\nNel 1990 partirono le sperimentazioni delle trasmissioni satellitari, tramite RaiSat, riguardanti la radio ad alta definizione e i programmi televisivi in alta definizione e multilingua. Dal centro tecnico di produzione radiotelevisivo di Saxa Rubra vennero diretti i lavori per la trasmissione dei Mondiali di calcio Italia'90, che rappresentarono la prima comunicazione punto-multipunto di programmi ad alta definizione. Il 6 agosto venne promulgata la \"Disciplina del sistema radiotelevisivo pubblico e privato\", con la quale veniva riorganizzato anche il consiglio di amministrazione RAI, che sarebbe stato rinnovato a ogni inizio di legislatura da parte della Commissione di vigilanza.\nNel 1991 la Rai organizz\u00f2 l'Eurovision Song Contest 1991, tenutosi nel Teatro 15 di Cinecitt\u00e0 a Roma. Venne inoltre costituita la RTVRSM - Radiotelevisione della Repubblica di San Marino, della quale la RAI possedeva il 50%. Nel 1995 vennero avviati in Valle d'Aosta i test del DAB-T, la radio digitale. Con il referendum del 1995 venne abrogata la disposizione di legge che riservava esclusivamente alla mano pubblica il possesso delle azioni Rai, tuttavia non si procedette mai alla privatizzazione. Nel 1996 l'azienda inaugur\u00f2 la trasmissione dei programmi televisivi, in tecnica digitale, via satellite Eutelsat Hotbird 13\u00b0est.\nA febbraio del 1996 la Rai cre\u00f2 il suo primo sito web \"www.rai.it\" e a fine 1997 lancia i primi canali tematici digitali via satellite: RaiSat 1 che si occupa di Cultura e spettacolo viene lanciato 27 ottobre 1997, RaiSat 2 rivolto ad un pubblico di ragazzi viene lanciato 29 settembre 1997, RaiSat 3 dedicato ai programmi di Rai Educational viene lanciato 13 ottobre 1997 oltre a RaiSat Nettuno Lezioni Universitarie (10 novembre 1997) che trasmetteva 24 ore su 24 lezioni universitarie. Nello stesso anno nacquero Rai Trade S.p.A. (societ\u00e0 che, oltre a co-produrre occasionalmente fiction, promuove e commercializza le propriet\u00e0 intellettuali e diritti Rai incorporando Sacis, Rai Eri e Fonit Cetra risultando quindi anche una casa editrice ed una etichetta discografica) e RaiSat, la divisione satellitare della Rai, che l'anno successivo venne scorporata come RaiSat S.p.A.\nNello stesso anno la Direzione Rai Cinemafiction (diretta da Sergio Silva) dedita alla produzione di fiction e film si scinde in due unit\u00e0 completamente diverse tra loro: Rai Fiction (che, oltre alle serie TV, si dedica fino al giugno 2017, quando questa attivit\u00e0 \u00e8 confluita in Rai Ragazzi, anche della produzione e coproduzione di cartoni animati indirizzati esclusivamente ad un target di pubblico di bambini in et\u00e0 scolare e pre-scolare, con un budget dedicato, ed \u00e8 divenuta il motore delle principali societ\u00e0 e studi italiani di animazione televisiva) e Rai Cinema (quest'ultima destinata ad esternalizzazione in controllata della Rai e con il tempo divenuta uno dei motori dell'industria cinematografica italiana).\nNel 1999, dopo aver creato la Divisione Trasmissione e Diffusione, incorpor\u00f2 la NewCo TD. Venne aperto il canale Rai News 24.\n2000-oggi: la rivoluzione digitale.\nNel 2000, a causa della liquidazione della holding pubblica IRI, il 99,5% delle azioni passarono a Rai Holding S.p.A., in mano al Ministero dell'economia. Il 1\u00ba marzo Rai Way, grazie all'assorbimento della sezione DTD, divenne operativa. Nel 2004 le trasmissioni televisive e radiofoniche compirono rispettivamente cinquanta e ottant'anni: su Rai Uno, Rai Due e Rai Tre and\u00f2 in onda \"Buon compleanno TV\", condotto da Pippo Baudo per festeggiare. Il 1\u00ba dicembre dello stesso anno Rai Holding si fuse con Rai S.p.A. costituendo l'attuale societ\u00e0.\nIl 27 settembre 2005 la Rai cre\u00f2 il proprio canale ufficiale su YouTube, attraverso il quale iniziarono a essere pubblicati video tratti dal sito ufficiale Rai.tv (online da dicembre dello stesso anno), poi quasi completamente eliminati a partire dal 1\u00ba giugno 2014 (sia i propri sia quelli caricati da altri utenti). Nel 2007 il ministro delle Comunicazioni Paolo Gentiloni present\u00f2 un disegno di legge, poi non approvato, che avrebbe dovuto riformare interamente il settore radiotelevisivo privato e pubblico, prevedendo, tra le altre cose, il passaggio del controllo dell'azienda pubblica a una fondazione e una riformulazione del consiglio di amministrazione. Fu inoltre posto sotto licenza Creative Commons una considerevole parte dell'archivio Rai, resa gratuitamente consultabile e riproducibile dal sito Internet.\nIl 1\u00ba novembre 2006 debutt\u00f2 RaiSat YoYo all'interno della piattaforma Sky Italia, nato in seguito alla scissione di RaiSat Ragazzi in due canali differenti, il secondo dei quali era RaiSat Smash (per ragazzi fino ai 19 anni). Il 1\u00ba giugno 2007 nasce il canale televisivo Rai Gulp sulle frequenze di Rai Doc e Rai Futura, emittenti chiuse poco prima del suo lancio.\nIl 10 maggio 2008 la Rai presenta l'offerta Digitale Terrestre, composta inizialmente da otto canali, due dei quali gi\u00e0 esistenti (Rai News 24 e Rai Gulp), visibili sia attraverso la tecnologia DVB-T sia quella DVB-S. Nello stesso giorno, in occasione del 91\u00ba Giro d'Italia, part\u00ec Rai Sport Pi\u00f9. Il campionato europeo di calcio 2008, svoltosi in Austria e Svizzera, e i Giochi della XXIX Olimpiade tenutisi a Pechino furono trasmessi sul digitale terrestre in e, in alcune aree, in alta definizione. Il 14 luglio nacque Rai 4, canale dedicato a un pubblico giovane.\nLe nuove strutture.\nIl 2 febbraio 2009, sul digitale terrestre, fu lanciato il canale tematico gratuito Rai Storia. Il 31 luglio, i canali RaiSat cessarono le proprie trasmissioni su Sky Italia, sbarcando cos\u00ec sul digitale terrestre e sulla nuova piattaforma satellitare Tiv\u00f9sat, gestita da Tiv\u00f9, societ\u00e0 fondata da Rai, Mediaset, Telecom Italia, Confindustria Radio Televisioni e Aeranti-Corallo. Gli unici canali del bouquet RaiSat a non sbarcare sulle nuove piattaforme furono RaiSat Smash Girls e RaiSat Gambero Rosso, il primo chiuso mentre il secondo passato sotto la diretta gestione di Sky. Il 1\u00ba novembre la Rai inizi\u00f2 a trasmettere gli spot pubblicitari in 16:9.\nNella prima met\u00e0 del decennio vengono create, l'azienda viene riorganizzata con una serie di nuove divisioni e testate dedicate ognuna delle quali si occupa di una specifica funzione: Rai Sport (che gestisce i canali sportivi Rai Sport 1 e Rai Sport 2, quest'ultimo chiuso nel 2017), Rai Gold (che gestisce i canali tematici dedicati a cinema e serie televisive Rai 4, Rai Premium e Rai Movie) e Rai Ragazzi (che gestisce Rai Gulp e Rai Yoyo oltre alla produzione di programmi per bambini e giovani e, a partire dal 2017, la produzione di cartoni animati) vengono create nel 2010, Rai News (che si occupa dell'informazione Rai e della gestione del canale all-news Rai News 24, del portale on-line \"Rainews.it\" e del servizio teletext Televideo) nel 2013 e Rai Cultura (gi\u00e0 Rai Educational fino al 2014, al cui bouquet di canali si \u00e8 aggiunto Rai 5) che si vanno ad affiancare Rai Radio, Rai Teche, Rai Vaticano, Rai Quirinale, Rai Fiction e alla struttura temporanea Rai Expo.\nIl 18 maggio 2010, dopo 10 anni, l'azienda rinnov\u00f2 la propria immagine grafica, realizzata insieme a Frame by Frame, con nuovi loghi e nuove animazioni per i canali generalisti e tematici, e contemporaneamente i canali gi\u00e0 RaiSat passarono sotto la gestione diretta della Rai. Il 26 novembre debutt\u00f2 Rai 5, canale culturale che prese il posto di Rai Extra. \nIl 23 febbraio 2011 viene firmato l'Atto di fusione per l'incorporazione di Rai Trade in Rai. Nel novembre dello stesso anno viene trasmesso \"Il pi\u00f9 grande spettacolo dopo il weekend\" condotto da Fiorello, prima trasmissione dal vivo in studio ad essere trasmessa in alta definizione dalla Rai, che nella sua ultima puntata raggiunge 13.401.000 telespettatori con il 50,22% di \"share\" arrivando a toccare il 61,55%.\nIl 4 luglio 2012 la RAI, cos\u00ec come le altre emittenti italiane, spense definitivamente tutti i canali analogici risultando disponibile solo sul digitale terrestre, sul satellite (con alcuni canali e programmi visibili solo con il decoder Tiv\u00f9sat) oltre che in streaming via web. Il 31 dicembre il TG2 fu il primo delle tre TV generaliste a essere trasmesso in . L'anno successivo iniziarono i test dello standard DVB-T2. Nel 2014 le trasmissioni televisive della Rai compirono 60 anni e quelle radiofoniche 90. Su Rai 1 and\u00f2 in onda una puntata speciale di \"Techetechet\u00e8\" per festeggiare il sessantenario. Inoltre il TG1 e il TG3 iniziarono a trasmettere in 16:9 e in HD.\nNel 2015 venne lanciato il nuovo portale Rai dedicato ai giovani. Il 23 luglio il direttore generale della Rai, Luigi Gubitosi, annunci\u00f2 il lancio di tre nuove reti radiofoniche, Rai Radio 6 Teca, Radio 7 Live (dal 7 settembre) e Rai Radio 8 Opera (dal 6 agosto), e il cambio di nome di altre due reti: Rai Radio FD4 sarebbe diventata Rai Radio 4 Light e Rai Radio FD5 sarebbe diventata Rai Radio 5 Classica. Le radio vennero rese disponibili sul DAB+, sul satellite (tiv\u00f9sat) e sul sito web della Rai.\nNel 2016 vengono ristrutturati e ammodernati gli studi radiofonici e le sale di via Asiago 10 e del centro di produzione di Saxa Rubra: regie video, ledwall e apparati tecnologici all'avanguardia danno vita alle nuove dirette \u201cradiotelevisive\u201d sul web. Il Centro di Produzione Radio diventa sempre pi\u00f9 TV; in coerenza con la storica presenza in via Asiago, nell'ex Casa del Soldato, dello Studio Prove Colore TV; che negli anni '90 fu smantellato per realizzare altri studi radiofonici.\nIl nuovo canone.\nNel 2016 entr\u00f2 in vigore la nuova riscossione del \"canone RAI\", accorpato nella bolletta elettrica; il provvedimento governativo era stato introdotto nella legge di stabilit\u00e0 2016. Dal 1\u00ba maggio Rai Yoyo, Rai 5 e Rai Storia furono le prime reti televisive italiane a trasmettere senza interruzioni pubblicitarie. Il 28 maggio venne cancellata, dopo 62 anni, la figura della \"signorina buonasera\". In occasione dei XXXI Giochi olimpici di Rio de Janeiro, la Rai offre una copertura con tre canali televisivi in HD (Rai 2 e i canali Rai Sport) disponibili su DTT, Sky e Tiv\u00f9sat, un sito internet e un'app che coprono ogni evento prodotto dall'OBS. Il 12 settembre 2016 and\u00f2 online RaiPlay e vi furono vari cambiamenti grafici, per le prime quattro reti, e ai canali disponibili: part\u00ec Rai 5 HD, Rai Sport 2 HD termin\u00f2 la programmazione e le versioni in HD dei tre canali generalisti arrivarono anche sul digitale terrestre.\nIl 1\u00ba gennaio 2017 fu abbandonato il segnale orario (solo in TV), in quanto, a causa del nuovo segnale digitale, la cui trasmissione avviene via satellite, l'orario arriverebbe con un ritardo di due secondi, non garantendo dunque una certa precisione nel conteggio dei minuti. Il 4 gennaio si ampli\u00f2 l'offerta televisiva in HD attraverso la piattaforma Tiv\u00f9sat: furono attivati Rai News 24 HD, Rai Storia HD, Rai Scuola HD, Rai Gulp HD e Rai Yoyo HD. Il 5 febbraio fu spenta Rai Sport 2 mentre Rai Sport 1 divenne Rai Sport nella versione standard, spostandosi al canale 58. Rai Sport 1 HD, posizionato al canale 557, divent\u00f2 Rai Sport + HD e pass\u00f2 al canale 57. Inoltre i loghi di tutte le reti vennero spostati nell'angolo superiore sinistro del teleschermo come gi\u00e0 in uso da settembre 2016 per le prime quattro reti. Il 10 aprile si complet\u00f2 il restyling delle reti TV con l'estensione a quelle tematiche ad eccezione di Rai News 24. Il 12 giugno si inaugur\u00f2 il decimo canale radio nazionale, Rai Radio Kids che sostituiva Rai Radio 8 Opera dedicato ai bambini dai 2 ai 10 anni senza pubblicit\u00e0 e, contestualmente, furono rinominate Rai Radio 4 Light in Rai Radio Tutta Italiana, Rai Radio 5 Classica in Rai Radio Classica (divenuta dal 1\u00ba gennaio 2020 Rai Radio 3 Classica), Rai Radio 6 Teca in Rai Radio Techete' e Rai Radio 7 Live in Rai Radio Live. Il 19 dicembre nacque RaiPlay Radio, la nuova piattaforma internet per ascoltare tramite web e app dedicata i dieci canali radio Rai.\nIl 14 giugno 2018, in occasione dei Campionati mondiali di calcio della Russia, nasce Rai Radio 1 Sport con un palinsesto tutto sportivo e il 21 successivo Rai Radio 2 Indie, canale dedicato alla musica rock e alternative, pop italiana e agli eventi live. I canali radiofonici della radiotelevisione pubblica italiana aumentano a 12. Il 13 settembre 2018 Rai 4 esce dalla piattaforma pay Sky, rimanendo visibile via satellite solo su Tiv\u00f9sat. Il 27 settembre 2018 Marcello Foa viene nominato nuovo presidente della Rai.\nIl CdA, con l'approvazione del budget 2019 e del piano industriale 2019/2021, avvia la creazione di due nuovi comparti dell'azienda, ossia Rai Documentari e Rai Sviluppo Nuovi Formati: il primo ha lo scopo di valorizzare il genere documentario, in ottemperanza al contratto di servizio che impone di sostenere e supportare lo sviluppo dell'industria nazionale dell'audiovisivo, mentre il secondo s'inquadra invece in un progetto di stimolo alla creazione di contenuti originali e innovativi sul modello di Rai Fiction attraverso la realizzazione di prototipi e numeri zero. In ottemperanza al contratto di servizio viene anche proposto l'espansione dell'offerta con un canale in inglese (Rai English) e uno di natura istituzionale (Rai Istituzioni). Per quanto concerne la parte relativa all'informazione, il Piano si articola in tre fasi: la prima prevede il rafforzamento di un polo all news con la creazione di una testata digitale; la seconda contiene il potenziamento della testata digitale con lo sport e l'informazione istituzionale; la terza fase realizzer\u00e0 l'integrazione dei poli informativi in una newsroom di flusso pur mantenendo i brand di punta dell'informazione Rai rafforzandone la loro storica identit\u00e0. Sar\u00e0 centrale il ruolo di RaiPlay, che si trasformer\u00e0 in una piattaforma in grado di produrre contenuti esclusivi e nativi digitali, utilizzando le nuove tecnologie. Al riguardo, il piano prevede la creazione di una nuova struttura interna all\u2019azienda dedicata ai nuovi format contemporaneamente al potenziamento del CRIT (Centro ricerche e innovazione tecnologiche) di Torino.\nNel 2020, per far fronte alle difficolt\u00e0 per la didattica generate dalla pandemia di COVID-19, Rai Cultura in collaborazione con il Ministero dell'istruzione lancia l'offerta didattica multimediale de \"La scuola non si ferma\". Dal 18 dicembre vengono diffusi via satellite Eutelsat Hot Bird 13C, all'interno della piattaforma Tiv\u00f9sat, tutte le 23 versioni regionali di Rai 3 ; sempre il 18 dicembre, avviene una massiccia riorganizzazione dei trasponder Rai: dai quattro trasponder in cui la Rai trasmetteva (due in DVB-S e due in DVB-S2) ne rimangono tre (uno in DVB-S e due in DVB-S2).\nIl 20 ottobre 2021 comincia la prima fase della transizione alla nuova TV digitale terrestre. I canali tematici (Rai 4, Rai 5, Rai Movie, Rai Premium, Rai Storia, Rai Sport, Rai Scuola, Rai Gulp e Rai Yoyo) vengono convertiti al formato MPEG-4. Inoltre, Il Mux 2 viene dismesso e i servizi vengono trasferiti sui due rimanenti multiplex nazionali.\nIl 14 dicembre 2021, in seguito a una riorganizzazione delle frequenze, vengono eliminate da Tiv\u00f9sat le versioni standard Rai 4, Rai 5, Rai Movie, Rai Premium, Rai Storia, Rai Sport, Rai Scuola, Rai Gulp e Rai Yoyo, che rimangono dunque visibili solo in HD; su Sky approdano Rai News 24, Rai Scuola e Rai Storia in alta definizione al posto delle versioni standard, mentre Rai Sport e Rai Gulp vengono eliminati.\nAree operative.\nLa societ\u00e0 presenta sei aree operative principali.\nCanali.\nTelevisivi.\nIn alta definizione.\nLa copertura nazionale dei canali HD sul DTT non \u00e8 completa.\nIl canale Rai 4 HD \u00e8 disponibile nelle zone coperte dal RAI Mux 5.\nSu Tiv\u00f9sat i dispositivi che supportano EasyHD posizionano canali SD dopo il 100.\nSu RaiPlay tutti i canali sono trasmessi in HD, ma a 1080p; tuttavia sono trasmessi con la medesima qualit\u00e0 con cui trasmettono sul digitale terrestre, pur se con scansione progressiva.\nIn ultra alta definizione.\nIl canale Rai 4K \u00e8 disponibile nelle zone coperte dal RAI Mux 5.\nRegionali.\nRai 3 BIS FJK \u00e8 visibile in tutto il territorio della Regione Autonoma Friuli-Venezia Giulia.\nDal 18 dicembre 2020 i due canali Rai 3 TGR S\u00fcdtirol (Rai S\u00fcdtirol) e Rai 3 TGR Friulanija Julijska Krajina (Rai 3 BIS) sono visibili su tutto il territorio nazionale tramite la piattaforma satellitare Tiv\u00f9sat, rispettivamente alle numerazioni LCN 308 e 310. Sono trasmesse in definizione standard ma visibili solo con dispositivi abilitati alla ricezione di canali in alta definizione.\nSolo sul web.\nSul portale RaiPlay sono disponibili i canali RaiPlay Sport, che vengono attivati in caso di eventi sportivi di particolare importanza.\nOrario delle trasmissioni televisive.\nNei primi anni di trasmissione regolare, i programmi partivano intorno alle 17:30 e si concludevano verso le 23:30 (fino al 1957 vi era una pausa nella fascia oggi definita 'preserale'. Nei giorni festivi, l'inizio era anticipato alle 11:00, con un'interruzione dalle 12:00 alle 15:00 circa. \nDal 15 gennaio 1968 le trasmissioni del Programma Nazionale cominciarono verso le 12:30, ad eccezione della domenica, in cui l'orario di inizio era anticipato alle 11:00, i programmi venivano sospesi dalle 14:00 alle 17:00 e proseguivano sino alle 23:30 circa. Nelle estati dal 1961 al 1980 la pausa pomeridiana durava fino alle ore 18:15 (nell'estate 1975 fino alle ore 18:30, a meno che non venissero trasmessi particolari eventi). Durante il periodo dell'austerity (dicembre 1973 e buona parte del 1974), indetto dal Governo Italiano, le trasmissioni si concludevano entro le ore 23.\nTale orario di chiusura era valido anche per il Secondo Canale, dove i programmi andavano tuttavia in onda dalle 21:00 fino al 1967, quando l'orario di inizio trasmissioni fu anticipato attorno alle ore 18:00, con una pausa tra le ore 19.30 e le 21.00. Dalla primavera del 1971 fino al 1973 le trasmissioni furono posticipate alle ore 21. Dal 1973 all'autunno del 1976 l'orario fu nuovamente anticipato a un orario variabile tra le ore 18 e le 19. Dal 25 ottobre 1976 l'orario fu anticipato alle ore 12:30, con una pausa dalle ore 14.00 alle 17.00 (tranne nelle estati 1977 - 1980 dove la pausa durava fino alle 18:15).\nDurante i primi anni di trasmissione, i programmi di Rete 3 iniziavano intorno alle 18:30 e si concludevano verso le 22:30. Successivamente l'orario si uniform\u00f2 a quello degli altri due canali.\nA cominciare dai primi anni ottanta ci furono diversi cambiamenti. Il primo fu l'eliminazione della pausa fra le 14:00 e le 17:00, avvenuta ufficialmente il 5 ottobre 1980 (eccetto nelle estati del 1981 e del 1982, dove ancora vigeva la pausa pomeridiana, stavolta per\u00f2 fino alle ore 17). L'orario di chiusura fu fissato per l'una di notte (rimanendo sostanzialmente invariato nel corso del tempo), quello di apertura fu inizialmente confermato alle 12:30, salvo la domenica in cui fu anticipato alle 10:00. A partire dal 3 ottobre 1983, l'inizio delle trasmissioni nei giorni lavorativi fu fissato per le 12:00. Il 22 dicembre 1986, con l'introduzione delle fasce mattutine, Rai 1 anticip\u00f2 l'inizio delle trasmissioni alle 7:00. Questo cambiamento interess\u00f2 anche Rai 2 che, a partire dal 26 ottobre 1987, anticip\u00f2 il proprio orario di apertura delle trasmissioni alle 8:00. Rai 3, che inizialmente aveva gli stessi orari del secondo canale, vide variare gli orari di inizio di programmi negli anni successivi. Nel 1991, in occasione della prima Guerra del Golfo, venne per la prima volta adottata la programmazione 24 ore su 24, che prese definitivamente il sopravvento il 21 dicembre 1991.\nDurante queste pause veniva trasmesso il monoscopio. Il primo che venne utilizzato era in bianco e nero, ideato da Fulvio Brugia, basato sul monoscopio RCA e rielaborato dal grafico pubblicitario Erberto Carboni, lo stesso che cre\u00f2 il logo Rai anni 50 a lettere squadrate, inizialmente solo per la radio, e che poi aggiunse nel 1954 le due lettere TV sovrapposte. Successivamente, con le sperimentazioni televisive a colori, venne sostituito da un monoscopio a colori, il Philips PM5544. Quest'ultimo \u00e8 stato proposto fino al 23 giugno 2012 nelle pause notturne che la Rai operava una volta alla settimana, il primo marted\u00ec del mese su Rai 1, il secondo marted\u00ec del mese su Rai 2 e il terzo venerd\u00ec del mese su Rai 3. L'immagine era accompagnata da una nota continua: un Sol a 384\u00a0Hz per il monoscopio RCA, e a 400\u00a0Hz per il monoscopio Philips PM5544, che si alternava con una voce di una donna o con della musica. La terza rete televisiva, all'epoca, proponeva anche il monoscopio della sede regionale: si trattava sempre del Philips PM5544, ma che recava nella barra sottostante l'identificazione della sede di trasmissione.\nSequenze di apertura e chiusura delle trasmissioni.\nL'apertura e la chiusura delle trasmissioni erano annunciate tramite apposite sequenze di sigle, occasionalmente realizzate da grafici e musicisti di fama nazionale e internazionale. La pi\u00f9 nota sigla introduttiva, nonch\u00e9 la prima a essere stata adottata a partire dagli anni cinquanta, utilizzava come accompagnamento musicale una versione orchestrale di \"Tutto cangia, il ciel s'abbella\", tratta dal finale del \"Guglielmo Tell\" di Gioachino Rossini. La sigla di chiusura, visivamente simile a quella di apertura, era invece accompagnata dal brano \"Armonie del pianeta Saturno\" di Roberto Lupi. Nei primi anni di trasmissioni, la terza rete adott\u00f2 una sigla specifica, accompagnata dal brano \"Il cielo in una rete\" di Piero Piccioni. La grafica di ambedue queste sigle fu realizzata da Erberto Carboni.\nQueste vennero sostituite il 28 gennaio 1986 da una nuova grafica computerizzata accompagnata da un frammento di 30 secondi dell'Inno di Mameli arrangiato elettronicamente. Quest'ultima sigla venne mantenuta in uso fino al 23 giugno 2012, subendo solo due aggiornamenti nel 1988, con l'inserimento del tricolore nella stanghetta della A di Rai, che all'epoca aveva appena aggiornato il logo, e nel 1990, quando fu cambiato l'orientamento delle strisce del tricolore da orizzontale a verticale. Durante la sospensione, al monoscopio si alterna un messaggio di avviso, raffigurato da uno sfondo blu con la scritta \"Le trasmissioni riprenderanno alle ore\" e l'orario di ripresa delle trasmissioni.\nModalit\u00e0 e disponibilit\u00e0 delle trasmissioni.\nI canali Rai vengono diffusi attraverso la televisione digitale terrestre, tramite satelliti, in streaming attraverso una piattaforma dedicata e, all'estero, anche via cavo, attraverso accordi commerciali stipulati con le singole piattaforme televisive. La programmazione completa, tuttavia, \u00e8 disponibile solo ai cittadini italiani, della Repubblica di San Marino e della Citt\u00e0 del Vaticano (se residenti fuori dall'Europa ci\u00f2 avviene attraverso Rai Italia), in quanto Rai non dispone dei diritti per la diffusione di alcuni programmi all'estero. Tale programmazione, che comprende soprattutto film, serie TV e cartoni animati, viene quindi criptata o resa a pagamento. Per questo motivo, la diffusione in digitale terrestre e in streaming (tramite RaiPlay) \u00e8 disponibile solo in Italia, San Marino e Vaticano.\nLa diffusione satellitare avviene principalmente in Europa attraverso la piattaforma Tiv\u00f9sat (Hot Bird 13\u00b0 est) e, limitatamente a Italia, Francia, Austria, Svizzera e Slovenia, anche su Eutelsat (5\u00b0 ovest). Su Tiv\u00f9sat tutta l'offerta in HD \u00e8 criptata e quindi ricevibile solo dai cittadini italiani, mentre solo alcuni canali in SD sono ricevibili anche dagli altri cittadini europei (alcuni programmi vengono comunque criptati). Su Eutelsat sono invece liberamente ricevibili tutti i canali in SD, con in aggiunta tutte le versioni regionali di Rai 3, e quattro canali in HD. La Rai diffonde anche su altri satelliti fuori dall'Europa, solitamente a pagamento.\nLa diffusione via cavo avviene principalmente fuori dall'Europa (ad eccezione di Svizzera, Germania e Paesi Bassi), e a differenza delle altre modalit\u00e0 di trasmissione \u00e8 sempre a pagamento. Inoltre, con questa modalit\u00e0 vengono diffusi solitamente solo i tre canali principali (Rai 1, Rai 2, Rai 3) oppure il bouquet Rai Italia.\nTestate giornalistiche.\nRai Mobilit\u00e0.\nIl Centro di coordinamento informazioni sulla sicurezza stradale \"viaggiare informati\" \u00e8 un servizio di pubblica utilit\u00e0 della Rai nato nel 1990. Realizza notiziari informativi sul traffico sia per la TV, su Rai News 24, sia per la radio, Rai Radio 1, Rai Radio 2, Rai Radio 3, con Onda Verde, e Rai Isoradio. Con l'autoradio dotata dell'RDS-TA e RDS-TP \u00e8 possibile, mentre si ascolta un altro programma o una registrazione, ottenere il passaggio automatico dei notiziari Onda Verde a condizione che le funzioni RDS TA e TP siano attivate.\nTelevideo.\nServizio con un numero elevato di informazioni tramite teletext trasmesso su tutte le reti televisive diffuse sul DTT che satelitte (sia SD sia HD).\nSu Rai 3 alcune pagine del Televideo sono a carattere regionale realizzate dalle rispettive sedi regionali.\nInternet.\nL'azienda pubblica con il sito web Rai.it offre una moltitudine di servizi via internet tra i quali news, TV, radio e sport e, tramite il portale RaiPlay, permette di:\nRaiPlay \u00e8 fruibile, inoltre, tramite tutti i browser pi\u00f9 diffusi sul mercato sia su PC sia su smartphone e tablet iOS, Android e Windows, oltre che sotto forma di applicazione per i dispositivi mobili e le Smart TV.\nIn alcune regioni autonome sono attivi siti internet Rai propri in lingua:\nRai.it consente di conoscere, in base ai diversi fusi orari, la programmazione dei quattro canali televisivi di Rai Italia diffusi nei quattro continenti.\nOrchestra sinfonica nazionale.\nLa televisione pubblica dispone dal 1994 dell'Orchestra Sinfonica Nazionale della RAI nata dall'unificazione delle orchestre della Rai di Torino, Milano, Roma e Napoli. L'Orchestra, con sede a Torino presso l'Auditorium Rai di piazza Rossaro, realizza concerti sinfonici trasmessi prevalentemente da Rai Radio 3 e in TV da Rai 5. Si occupa della registrazione di sigle e colonne sonore di programmi televisivi e radiofonici Rai e partecipa a numerosi concerti ed eventi musicali italiani nonch\u00e9 a tourn\u00e9e in Europa (tra le quali in Svizzera e in Russia) e Sud America. Da ottobre 2016 il direttore \u00e8 il prof. James Conlon.\nEditoria.\nCon il marchio Rai Libri la societ\u00e0 \u00e8 attiva nel mercato editoriale con diverse pubblicazioni di riviste e libri. Da qualche anno, con lo stesso marchio vengono pubblicati CD e DVD legati ai programmi televisivi prodotti dall'azienda, in precedenza editi da Rai Trade.\nProprio quest'ultima nacque dalle ceneri delle etichette discografiche ufficiali gestite dalla Rai, mediante le quali venivano stampate e diffuse tutte le opere musicali legate alla TV a partire dal 1957 (prevalentemente colonne sonore e sigle): Cetra, poi fusa con la Fonit in Fonit Cetra, e successivamente in Nuova Fonit Cetra.\nRadiocorriere TV.\n\u00c8 un periodico settimanale edito dalla Rai che si occupa della presentazione dei propri programmi radio-TV e che dal 2014 viene pubblicato solo in edizione digitale sul web aziendale.\nVenne pubblicato per la prima volta il 18 gennaio 1925 con il nome di \"Radio Orario\" quale organo ufficiale della Unione Radiofonica Italiana con sede in Roma.\nNel gennaio 1930 il settimanale, che usciva di sabato, veniva pubblicato con il nuovo nome di \"Radio Corriere\" organo della EIAR.\nLa prima settimana di gennaio del 1959 la testata cambia nome in \"Radiocorriere TV\".\nIl 6 settembre 1999 il Radiocorriere TV torna in edicola dopo quattro anni di assenza.\nDal 3 gennaio 2014 lo storico periodico passa dalla carta stampata alla sola pubblicazione, gratuita, sul web. Tutti i numeri pubblicati nel tempo sono presenti in un archivio digitale e possono essere consultati e scaricati in formato PDF.\nInnovazione e ricerca.\nIl centro ricerche e innovazione tecnologica, denominato dal 2018 Rai CRITS (acronimo di Centro Ricerche, Innovazione Tecnologica e Sperimentazione), si trova a Torino in Via Cavalli, 6 dopo il trasferimento dalla sede storica di Corso Giambone 68 occupata dal 1961 fino al 2014.\nNasce a Torino nel 1930 come \u201cLaboratorio e Officine\u201d, nel 1961 diventa \u201cLaboratorio Ricerche\u201d, nel 1999 assume la denominazione di \u201cCentro Ricerche e Innovazione Tecnologica\u201d (CRIT) e, dal 2018, quella attuale.\nQui vengono studiate e progettate nuove tecniche di broadcasting sia per la TV sia per la radio, concentrandosi in particolare su applicazioni innovative per la trasmissione digitale del segnale TV.\nLe tecnologie sviluppate in questa struttura sono brevetti di propriet\u00e0 del gruppo Rai e possono essere offerti su licenza a privati.\nSedi e centri di produzione.\nLa sede legale e amministrativa, la presidenza e la direzione delle reti generaliste sono a Roma in Viale Giuseppe Mazzini 14; la direzione generale \u00e8 invece divisa tra viale Mazzini e la nuova sede di Via Cavalli 6 a Torino che ha sostituto quella all'interno del grattacielo Rai di Via Cernaia 33. Torino ospita anche il centro ricerche e innovazione tecnologica e l'auditorium di Piazza Rossaro 1 dove si esibisce l'orchestra sinfonica nazionale.\nSedi all'estero.\nI precedenti uffici di corrispondenza da Beirut, Buenos Aires, Madrid e Nuova Delhi sono stati chiusi nel 2012 a seguito di una riduzione dei costi aziendali. Le sedi di Mosca, Istanbul e Nairobi, anch'esse chiuse nel 2012, sono state in seguito ripristinate (la prima nel 2013 e le altre due nel 2015); nel 2016 \u00e8 stata aperta la sede di Rio de Janeiro (in occasione dei giochi olimpici del 2016) per le corrispondenze dal Brasile ed il resto del Sudamerica. Le sedi estere sono ora 12.\nLe minoranze linguistiche e le regioni autonome.\nLa Rai, per dovere contrattuale , trasmette da alcune sedi regionali una programmazione pi\u00f9 vicina alle popolazioni e alle realt\u00e0 locali.\nTrentino-Alto Adige.\nLa sede Rai di Bolzano gestisce la programmazione regionale pi\u00f9 complessa, trasmettendo per i tre gruppi linguistici italiano, tedesco e ladino.\nOltre alle edizioni quotidiane del TGR e al \"Settimanale\" del sabato in lingua italiana, trasmesso per il Trentino-Alto Adige separamente per le Province autonome di Bolzano e Trento, ogni domenica mattina, nella fascia oraria 09:45-10:55, alternativamente da Bolzano e da Trento, vengono trasmessi programmi riguardanti le due Province (ambiente, economia, tradizioni...): per i cittadini (\"Puntopi\u00f9\" - a cura del centro consumatori) o riguardanti altre minoranze linguistiche (e realt\u00e0 culturali simili, in Italia e in Europa), tra cui vi \u00e8 \"Alpe Adria\" (prodotto da Rai Friuli Venezia Giulia di Trieste, ma con la collaborazione di Bolzano e Trento).\nLa minoranza di lingua tedesca ha un proprio canale generalista dedicato, denominato \"Rai 3 bis\", su cui opera la struttura Rai S\u00fcdtirol (fino al 2014 \"Rai Sender Bozen\"), il cui orario di trasmissione varia quotidianamente (il luned\u00ec le trasmissioni iniziano alle 6:30 e terminano alle 22:30) e che nei tempi morti ripete Rai 3. Sulle frequenze di Rai 3 vengono trasmessi programmi dedicati ai bambini (\"Karamela\", \"Die Abenteuer der Maus auf dem Mars\"), agli adolescenti e studenti (\"Klick-das Jugend Info-Magazin\"), agli anziani (\"Regenbogen\"), all'agricoltura (\"Landwirtschaft\"), all'economia e alla societ\u00e0 (\"Trend\", \"Pluspunkt\"), alla cultura, alla storia, all'attualit\u00e0 (\"Pro und Kontra\") e allo sport (\"Sport am Sonntag\").\nLa struttura tedesca \u00e8 anche inserita, in quanto parte della Rai, nel circuito dell'Unione europea di radiodiffusione (Eurovisione) e produce il popolare concorso canoro della \"Volksmusik\" (musica popolare, Grand Prix der Volksmusik) insieme a tre emittenti pubbliche estere: la tedesca ZDF, l'austriaca ORF e la svizzero-tedesca SRF. La trasmissione viene prodotta ogni anno in un luogo diverso e nel 2002 ha avuto luogo a Merano ed \u00e8 stata organizzata dal Sender Bozen. Inoltre la rete trasmette in diretta, ogni anno, il concorso pianistico internazionale Ferruccio Busoni e le selezioni per il \"Grand Prix der Volksmusik\", nonch\u00e9 edizioni speciali a cura della redazione giornalistica in casi di avvenimenti elettorali.\nOgni giorno vengono trasmessi due notiziari della durata di circa 20 minuti, alle 20:00 (\"Tagesschau\") e alle 22:10 (\"Tagesschau 10 nach 10\"), che trattano di argomenti locali, nazionali e internazionali.\nLa struttura Rai Ladinia cura i programmi in lingua ladina, tra cui il notiziario locale, inserito alle 19:55 fra TGR e Tagesschau, della durata di 5 minuti e chiamato TRaiL (\"Televijion Rai Ladina\"), nonch\u00e9 un programma settimanale chiamato \"Paladina\", della durata di circa 40 minuti. I programmi della sede vengono trasmessi su tutto il territorio provinciale dell'Alto Adige.\nValle d'Aosta.\nDalla sede regionale per la Valle d'Aosta (in francese, \"Si\u00e8ge r\u00e9gional pour la Vall\u00e9e d'Aoste\") di Saint-Christophe vengono diffusi quotidianamente programmi regionali in italiano, o in francese, alle ore 20 (la domenica al mattino).\nIl TG regionale delle 19:35 contiene notizie in italiano, francese (spesso con servizi dalla redazione di France 3 della regione Rodano-Alpi riguardanti eventi o argomenti relativi ai dipartimenti francesi limitrofi) e talvolta in patois valdostano. La TGR va in onda senza sottotitoli, in virt\u00f9 del bilinguismo totale che vige in Valle d'Aosta. Si tratta di un caso unico nel panorama delle minoranze linguistiche d'Italia, legato alla politica d'istruzione vigente, atta a non separare la societ\u00e0 valdostana in comunit\u00e0 linguistiche. Successivamente alla TGR, prevalentemente in italiano, viene diffusa la trasmissione \"RAI Vd'A - Programmes\", largamente in francese e spesso anche in patois valdostano, anche in questo caso senza sottotitoli per lo stesso motivo.\nSardegna.\nIn Sardegna vi sono due sedi della Rai: la principale a Cagliari e un'altra a Sassari, in entrambe si trovano gli archivi che custodiscono le teche di \"Rai Sardegna\", aperti al pubblico dal 2005, o visionabili on line dal sito della biblioteca digitale della Sardegna, dopo un lavoro di recupero e catalogazione del materiale radiofonico e audiovisivo, prodotto in circa 50 anni di attivit\u00e0 dalle due sedi Rai.\nSicilia.\nLa sede Rai Sicilia ha due dislocazioni, la principale a Palermo e l'altra a Catania. Nella sede di Palermo di viale Strasburgo, nata negli anni '80, vi \u00e8 un polo produttivo dedicato al Mediterraneo, con un centro di produzione TV e un auditorium, dal 2001 al 2012 produceva il canale in italiano e arabo Rai Med. Quotidianamente si trasmettono \"TG\" e \"GR\" regionali e si producono le rubriche \"Mediterraneo\", \"Buongiorno Regione\" e il Settimanale della TGR.\nL'archivio storico di Rai Sicilia \u00e8 costituito da 886 programmi televisivi realizzati tra il 1979 e il 1993, riversati e digitalizzati, grazie a un accordo con la Regione Siciliana \u00e8 disponibile on line .\nGovernance e top management.\nLa Rai \u00e8 soggetta a una particolare disciplina di \"governance\" per tutelare la peculiarit\u00e0 delle attivit\u00e0 della stessa. Varie modifiche legislative infatti sono state necessarie per le pronunce della Corte costituzionale, che ha riconosciuto il ruolo fondamentale del servizio pubblico per l'attuazione dell'articolo 21 della Costituzione italiana.\nSecondo la riforma della Rai del 2015, il consiglio di amministrazione consta di 7 membri, di cui quattro nominati da camera e senato, due dal governo e uno dall'assemblea dei dipendenti. I membri del Consiglio d'Amministrazione hanno un termine di mandato di tre anni anche se possono essere nominati di nuovo.\nLa riforma del 2015 ha modificato anche la nomina del presidente del CdA (scelto ora dal CdA stesso tra i suoi membri), e ha introdotto la figura dell'amministratore delegato.\nIl Testo unico della radiotelevisione qualifica la Rai come \"societ\u00e0 di interesse nazionale\", ai sensi dell'articolo 2461 del codice civile italiano.\nSociet\u00e0.\nIl Gruppo Rai comprende diverse societ\u00e0 che operano nel mercato dei media e del broadcasting.\nCollegate.\nInoltre la Rai \u00e8 uno dei membri fondatori dell'UER.\nLa Rai si \u00e8 specializzata negli ultimi anni anche nelle produzioni cinematografiche Rai Cinema, con la quale \u00e8 spesso presente in prestigiosi concorsi cinematografici internazionali con altrettanto prestigiose coproduzioni.\nRai Way \u00e8 la societ\u00e0 a cui la Rai ha trasferito la sua rete di trasmissione, mentre Rai Com \u00e8 la societ\u00e0 che si occupa di promuovere l'immagine dell'Italia nel mondo attraverso le migliori produzioni radiotelevisive della capogruppo.\nCanone.\nPer onorare la concessione con lo Stato italiano, la Rai pu\u00f2 contare su un'ampia quota devoluta dallo Stato di un'imposta sugli apparecchi televisivi, chiamata canone televisivo dovuta da chiunque detenga apparecchi in grado di ricevere trasmissioni televisive.\nIn compensazione di questa entrata, la Rai deve rispettare un contratto di servizio con lo Stato italiano, pena una eventuale revoca della concessione annuale. La concessionaria dal servizio radiotelevisivo pubblico svolge una funzione di servizio universale di pubblica utilit\u00e0, ed \u00e8 interessata da una particolare disciplina rispetto alle emittenti commerciali regolato con il Contratto di Servizio.\nNel 2016 i contribuenti hanno versato alla Rai attraverso il canone 2,1 miliardi di euro.\nLivello di debito.\nA marzo 2015 sulla Rai gravava un debito alle banche di 442,9 milioni di euro, secondo la Corte dei Conti.\nCritiche.\nLottizzazione.\nTaluni osservatori, commentatori e giornalisti, nonch\u00e9 forze politiche minoritarie, accusano la Rai di essere soggetta a un pressante controllo politico da parte del Parlamento e del Governo e di non essere dunque in grado di assicurare un'informazione indipendente, non condizionata da interessi di singoli politici o gruppi di emittenti televisive. Un'altra accusa alla RAI \u00e8 di mancare di pluralismo e di operare censura verso professionisti di indubbio valore e competenza ma sgraditi agli uomini politici di riferimento. Tale controllo avviene tramite la nomina di persone chiave scelte dai partiti politici, in un'ottica di lottizzazione.\nCelebre \u00e8 la ripartizione avvenuta durante la Prima Repubblica dopo la riforma del 1975, quando Rai 1 era influenzata dalla Democrazia Cristiana, Rai 2 dal Partito Socialista Italiano e Rai 3 dal Partito Comunista Italiano. Stessa cosa avvenne nei canali radiofonici e relativi giornali radio dove Radio 1 esprimeva le istanze del centrosinistra, mentre Radio 2 era pi\u00f9 vicina all'area di centrodestra; Radio 3 invece fu destinata ai partiti minori (Partito Liberale Italiano e Partito Repubblicano Italiano).\nLa proposta principale che viene avanzata per risolvere questo problema \u00e8 di svincolare almeno parzialmente la Rai dal controllo dei partiti politici adottando norme specifiche per la governance, come avviene in altri paesi europei.\nCattiva amministrazione.\nNel 2008 Denise Pardo in un articolo su \"L'Espresso\" accusa la Rai di una cattiva gestione che avrebbe portato continui sprechi e una struttura interna elefantiaca tali da pregiudicare la produzione ottimale dei programmi radiotelevisivi di servizio.\nSpeaker.\nQui di seguito viene riportato un prospetto delle principali annunciatrici e speaker storici Rai scelti in base all'anzianit\u00e0 di carriera o alla loro popolarit\u00e0.\nEurovisione.\nLa Rai \u00e8 membro fondatore dell'Unione europea di radiodiffusione, chiamata anche UER o EBU (\"European Broadcasting Union\"), fondata nel 1950 da 22 radio-televisioni europee occidentali che si staccarono dall'OIRT. L'Eurovisione \u00e8 il circuito dell'UER che si occupa della trasmissione in tutta Europa di alcuni programmi di valenza nazionale e internazionale. La Rai trasmette in Eurovisione il \"Festival di Sanremo\", il \"Palio di Siena\", lo \"Zecchino d'Oro\", le celebrazioni del Papa prodotte da Rai Vaticano tra cui l\"'Angelus\" ed altri eventi di rilevanza europea. La Rai \u00e8 stata uno dei primi enti radiotelevisivi a partecipare allo \"Eurovision Song Contest\", al quale ha preso parte quasi ininterrottamente dal 1956 al 1997 e del quale \u00e8 stata l'organizzatrice nel 1965 nel 1991 e nel 2022. Assente dal 1998 al 2010, la Rai ha ripreso a partecipare al concorso nel 2011 rientrando nel novero dei maggiori finanziatori delle attivit\u00e0 dell'UER, potendo quindi esprimere il proprio concorrente direttamente nella finale. La Rai ha partecipato inoltre a tutte le edizioni estive di un'altra fortunata produzione EBU, \"Giochi senza frontiere\". \nI programmi trasmessi in Eurovisione sono preceduti e seguiti da un'apposita sigla (comune a tutte le emittenti affiliate) che, seppure sia variata negli anni per quel che riguarda la grafica, \u00e8 stata sempre accompagnata dal preludio del \"Te Deum\" di Marc-Antoine Charpentier, pure pi\u00f9 volte riarrangiato.\nSlogan.\nL'azienda ha utilizzato vari slogan nel corso della sua storia. Uno dei pi\u00f9 storici \u00e8 \u00ab\"Rai. Di tutto, di pi\u00f9.\"\u00bb, utilizzato fino all'11 settembre 2016 (seppur con varie modifiche negli anni, tra cui \u00ab\"Rai. Di tutti, di pi\u00f9.\"\u00bb e \u00ab\"Rai. Di tutti, ancora di pi\u00f9.\"\u00bb). In occasione degli europei di calcio 2012 \u00e8 stato temporaneamente introdotto \u00ab\"Se \u00e8 per tutti, \u00e8 sulla Rai.\"\u00bb.\nPer Rai.tv (oggi RaiPlay) \u00e8 stato utilizzato nel 2012 lo slogan \u00ab\"Qualcosa di pi\u00f9 di una TV\"\u00bb, mentre nel 2013 \u00ab\"Molto di pi\u00f9 che una TV.\"\u00bb.\nIl 12 settembre 2016, con il lancio di RaiPlay \u00e8 stato adottato lo slogan \u00ab\"Per te. Per tutti\".\u00bb. La piattaforma invece, viene pubblicizzata con \u00ab\"Molto pi\u00f9 di quanto immagini.\"\u00bb dal 2019.\nCavalli della Rai.\nDue importanti scultori italiani hanno realizzato monumenti equestri per le due sedi principali della Rai nella Capitale:"}
{"id": "1935519", "revid": "339392", "url": "https://it.wikipedia.org/wiki?curid=1935519", "title": "Spongebob SquarePants", "text": ""}
{"id": "1935523", "revid": "287204", "url": "https://it.wikipedia.org/wiki?curid=1935523", "title": "Il dottor Sax", "text": "Il dottor Sax \u00e8 un romanzo del 1959 scritto da Jack Kerouac nel 1952 e considerato da lui stesso il suo romanzo migliore.\nIl romanzo \u00e8 inoltre ritenuto l'opera della maturit\u00e0 artistica dello scrittore statunitense in quanto l'autore aveva gi\u00e0 alle spalle l'esperienza della sua opera pi\u00f9 conosciuta, \"Sulla strada\" e il suo seguito ideale, \"I vagabondi del Dharma\" e aveva gi\u00e0 raggiunto con \"I sotterranei\" la \"prosa spontanea\" a cui tanto auspicava di giungere.\nIl romanzo narra la storia di un ragazzo franco-canadese del New England; egli rappresenta la trasposizione letteraria dell'autore stesso che rivive sogni, incubi e fantasie della sua infanzia. Il romanzo rappresenta la straordinaria fantasia di lotta contro le forze del male modellata sulle forme dei fumetti e della letteratura popolare."}
{"id": "1935527", "revid": "767487", "url": "https://it.wikipedia.org/wiki?curid=1935527", "title": "Victor Maurel", "text": "Biografia.\nDiplomato al Conservatorio di Parigi, debutt\u00f2 come baritono a Parigi nel 1868, ma decise di fare carriera all'estero: i migliori ruoli di baritono erano infatti dominio di Jean-Baptiste Faure, idolo delle scene parigine.\nNel 1873 si esib\u00ec presso l'Academy of Music di New York e successivamente nel Metropolitan Opera House (1894-96 e 1898-99). Cant\u00f2 anche alla Royal Opera House e al Covent Garden di Londra, nel 1873-79, 1891-95 e 1904, e a Parigi, dal 1879 fino al 1894.\nFu il primo interprete di due grandi ruoli verdiani come Iago in \"Otello\" alla Scala di Milano nel 1887, e \"Falstaff\" (sempre alla Scala, nel 1893). Nel 1892 Maurel fu anche il primo Tonio nei \"Pagliacci\" di Leoncavallo.\nEbbe prevalentemente nel suo repertorio opere in francese e in italiano. \u00c8 comparso anche in diverse opere di Richard Wagner ed \u00e8 stato un famoso \"Don Giovanni\" nell'omonima opera di Wolfgang Amadeus Mozart. Dopo il ritiro dalle scene divenne insegnante di canto a New York, dove mor\u00ec a 75 anni.\nFu uno dei migliori baritoni del suo tempo, insieme al rivale Jean Lassalle (1847-1909). Aveva una tecnica impeccabile, grande presenza scenica e capacit\u00e0 nell'analizzare in profondit\u00e0 i suoi personaggi.\nEsistono alcune registrazioni della sua voce che risalgono ai primi anni del Novecento. Ha scritto anche una serie di libri su teatro e canto."}
