{"id": "1840436", "revid": "828617", "url": "https://it.wikipedia.org/wiki?curid=1840436", "title": "Paola Lombroso Carrara", "text": "Infanzia e giovent\u00f9.\nNacque da Cesare Lombroso e da Nina De Benedetti, entrambi di origine ebraica, a Pavia, nella cui Universit\u00e0 il padre aveva studiato medicina e dove, tra il 1863 e il 1876, era stato docente di Antropologia e Clinica delle malattie nervose e mentali e di Antropologia, Igiene pubblica e Medicina legale. Era la prima dei cinque figli della coppia: dopo di lei nasceranno Gina, nel 1872, Arnaldo, nel 1874, Leo, nel 1876, e Ugo, nel 1877. Nel 1876 la famiglia si trasferisce a Torino.\nViene indirizzata agli studi classici verso i quali manifesta spiccato interesse, tuttavia la sua carriera scolastica - secondo la testimonianza della sorella Gina - \u00e8 assai accidentata e alterna periodi di frequenza della scuola a periodi in cui si avvale di insegnanti privati.\nGli studi liceali vengono comunque abbandonati prima del diploma e dunque Paola, a differenza della sorella, non si iscriver\u00e0 all'universit\u00e0. Per incoraggiamento dei familiari e dell'ambiente intellettuale del quale i Lombroso erano parte, inizi\u00f2 ben presto a collaborare, insieme con la sorella, al lavoro redazionale dell'Archivio di psichiatria, la rivista scientifica fondata dal padre nel 1880 e da lui diretta, sulla quale pubblic\u00f2 alcuni articoli a carattere antropologico e pedagogico.\nRisalgono agli anni giovanili anche le prime esperienze letterarie, con la collaborazione al \u00abFanfulla della domenica\u00bb, alla \u00abGazzetta letteraria\u00bb, a \u00abVita moderna\u00bb. Ben presto l'attenzione e gli interessi di Paola si concentreranno sul mondo dell'infanzia, sulla pedagogia, psicologia e letteratura infantili e a questi temi si dedicher\u00e0 in maniera pressoch\u00e9 esclusiva\nnegli anni della maturit\u00e0.\nL'adesione al socialismo e l'attivit\u00e0 giornalistica.\nLa conoscenza e la frequentazione di Anna Kuliscioff influenzarono profondamente sia lei sia la sorella Gina che, come testimoniano entrambe nei loro racconti autobiografici, ne restano profondamente colpite e affascinate. L'incontro con quella che Paola definisce \"la mia signora\" - donna laureata, autonoma professionalmente e gi\u00e0 proiettata verso la vita pubblica - rappresenta l'apertura di nuovi orizzonti per le due ragazze, le cui esperienze intellettuali e sociali - pur molto stimolanti - erano state legate fino a quel momento esclusivamente alla cerchia familiare e alle figure maschili, il padre in primis.\nAnna Kuliscioff introduce in casa Lombroso l'attualit\u00e0 politica e il dibattito economico, insieme con le idee socialiste e l'impegno a favore delle classi subalterne, tutte tematiche verso le quali lo stesso Lombroso esprimer\u00e0 poi un forte interesse.\nAltra figura di spicco che frequenta la casa e in quegli stessi anni aderisce alle idee socialiste \u00e8 Guglielmo Ferrero, futuro marito di Gina. Ben presto Paola si dedica a un'intensa attivit\u00e0 giornalistica, collaborando alla stampa socialista (\u00abIl grido del popolo\u00bb, \u00abPer l'idea\u00bb, \u00abGerminal\u00bb) con schizzi e racconti a carattere didascalico-propagandistico. Successivamente scriver\u00e0 anche sul quotidiano del Partito socialista, l'Avanti!.\nDeterminate a impegnarsi concretamente nella lotta all'analfabetismo, nel 1896 le sorelle Lombroso fondano a Torino un'istituzione, \"Scuola e famiglia\", per assistere e sostenere gli alunni delle scuole elementari. L'iniziativa nasce da un suggerimento di Anna Kuliscioff, che aveva parlato loro di un'analoga istituzione milanese. L'istituzione ebbe molto successo e si diffuse e ampli\u00f2 fino a coinvolgere tutte le scuole elementari di Torino, sotto l'egida del Comune. L'esperimento educativo ebbe un influsso decisivo sulle teorie pedagogiche di Paola, e contribu\u00ec a stemperare il determinismo positivista - che inchioda la persona ai condizionamenti biologici - derivatole dalla formazione ricevuta alla scuola paterna e a orientarla a una prospettiva di trasformazione della vita individuale attraverso l'intervento pedagogico in et\u00e0 infantile.\nIl matrimonio.\nIl 10 febbraio 1899 Paola sposa un allievo di suo padre, Mario Carrara, medico e criminologo. Poco dopo il matrimonio la coppia si trasferisce a Cagliari nella cui universit\u00e0 Carrara \u00e8 stato nominato docente ordinario di medicina legale. I due faranno ritorno a Torino nel 1903. Ebbero due figli, Enrico, nato nel 1900, e Maria Gina, nata nel 1902. Mario Carrara, fu epurato dall'Universit\u00e0 italiana per aver rifiutato il giuramento di fedelt\u00e0 al fascismo.\nLa fondazione del \"Corriere dei Piccoli\".\nProsegue ininterrotta per tutto il primo decennio del nuovo secolo l'intensa attivit\u00e0 giornalistica di Paola Lombroso, che prende a collaborare con assiduit\u00e0 oltre che all\u2019\"Avanti!\", ai quotidiani \"Il Secolo\", milanese, e \"Il Piccolo della sera\" di Trieste; saltuariamente scrive anche sulla torinese \"Gazzetta del Popolo\". Temi privilegiati dei suoi interventi l'attualit\u00e0 politica, la denuncia delle condizioni delle classi popolari, i problemi dell'assistenza e la possibilit\u00e0 di sviluppare una politica riformatrice.\nNegli anni della maturit\u00e0 affianca, inoltre, all'attivit\u00e0 giornalistica, l'impegno in una serie di iniziative culturali che rappresentano la messa in atto delle sue prospettive riformatrici, soprattutto nei confronti dell'infanzia. Il mondo infantile, infatti, continua a essere il centro focale dei suoi interessi. A lei si deve l'ideazione di un giornale rivolto ai bambini che, in quanto emanazione di un grande organo d'informazione, sia dotato di una robusta organizzazione editoriale e di specifiche professionalit\u00e0 redazionali: individua nel \"Corriere della Sera\" il quotidiano adatto al suo progetto, che propone, nel 1906, a Luigi Albertini.\nIl direttore del \"Corriere\" si mostra interessato e Paola Lombroso elabora un progetto culturale ed educativo per la futura rivista documentandosi sui periodici anglosassoni e francesi per ragazzi, individuando una prima rosa di collaboratori e identificando la possibile struttura editoriale della rivista. Tale collaborazione con la dirigenza del Corriere del Sera si rivela difficile e porter\u00e0, alla fine del 1908, alla nascita del \"Corriere dei Piccoli\". Tuttavia all'interno del nuovo giornale Paola Lombroso non ricoprir\u00e0 incarichi paragonabili al ruolo effettivamente svolto nella sua fondazione. Al termine di un lungo contenzioso con Albertini \u2013 nel quale Filippo Turati svolger\u00e0 un compito di \u201carbitrato amichevole\u201d- le verr\u00e0 riconosciuto un incarico di collaborazione, anonima, che, a fronte di un compenso mensile, prevede la cura di rubriche fisse. Una delle rubriche \u00e8 la \u00abCorrispondenza\u00bb che curer\u00e0 firmandosi con lo pseudonimo di \u00abZia Mari\u00f9\u00bb.\nLe \"bibliotechine rurali\".\nLa collaborazione con il \"Corriere dei Piccoli\" si interromper\u00e0 definitivamente nel 1912. Da quel momento le sue energie saranno assorbite dalle \"Bibliotechine rurali\", l'esperienza di promozione della lettura giovanile degli alunni delle scuole di campagna, un'iniziativa da lei promossa attraverso le pagine del \"Corriere dei Piccoli,\" osteggiata dalla propriet\u00e0 del giornale e all'origine della definitiva rottura.\nLe \"Bibliotechine rurali\", nate nel 1909 da una campagna di sottoscrizione che \u00abZia Mari\u00f9\u00bb aveva lanciato attraverso il \"Corriere dei Piccoli\", si prefiggevano di dotare le scuole di campagna di libri di lettura amena e, in tal modo, di contribuire a elevare il livello di istruzione dei ragazzi del popolo. L'esperimento riscosse un immediato successo e la campagna di finanziamento delle \"bibliotechine\" si estese rapidamente. I bambini lettori borghesi del \"Corriere dei Piccoli\" chiamati anche \"cavalieri del libro\", grazie alla gratuit\u00e0 del loro lavoro e del loro tempo, raccoglievano fondi e opere letterarie adatte all'utenza delle scuole rurali e ne seguivano nel tempo gli sviluppi diventando \"patroni\" delle scuole. L'iniziativa produsse legami d'amicizia tra bambini di provenienze sociali diverse ed entusiasmo nel corpo insegnante. Furono soprattutto le giovani maestre, formatesi nel clima di rinnovamento pedagogico di inizio secolo, a capire l'importanza di diffondere nei bambini l'interesse per la lettura come volano di alfabetizzazione, di elevazione culturale e di emancipazione sociale delle classi subalterne. Terminata la collaborazione per il \"Corriere dei Piccoli\", Paola Lombroso proseguir\u00e0 l'iniziativa fondando il proprio foglio \"Bollettino delle Bibliotechine Rurali\" che con alterne vicende diriger\u00e0 fino al 1934. il progetto di educazione alla lettura relativo alle Bibliotechine sarebbe stato ripreso da Paola Lombroso dopo la seconda guerra mondiale grazie anche all'apporto di Ada Prospero Marchesini Gobetti e si esaur\u00ec definitivamente nel 1954 con la morte di Paola. Nonostante le prove e le amarezze, nella propria vecchiaia Paola Lombroso ricord\u00f2 il progetto educativo delle bibliotechine rurali come \"l'esperienza che mi ha infiorato la vita\" e per la quale \"son contenta di aver vissuto\" (S. Fava, \"Piccoli lettori del Novecento\", cit., p. 233)"}
{"id": "1840439", "revid": "466539", "url": "https://it.wikipedia.org/wiki?curid=1840439", "title": "Robin Hood (serie televisiva 2006)", "text": "Robin Hood \u00e8 una serie televisiva inglese, prodotta dalla compagnia indipendente Tiger Aspect Productions per la rete BBC One, che co-produce lo show con la BBC America, succursale via cavo della rete inglese. Basata sulle storie tradizionali del leggendario eroe inglese Robin Hood, la serie ha esordito il 7 ottobre 2006. La seconda stagione ha iniziato ad andare in onda il 6 ottobre 2007 con gli ultimi due episodi in onda il 29 dicembre 2007. La terza stagione ha iniziato ad andare in onda il 28 marzo 2009. La serie \u00e8 stata cancellata dalla BBC a luglio 2009.\nIn Italia la prima stagione \u00e8 approdata in anteprima esclusiva sul canale web \"Alice Yalp!\" dal giugno del 2008, venendo in seguito trasmessa in chiaro dal 1\u00ba luglio al 29 luglio 2008 in prima serata con due episodi settimanali su Rete 4. In seguito, la prima stagione \u00e8 stata replicata dal 15 febbraio 2009 con un doppio episodio settimanale sul canale digitale terrestre a pagamento Joi, il quale ha poi trasmesso la seconda stagione in anteprima assoluta dal 5 aprile al 17 maggio 2009. La terza, ed ultima stagione, \u00e8 andata in onda, sempre su Joi, con un doppio episodio settimanale dal 13 settembre al 25 ottobre 2009. In chiaro, la seconda stagione \u00e8 andata in onda su Rete 4 a partire dal 1\u00ba luglio 2010, mentre la terza su Italia 1, dal 1\u00ba ottobre 2011. Recentemente \u00e8 tornata in replica su Paramount Channel (Italia).\nProduzione.\nComprensiva di 13 episodi di 45 minuti per ogni stagione, \"Robin Hood\" \u00e8 stata creata da Dominic Minghella e Foz Allan, che svolgono la funzione di produttori esecutivi per la serie, con Minghella (gi\u00e0 creatore della serie \"Doc Martin\") nel ruolo di capo-sceneggiatore. Richard Burrell \u00e8 il produttore, e gli altri autori coinvolti nella prima stagione erano Paul Cornell, Mark Wadlow, Debbie Oates, Kurti &amp; Doyle e Joe Turner.\nLa prima stagione ebbe un budget di 8 milioni di sterline. Il programma fu elaborato per andare in onda durante il sabato pomeriggio per famiglie preceduto dalla serie \"Doctor Who\". Lo show fu girato in alta definizione.\n\"Robin Hood\" fu annunciata come probabile serie in sviluppo da Peter Fincham, un responsabile della BBC One, a luglio del 2005, ma non ufficialmente confermato dal responsabile fiction Jane Tranter fino al 24 ottobre dello stesso anno. Il 18 febbraio 2006, il \"Daily Mirror\" annunci\u00f2 che l'attore Jonas Armstrong era stato assunto per il ruolo principale della serie. Questo fu confermato dalla BBC in un comunicato stampa diramato il 3 aprile 2006, nel quale si annunciava che le rirprese erano iniziate in Ungheria.\nGioved\u00ec 23 novembre 2006, la BBC conferm\u00f2 che il programma era stato rinnovato per una seconda stagione in onda nel 2007. Le riprese iniziarono a marzo del 2007, e il primo episodio della seconda stagione and\u00f2 in onda alle 19.30 di sabato 6 ottobre 2007.\nLucy Griffiths, che interpreta Lady Marian, lasci\u00f2 la serie al termine della seconda stagione, anche se poi fece una breve apparizione al termine della terza stagione.\nNuovi ingressi nel cast per la terza stagione furono Joanne Froggatt, nel ruolo di Kate, un abitante di Locksley, Lara Pulver, nel ruolo di Isabella, sorella di Guy di Gisborne, David Harewood nel ruolo di fra' Tuck e Toby Stephens nel ruolo del Principe Giovanni Senza Terra. Il 7 agosto 2008, fu annunciato che Jonas Armstrong avrebbe lasciato la serie al termine della terza stagione, in un \"finale esplosivo\".\nA gennaio del 2009, la sceneggiatrice Sally Wainwright rivel\u00f2 alla rivista \"The Stage\" di essere stata ingaggiata per gestire un riavvio creativo della serie per la sua quarta stagione. La BBC conferm\u00f2 alla stampa che l'indiscrezione era vera, ma, nonostante questo, la quarta stagione non fu ordinata.\nStoria e personaggi.\nLa maggior parte dei personaggi principali di \"Robin Hood\" sono basati sui racconti folkroristici dei personaggi leggendari inglesi. Inghilterra, 1172. Re Riccardo (Steven Waddington) si trova in Terra Santa per combattere come crociato mentre il trono \u00e8 nelle mani di suo fratello, il principe Giovanni. Robin Hood (Jonas Armstrong), il personaggio principale della serie, fa ritorno a casa dopo aver trascorso cinque anni a combattere durante la terza Crociata come guardia del Re. Robin \u00e8 sconvolto nello scoprire come lo sceriffo ha gestito Nottingham fino al suo ritorno; diventa un fuorilegge e decide di rubare ai ricchi per dare ai poveri insieme alla sua \"Allegra brigata\", una gang composta dal suo migliore amico Much (Sam Troughton); Will Scarlett (Harry Lloyd) e Allan A Dale (Joe Armstrong), due ragazzi che ha salvato dal cappio; Little John (Gordon Kennedy), l'ex leader di un'altra banda; ed infine un altro ragazzo di nome Roy (William Beck) sostituito presto da Djaq (Anjali Jay), una ragazza saracena che si nasconde sotto l'alias del fratello morto.\nRobin \u00e8 lieto di scoprire che Lady Marian (Lucy Griffiths) \u00e8 ancora nubile; la loro relazione diventa romantica in diverse occasioni, tuttavia lei \u00e8 prigioniera del fatto che l'affascinante ma crudele sir Guy di Gisborne (Richard Armitage) ha un'attrazione per lei. Sir Guy \u00e8 il braccio destro dello sceriffo ed \u00e8 innamorato di Lady Marian; spesso mette la ragazza in situazioni difficili nelle quali lei \u00e8 costretta a stare con lui per aiutare le persone che ama. Il nemico principale \u00e8 Vasey, lo sceriffo di Nottingham (Keith Allen), che trama per uccidere re Riccardo con l'aiuto di Gisborne e dei \"Cavalieri Neri\". Lo sceriffo cerca continuamente di catturare Robin e gli altri fuorilegge colpevoli di intralciare il suo piano per la conquista dell'Inghilterra. Alla fine della seconda stagione Guy di Gisborne uccide Marian mentre Djaq e Will decidono di restare in Terra Santa.\nLa terza stagione vede l'ingresso di due nuovi personaggi e solo Robin appare in tutti e tredici gli episodi. All'inizio della stagione vengono introdotti due personaggi, fra Tuck (David Harewood), un prete spirituale di ritorno in Inghilterra, e Kate (Joanne Froggatt), un'abitante di Locksley che diventa il nuovo interesse amoroso di Robin; entrambi entreranno a far parte della banda. Isabella (Lara Pulver), la sorella minore di Gisborne, fugge dal marito che la maltratta ed inizia ben presto una relazione segreta con Robin; il legame di Isabella con il castello tramite Gisborne viene usato dalla banda mentre lei trama vendetta contro il fratello, ma la sua voglia d'indipendenza, potere e vendetta la trasformano in uno sceriffo senza regole e nemico della banda. Toby Stephens appare nel ruolo del principe Giovanni Senza Terra sfruttando la frattura tra Gisborne e lo sceriffo che porter\u00e0 Guy ad uccidere il suo ex-capo. Gisborne viene fatto sceriffo per breve tempo dal principe prima che Isabella usasse la sua influenza per rimpiazzarlo, lasciando Sir Guy senza potere o influenza. In seguito il decimo episodio della stagione, composto prevalentemente da flashback, mostra il passato di Robin e Gisborne. Dean Lennox Kelly \u00e8 Malcolm, il padre di Robin, Sophie Winkleman \u00e8 Ghislaine, Paul Hilton \u00e8 Roger, quest'ultimi due interpretano i genitori di Gisborne e Isabella, mentre Ian Reddington interpreta Longthorn, un altro abitante di Locksley.\nNell'episodio viene svelata l'esistenza di Archer (Clive Standen), il figlio illegittimo del padre di Robin e la madre di Gisborne. La morte del padre di Robin spinge i due uomini a cercare Archer. Quest'ultimo \u00e8 eguale a Robin con arco e frecce, e questo suo legame biologico con Robin, Gisborne ed Isabella port\u00f2 alla speculazione che il personaggio fosse stato inserito per diventare il protagonista della serie in seguito all'abbandono di Jonas Armstrong. Dopo aver trovato Archer, Gisborne e Robin tornano a Nottingham dopo aver stipulato una specie di alleanza, dando vita al finale di serie composto da due parti. Nel confronto finale, l'ex sceriffo di Notthingam uccide Allan, inoltre uccide pure Gisborne con l'aiuto di Isabella mentre difendeva il castello, in pi\u00f9 Isabella avvelena Robin. Vasey e Isabella vengono imprigionati nell'esplosione del castello di Nottingham, cos\u00ec che l'ultima azione di Robin \u00e8 quella di lanciare una freccia infuocata che colpisce del fuoco greco stipato nel castello. Mentre Robin muore, Marian fa una breve apparizione come spirito cos\u00ec che i due si riuniscono.\nPubblicit\u00e0 e critica.\nFurto dei nastri.\nLuned\u00ec 28 agosto 2006, fu riportato da diversi giornali inglesi che molti nastri dei master del programma erano stati rubati dal centro produzione in Ungheria, probabilmente mentre si stava lavorando a qualche rifacimento. \"Ora gli esecutivi della TV stanno decidendo se pagare o se rigirare diverse scene dello show. Nella peggiore delle ipotesi la serie verr\u00e0 epurata\".\nUna portavoce della BBC non conferm\u00f2 le voci di richieste di una somma di 1 milione di sterline in cambio dei nastri o che questi ultimi fossero le uniche copie d'archivio. Aggiunse poi: \"Si sta facendo tutto il possibile per recuperare i nastri\". La BBC conferm\u00f2 presto che la serie sarebbe comunque andata in onda come programmato, nonostante il furto.\nVista l'ironia che una serie su \"Robin Hood\" fosse stata vittima di furto, e del fatto che il crimine fosse venuto alla luce mentre la BBC stava per iniziare a pubblicizzare la serie in vista della sua partenza, c'\u00e8 stata qualche speculazione dei media che la storia fosse in realt\u00e0 una sorta di pubblicit\u00e0.\nIl capo della BBC One, Peter Fincham, neg\u00f2 che la storia fosse una trovata pubblicitaria alla conferenza stampa per il lancio della serie il 6 settembre a Londra. Il cast e la crew confermarono nella stessa occasione di essere stati costretti a rigirare alcune scene per recuperare il materiale perduto a causa dei nastri rubati.\nIl giorno dopo la conferenza, la \"BBC News Online\" riport\u00f2 che i nastri erano stati recuperati e due uomini arrestati per il loro furto.\nCopertura mediatica.\nSabato 8 luglio 2006, la BBC mostr\u00f2 il primo trailer per la serie; una ripresa di una freccia infuocata che volava all'interno del logo della BBC One nell'angolo dello schermo mentre il logo \"Robin Hood\" e la scritta \"Prossimamente\" venivano mostrate. Questo teaser fu mandato in onda durante il finale di stagione di \"Doctor Who\", e fu mostrato in diverse occasioni sui vari canali BBC durante le settimane successive. Un trailer pi\u00f9 lungo con vari dialoghi dei personaggi fu mostrato nella sala \"Sherwood Forest\" durante la prima settimana di agosto del 2006 come parte del \"Festival di Robin Hood\".\nLe prime impressioni dovute a delle video-anteprime mandate ad alcuni giornalisti, furono abbastanza negative.\nLe prime recensioni integrali per il programma iniziarono ad apparire il 7 settembre 2006, dopo che un'anteprima dell'episodio pilota fu mostrata alla conferenza stampa il pomeriggio precedente. Il sito web del \"The Guardian\" scrisse: \"La sfida per il nuovo Robin Hood sar\u00e0 di accattivare spettatori pi\u00f9 giovani mentre cerca di piacere anche ai genitori; la cosa non \u00e8 facile. \u00c8 come se si dovessero lanciare due frecce infuocate che devono colpire lo stesso obiettivo. Tuttavia come Robin ha mostrato nel primo episodio, questo \u00e8 possibile.\" Paul Hoggart, critico del \"Times\", scrisse a proposito della serie: \"Armstrong come il piuttosto minimizzato Robin Hood dovrebbe essere ancora pi\u00f9 sfacciato per trovare la sua strada per le pareti delle camere di migliaia di ragazzine, e Lucy Griffiths nei panni di Marian \u00e8 inevitabilmente stizzosa. Ma i cattivi rubano la scena con l'avvenente Richard Armitage e Keith Allen divertenti e cattivi quanto basta. L'intera crew avr\u00e0 brindato alla fine delle riprese, ma questo remake dovrebbe andare bene anche per le famiglie.\"\nI critici hanno dato opinioni miste sulla veridicit\u00e0 dello show per l'uso che quest'ultimo fa degli stili moderni e di riferimenti contemporanei alla politica. Diversi episodi del programma comico \"Dead Ringers\", andati in onda tra febbraio e marzo 2007, prendevano in giro \"Robin Hood\" per il suo approccio anacronistico."}
{"id": "1840445", "revid": "599013", "url": "https://it.wikipedia.org/wiki?curid=1840445", "title": "Stijn Stijnen", "text": ""}
{"id": "1840446", "revid": "599013", "url": "https://it.wikipedia.org/wiki?curid=1840446", "title": "Cary Mullen", "text": "Biografia.\nSpecialista delle prove veloci originario di Blue River, Mullen \u00e8 cugino di Chad e Megan, a loro volta sciatori alpini. Ottenne il primo risultato in campo internazionale ai Mondiali di Saalbach-Hinterglemm 1991, piazzandosi 10\u00ba nella combinata, mentre in Coppa del Mondo il suo primo piazzamento di rilievo fu il 24\u00ba posto ottenuto nella discesa libera di Garmisch-Partenkirchen dell'11 gennaio 1992; un mese dopo esord\u00ec ai Giochi olimpici invernali e ad si classific\u00f2 14\u00ba nella combinata e non concluse la discesa libera. Partecip\u00f2 quindi ai Mondiali di Morioka 1993, ottenendo il 7\u00ba posto nella discesa libera.\nLa stagione 1993-1994 fu la sua migliore annata in Coppa del Mondo, durante la quale ottenne, sempre in discesa libera, tutti i suoi tre podi: 2\u00ba a Saalbach-Hinterglemm il 6 gennaio, ancora 2\u00ba ad Aspen il 4 marzo e primo il giorno successivo nella medesima localit\u00e0. A fine stagione risult\u00f2 10\u00ba nella classifica generale e 4\u00ba in quella di discesa libera; nello stesso anno partecip\u00f2 anche ai XVII Giochi olimpici invernali di , sua ultima presenza olimpica, classificandosi 24\u00ba nel supergigante e non concludendo la discesa libera e la combinata. L'11 marzo 1996 sal\u00ec per l'ultima volta sul podio in Nor-Am Cup, a Mont-Sainte-Marie in slalom gigante (3\u00ba); in seguito prese ancora parte ai Mondiali di Sestriere 1997 (21\u00ba nella discesa libera) e prese per l'ultima volta il via in Coppa del Mondo il 13 dicembre 1998, a Val-d'Is\u00e8re in supergigante, senza completare quella che sarebbe rimasta la sua ultima gara in carriera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1840450", "revid": "228587", "url": "https://it.wikipedia.org/wiki?curid=1840450", "title": "Episodi di Robin Hood (serie televisiva 2006) (prima stagione)", "text": "La prima stagione della serie televisiva Robin Hood \u00e8 stata trasmessa negli Stati Uniti dal 7 ottobre al 30 dicembre 2006 su BBC One.\nIn Italia la stagione \u00e8 andata in onda dal 1\u00ba luglio al 29 luglio 2008 su Rete 4.\nRitorno a casa.\nTrama.\nDopo cinque anni di combattimento nelle Crociate, Robin di Loxley ritorna a casa e trova la sua gente oppressa dal nuovo Sceriffo. Nella sua assenza i suoi possedimenti sono stati amministrati da Guy di Gisborne. Robin, allora, cerca consiglio dal vecchio sceriffo Edward e da sua figlia Marion, suo amore giovanile, che trova con compiacimento ancora non sposata. Lei, per\u00f2, rende subito chiaro che non vuole avere pi\u00f9 nulla a che fare con lui. Robin, allora, affronta lo Sceriffo riguardo allo stato di Nottingham e gli manca di rispetto davanti a tutti. Allora lo Sceriffo tenta di obbligare Robin a mandare il figlio di Dan Scarlett, la cui famiglia soffre terribilmente, alla forca, ma Robin con un'audace azione lo libera. Fuggendo, Robin sceglie di diventare un fuorilegge e conduce Will Scarlett, Allan A Dale e Much nella foresta di Sherwood. Ma qui Little John e i suoi uomini riservano loro una cattiva accoglienza.\nUccidete Robin Hood!\nTrama.\nLo Sceriffo, umiliato, prende d'assalto il villaggio di Loxley, offrendo una ricompensa a chi gli dica dove si trovi Robin. Ma quando nessuno parla, promette che inizier\u00e0 a tagliare lingue finch\u00e9 qualcuno non parli. Nella foresta di Sherwood, Robin, Much e Will sono stati, intanto, catturati da Little John e i suoi uomini, dopo che Robin li ha oltraggiati perch\u00e9 si fanno credere morti, anche dalle famiglie che hanno abbandonato. Quando la notizia della ricompensa li raggiunge, Little John porta Robin a Loxley per consegnarlo e ottenere i soldi. Nel momento in cui giungono, la moglie di Little John, Alice, sta per subire l'ira dello Sceriffo. Robin la salva, ma \u00e8 costretto ad arrendersi. Quando questo \u00e8 trascinato al castello di Nottingham, il gruppo lo crede praticamente gi\u00e0 morto. Little John, per\u00f2, decide infine di salvarlo. Intanto anche Marion cerca di farlo e, con l'aiuto del gruppo, libera Robin. Questo minaccia lo Sceriffo di morte nel caso in cui dovesse nuocere ad altre persone pur di catturarlo.\nIl guardiano notturno.\nTrama.\nQuando un misterioso cecchino uccide delle persone innocenti, si punta il dito contro Robin Hood. Lo Sceriffo stesso viene quasi ucciso e decide di utilizzare l'accaduto per incriminarlo ordinando ai suoi uomini di uccidere pi\u00f9 persone per renderlo pericoloso agli occhi dei suoi sudditi. Alla fine si scopre che il guardiano notturno non era che Marion, ma colui che aveva ucciso i due innocenti dando inconsapevolmente il via al piano dello sceriffo di diffamare Robin era un cavaliere che lo sceriffo aveva sfrattato causando la morte della moglie e il suo unico intento era quello di uccidere lo sceriffo che per entrambe lo volte manc\u00f2.\nTradimento.\nTrama.\nDurante uno scontro con gli uomini dello sceriffo uno dei compagni di Robin viene catturato. Lo sceriffo lo mette davanti ad una scelta: uccidere Robin Hood o vedere sua madre impiccata all'alba. Una volta rilasciato ritorna al rifugio nella foresta. Non sapendo cosa fare racconta l'accaduto ai compagni che partono per Nottingham per salvare la madre che sta per essere giustiziata. La madre riesce a fuggire ma il figlio e compagno di Robin viene catturato e ucciso dalle guardie.\nEpidemia turca.\nTrama.\n\u00c8 tempo della fiera di Nottingham e della competizione di tiro con l'arco, un'esca per Robin, che frutter\u00e0 al vincitore una freccia d'argento. Ma Robin ha a che fare con qualcosa di pi\u00f9 urgente: il piano dello Sceriffo di servirsi di schiavi saraceni per la sua letale miniera di ferro. Gli schiavi sono un rimpiazzo dei minatori, che si rifiutano di lavorare ancora. Tra questi ci sono il giovane Rowan Dunne e suo padre, che viene ucciso da Gisborne, giunto a sedare la rivolta. Rowan, allora, giura vendetta. Intanto nella foresta Robin e gli altri tendono un'imboscata ad un carro di slavi. Tra di loro c'\u00e8 Djaq, un ragazzo che parla inglese. Con il suo aiuto Robin riesce a far saltare la miniera. Nel frattempo Rowan ha deciso di prendersi la sua vendedetta su Gisborne, uccidendo la donna che ama, Marian, che per\u00f2 riesce a parlargli, fermandolo. Per conto di Rowan, Robin, mascherato, vince la freccia d'argento. Tornati tutti nella foresta, si scopre che Djaq \u00e8 una donna, ci\u00f2 nonostante viene accolta nel gruppo.\nLa badessa.\nTrama.\nRobin e gli altri fermano quello che credono un ispettore delle tasse, Flaxton. Sembra che debba raggiungere Nottingham per contare il denaro delle tasse, custodito nel castello dello Sceriffo. Robin, allora, escogita un piano per rubarlo e riconsegnarlo alla popolazione. Intanto una suora, che si dice vittima di Robin Hood, crolla davanti al castello. Stanca di sentirsi dire cosa fare nella sua vita dagli uomini, Marian chiede l'aiuto della suora per essere ammessa al convento. La ragazza \u00e8 determinata sebbene Gisborne sia enormemente deluso. Con l'aiuto di Flaxton, Robin e i suoi riescono ad entrare nel castello, ma scoprono che \u00e8 una trappola. Vengono, infatti, imprigionati in una cripta, mentre Flaxton non \u00e8 un ispettore delle tasse e lo Sceriffo ha spostato il denaro nella cappella. Il gruppo, comunque, riesce a scappare. Nel frattempo diviene chiaro che la suora \u00e8 un'impostora che lavora con Flaxton. Infatti, mentre lo Sceriffo e i suoi uomini sono distratti, ruba il denaro. Robin e gli altri, per\u00f2, riecscono a fermare lei e Flaxton.\nLa promessa sposa.\nTrama.\nRobin salva un gruppo di fuorilegge dalla frusta. Tra di loro c'\u00e8 il fratello di Allan, Tom, da lungo tempo lontano. Tuttavia Tom viene catturato dagli uomini dello Sceriffo e condannato alla forca. Nel frattempo Gisborne pretende una collana da una promessa sposa e la dona a Marian. Robin la riconosce e convince la ragazza a ridarla alla legittima proprietaria, che Gisborne, per\u00f2, incontra di nuovo, vedendole indosso la collana. La donna gli rivela che \u00e8 stato Robin a riconsegnarla. Sconvolto, Gisborne capisce che Marian \u00e8 una traditrice. Intanto Robin e i suoi vanno al castello per salvare Tom, ma giungono troppo tardi: lo Sceriffo ha anticipato l'ora dell'esecuzione. Robin, poi, capisce che Marian \u00e8 in grave pericolo e rintraccia la collana. Cos\u00ec, quando Gisborne affronta Marian, Robin, mentre l'uomo non pu\u00f2 vederlo, la consegna alla ragazza. La notizia della slealt\u00e0 di Marian ha, per\u00f2, gi\u00e0 raggiunto lo Sceriffo e la ragazza \u00e8 costretta all'estremo sacrificio per provare la sua lealt\u00e0: accettare la mano di Gisborne e sposarlo.\nTatuaggio.\nTrama.\nDurante il banchetto d'onore per il compleanno di Re Riccardo, Guy di Gisborne vorrebbe stupire tutti donando un anello di fidanzamento a Lady Marian. Ma la banda di Robin gli metter\u00e0 i bastoni tra le ruote. Ma gli eventi paiono volgere al peggio per l'eroe, che viene a conoscenza di una verit\u00e0 sconvolgente sul conto di Sir Guy. Come se non bastasse un membro della gang, Djaq, \u00e8 catturato dallo Sceriffo.\nFuoco greco.\nTrama.\nUn amico di Gisborne ha la formula per una polvere che fa esplodere non appena viene toccata da fuoco chiamata fuoco greco, ma non vuole che la si usi come arma, ovviamente lo sceriffo non \u00e8 d'accordo e lo rinchiude. Marian per\u00f2 suggerisce a Gisborne di riconquistare la fiducia dell'amico. Allo stessotempo lo sceriffo a proclamato Much lord per trarre informazioni su Robin tramite una serva. Ma giunto nel suo castello Much s'innamora della serva e lei di lui, ma per il suo bene lei sar\u00e0 costretta a scappare altrimenti lo sceriffo l'avrebbe impiccata per avergli riferito informazioni false. Infine Robin e la sua banda riescono a salvare il segreto del fuoco greco incendiando il libro e Much perde il suo titolo di lord tornando nella foresta di Sherwood\nLa maschera.\nTrama.\nRobin insieme ai suoi amici trova una maschera con tanti spilli infilati dentro e tutti pensano si opera del diavolo, finch\u00e9 non si viene a scoprire che appartiene all'ospite misterioso dello sceriffo. L'ospite dello sceriffo si rivela essere un principe saraceno, nipote di Saladino, che crede di essere un ospite per trattare la pace e la fine delle crociate ma in realt\u00e0 \u00e8 prigioniero dello Sceriffo che per il suo rilascio chieder\u00e0 un riscatto. Intanto il riscatto sembra arrivare ma poi si scopre che Saladino non aveva mandato il denaro ma una squadra di assassini scelti che dovevano uccidere il principe saraceno. Infatti il Saladino voleva che la guerra continuasse. Alla fine Robin Hood e lo Sceriffo si alleeranno temporaneamente per far fronte agli assassini saraceni: il primo per salvare l'unico principe che voleva la pace, il secondo per salvare la propria pelle.\nIl ritorno del re.\nTrama.\nMarian \u00e8 costretta a sposare Gisborne perch\u00e9 sta per tornare il re, e prima di sposarsi vuole compiere la sua ultima missione da guardiano notturno ma viene ferita al fegato da Gisborne. Djaq vorrebbe curarla ma non possiede il materiale adatto. Quindi Robin va a chiamare il dottore perch\u00e9 Marian \u00e8 in fin di vita, ma il dottore avvisa le guardie lasciando segni sul suo cammino. Robin per\u00f2 se ne rende conto e li toglie, ma \u00e8 troppo tardi perch\u00e9 le guardie li hanno gi\u00e0 raggiunti. Il dottore dice a Robin che Marian \u00e8 morta e Djaq ha constatato che \u00e8 la verit\u00e0, ma poi Robin si avvicina a Marian e le dice che la ama e la bacia dopodich\u00e9 sente la voce dello sceriffo e alza la testa.\nLa storia ricomincia.\nTrama.\nRe Riccardo torna finalmente a Nottingham. Questo significa che il matrimonio tra Lady Marian e Sir Guy di Gisborne \u00e8 ormai imminente. Robin \u00e8 nello sconforto, ma tenta fino all'ultimo di impedire lo sposalizio. Alla fine alcune rivelazioni sconvolgeranno gli eventi e anche per Marian si metter\u00e0 male."}
{"id": "1840455", "revid": "125735457", "url": "https://it.wikipedia.org/wiki?curid=1840455", "title": "Philippe Clement", "text": "Statistiche.\nStatistiche da allenatore.\n\"Statistiche aggiornate al 23 maggio 2021.\" In grassetto le competizioni vinte."}
{"id": "1840456", "revid": "987147", "url": "https://it.wikipedia.org/wiki?curid=1840456", "title": "A&amp;R", "text": "Nell'industria musicale, A&amp;R (sigla dell'inglese \"Artists and Repertoire\", \"artisti e repertorio\") \u00e8 una divisione di un'etichetta discografica responsabile della scoperta di nuovi artisti da mettere sotto contratto. L'A&amp;R rappresenta il tramite tra l'artista e l'etichetta e spesso interpreta le preferenze dell'etichetta. Accade di frequente che un responsabile A&amp;R sia richiesto per negoziare con gli artisti, cercare compositori e produttori discografici per l'artista e organizzare le sedute di registrazione. Nel Regno Unito, prima che nascesse la figura del produttore discografico, il direttore A&amp;R sovrintendeva alle sedute in studio e si assumeva la responsabilit\u00e0 di eventuali decisioni riguardanti le registrazioni."}
{"id": "1840459", "revid": "486946", "url": "https://it.wikipedia.org/wiki?curid=1840459", "title": "Affitti e prestiti", "text": ""}
{"id": "1840460", "revid": "767487", "url": "https://it.wikipedia.org/wiki?curid=1840460", "title": "Koen Daerden", "text": "Biografia.\n\u00c8 il figlio dell'allenatore ed ex calciatore Jos Daerden."}
{"id": "1840470", "revid": "78273", "url": "https://it.wikipedia.org/wiki?curid=1840470", "title": "Volarje", "text": ""}
{"id": "1840477", "revid": "133557", "url": "https://it.wikipedia.org/wiki?curid=1840477", "title": "Anp - Associazione nazionale dirigenti e alte professionalit\u00e0 della scuola", "text": "Anp - Associazione nazionale dirigenti e alte professionalit\u00e0 della scuola, gi\u00e0 Associazione Nazionale Presidi, \u00e8 un'associazione che rappresenta la categoria dei dirigenti e delle alte professionalit\u00e0 della scuola, con proprie sezioni in tutte le province italiane. Ha sede in Roma.\nCostituzione e organizzazione.\n\u00c8 stata costituita nel 1987 in occasione del 1\u00ba Congresso di Roma e dal 2002 rappresenta anche le \"Alte professionalit\u00e0 docenti\".\nAderisce alla FP-CIDA (Federazione nazionale dei Dirigenti e delle Alte Professionalit\u00e0 della Funzione Pubblica) e conseguentemente alla CIDA (Confederazione Italiana Dirigenti e Alte Professionalit\u00e0). \nL'attuale Presidente nazionale dell'Associazione, Giorgio Rembado, \u00e8 anche presidente della FP-CIDA e vice presidente della CIDA.\nGli \"Organi nazionali\" dell'ANP-CIDA (Art.9 dello Statuto) sono:\nOrgano ufficiale dell'ANP-CIDA \u00e8 la rivista \"Autonomia e Dirigenza\".\nRappresentanza.\nAll'ANP-CIDA possono aderire:\na) i \"dirigenti\" delle scuole pubbliche e delle istituzioni formative;\nb) i \"presidi incaricati\" e gli \"ex-presidi incaricati\", fino all'abolizione dell'incarico di presidenza;\nc) le \"alte professionalit\u00e0 docenti\" della scuola."}
{"id": "1840479", "revid": "122949192", "url": "https://it.wikipedia.org/wiki?curid=1840479", "title": "Leuco", "text": "Leuco (in greco antico \u039b\u03b5\u1fe6\u03ba\u03bf\u03c2) \u00e8 un personaggio della mitologia greca, uno dei compagni di Ulisse, i quali lo accompagnarono con una flotta verso Troia, per combattere nella guerra ivi scoppiata. \nGli eventi principali di questa guerra sono raccontati ampiamente da Omero nell'Iliade.\nIl mito.\nLa partenza.\nLeuco, descritto da Omero come uno dei pi\u00f9 fedeli seguaci dell'eroe Odisseo, proveniva con molta probabilit\u00e0 anch'egli da Itaca che, insieme a molti altri suoi compatrioti, aveva abbandonato per prendere parte alla guerra che oppose per ben dieci anni le fazioni dei Troiani e degli Achei.\nLa morte.\nQuesto personaggio non svolge affatto un ruolo determinante durante la decennale guerra.\nNel libro IV dell'Iliade, dopo un vano tentativo di riappacificamento con un regolare duello tra gli autori della guerra, Paride e Menelao, le ostilit\u00e0 ripresero con una feroce battaglia che vide la morte di numerosi eroi.\nLeuco, che si trovava durante quella mischia proprio nel mezzo della battaglia, alla ricerca di cadaveri da spogliare per ottenere bottino, venne intravisto dall'avversario Antifo, figlio di Priamo e di Ecuba e da lui fu trafisso con una lancia proprio in direzione del ventre.\nDi fronte alla perdita di un cos\u00ec caro compatriota la vendetta di Ulisse non si fece attendere, cos\u00ec l'eroe itacense, sperando di vendicare la morte dell'amico uccidendo a sua volta Antifo, scagli\u00f2 la sua lancia nel mezzo della mischia, colpendo a morte non Antifo bens\u00ec il suo fratellastro Democoonte, figlio illegittimo di Priamo."}
{"id": "1840480", "revid": "228587", "url": "https://it.wikipedia.org/wiki?curid=1840480", "title": "Ghiandola dell'uropigio", "text": ""}
{"id": "1840485", "revid": "697352", "url": "https://it.wikipedia.org/wiki?curid=1840485", "title": "Afterlife", "text": ""}
{"id": "1840487", "revid": "124750651", "url": "https://it.wikipedia.org/wiki?curid=1840487", "title": "Suddivisioni di Sassari", "text": "Con un'estensione territoriale di 546\u00a0km\u00b2 Sassari \u00e8 il pi\u00f9 vasto comune sardo ed il quinto comune italiano. Ne facevano parte fino al 1988 i 58\u00a0km\u00b2 attualmente amministrati dal Comune di Stintino e fino al 1842 i 102\u00a0km\u00b2 ora costituenti il territorio di Porto Torres.\nNonostante la citt\u00e0 sia storicamente situata all'estremo sud-orientale del proprio territorio, questo si estende fino al golfo dell'Asinara a nord ed al mar di Sardegna a ovest, comprendendo la quasi totalit\u00e0 della pianura della Nurra, dove le frazioni pi\u00f9 distanti si trovano fino a 40\u00a0km dal centro cittadino. All'interno di un territorio cos\u00ec vasto si trovano pertanto molte tipologie urbanistiche differenti, che dalla citt\u00e0 compatta lasciano il passo ai quartieri satellite ed alle zone industriali, alle borgate contadine, alla campagna urbanizzata, fino a cittadine di fondazione, villaggi minerari e parchi naturali.\nCircoscrizioni.\nIl comune di Sassari fino al 2010 \u00e8 stato suddiviso amministrativamente in 6 circoscrizioni:\nSeguendo le indicazioni del progetto di legge sul codice delle autonomie, presentato nel 2009 dal ministro per la semplificazione normativa Roberto Calderoli le circoscrizioni, che dovevano essere inizialmente abolite, sono state ridotte di numero, passando da 6 a 4 seguendo il nuovo assetto approvato da Giunta e Consiglio comunale nel dicembre 2009.\nDalle elezioni amministrative del 25 maggio 2014 \u00e8 rimasta una sola circoscrizione (4\u00b0 Circoscrizione), la Circoscrizione unica, che rappresenta il territorio della Nurra di Sassari.\nCon legge regionale 11 gennaio 2019 n. 3, al posto della Circoscrizione unica viene istituita la Municipalit\u00e0 della Nurra. Alla Municipalit\u00e0 viene assegnato un presidente per rappresentarla."}
{"id": "1840490", "revid": "287204", "url": "https://it.wikipedia.org/wiki?curid=1840490", "title": "Martin Matin", "text": "Martin Matin \u00e8 una serie di cartoni animati francese per la televisione, ideata nel 2002 da Denis Olivieri, Claude Proth\u00e9e, Luc Vinciguerra, Jacky Bretaudeau e trasmessa dal 2005. \u00c8 prodotta dalle societ\u00e0 Les Cartooneurs Associes, Fantasia Animation, Teletoon e France 3. Le musiche sono di G\u00e9rald Roberts e di Cl\u00e1udi\u00e0 Martin (da cui il protagonista trae ispirazione per il nome).\nLa serie \u00e8 stata trasmessa in Italia dalla Rai per la prima volta nel 2005 sul canale RaiSat Ragazzi e nel 2011 dal canale Rai YoYo.\nTrama.\nLa caratteristica del protagonista, il bambino di dieci anni Martin, \u00e8 quella di svegliarsi ogni mattina trasformato in un essere o in un ruolo diverso: drago, mago, supereroe, vampiro, peloso, pompiere, Robin Hood, faraone egiziano, folletto, sceriffo, diavolo, astronauta e persino fatina. Per il resto \u00e8 un bambino normale che va a scuola e gioca con gli amici i quali, anche accorgendosi delle sue trasformazioni, non sembrano dargli particolare rilevanza...\nI suoi amici sono Gromo e Roxane, di cui Martin \u00e8 innamorato, ricambiato. Entrambi sono al corrente delle trasformazioni dell'amico e lo seguono nelle avventure che il protagonista vive a causa delle sue trasformazioni. Il nemico principale di Martin \u00e8 Graindesel, il terribile vicepreside della scuola, che lo ritiene responsabile di tutti i guai che capitano nell'istituto e che aspira al ruolo di preside; suo alleato \u00e8 invece il direttore della scuola Cornichon."}
{"id": "1840492", "revid": "23117", "url": "https://it.wikipedia.org/wiki?curid=1840492", "title": "Coppa di Catalogna", "text": ""}
{"id": "1840494", "revid": "1379212", "url": "https://it.wikipedia.org/wiki?curid=1840494", "title": "Pleomorfismo", "text": "Si chiama pleomorfismo la propriet\u00e0 di alcuni microrganismi di modificare la propria morfologia. \nSi tratta di una caratteristica tipica dei micoplasmi che non possiedono una parete cellulare rigida che definisca una forma costante."}
{"id": "1840495", "revid": "889336", "url": "https://it.wikipedia.org/wiki?curid=1840495", "title": "Jonathan Blondel", "text": "Carriera.\nClub.\nDopo aver iniziato nel 2001 con il , il 7 agosto 2002 firma con gli inglesi del . In due anni per\u00f2 riesce a giocare appena due partite e il 28 gennaio 2004 abbandona l'Inghilterra per accasarsi con i belgi del Club Brugge.\nNazionale.\nCon il conta 4 presenze e in passato ha vestito la maglia delle rappresentative Under-19 e Under-21."}
{"id": "1840496", "revid": "137928", "url": "https://it.wikipedia.org/wiki?curid=1840496", "title": "Connettore video", "text": ""}
{"id": "1840518", "revid": "767487", "url": "https://it.wikipedia.org/wiki?curid=1840518", "title": "Put It on Ten and Pull the Knobs Off!", "text": "Put It On Ten and Pull The Knobs Off! \u00e8 un album raccolta dei Junkyard, uscito nel 2008 per l'Etichetta discografica Anyone Music."}
{"id": "1840523", "revid": "287204", "url": "https://it.wikipedia.org/wiki?curid=1840523", "title": "Agugliatura", "text": "Lagugliatura \u00e8 il processo con cui, mediante movimento verticale degli aghi, si conferisce compattezza al materasso di fibre ottenuto all'uscita della carda, per sovrapposizione di pi\u00f9 strati di velo. Si ottiene quindi un tessuto non tessuto (TNT) dotato di una certa consistenza dovuta alla penetrazione di una parte delle fibre trascinate verticalmente dal moto degli aghi. \nSuccessivamente per aumentare la resistenza del prodotto possono essere eseguite lavorazioni di finissaggio quali resinatura o termofissaggio.\n\u00c8 il procedimento meccanico con cui si ottiene il feltro nell'industria tessile.\nEsiste anche l'agugliatura ad acqua, denominata Spunlace, che consiste nel consolidamento di veli di fibre mediante getti d\u2019acqua ad alta pressione che perforano il tessuto e intrecciano le fibre senza danneggiarle, come pu\u00f2 accadere con l'agugliatura ad aghi. L\u2019intreccio delle fibre in varie direzioni conferisce al tessuto non tessuto una propriet\u00e0 isotropa e una medesima resistenza in varie direzioni. I diversi strati di veli possono essere originati da diverse tecnologie tessili quali cardatura, combinazione di cardatura e faldatura, wet laid, air laid, meltblown. Il TNT dopo agugliatura ad acqua pu\u00f2 essere sottoposto ad altre nobilitazioni tessili per migliorarne le caratteristiche meccaniche, fisiche e superficiali come l'impregnazione o spalmatura, tintura e finissaggio."}
{"id": "1840525", "revid": "599013", "url": "https://it.wikipedia.org/wiki?curid=1840525", "title": "Martin Albrechtsen", "text": ""}
{"id": "1840526", "revid": "775372", "url": "https://it.wikipedia.org/wiki?curid=1840526", "title": "Corkscrew and Blowtorch", "text": "Corkscrew and Blowtorch, letteralmente traducibile con \"Cavatappi e fiamma ossidrica\", \u00e8 la definizione \"giornalistica\" di una tattica militare che prevede l'uso del lanciafiamme.\n\u00c8 stata cos\u00ec denominata dal comandante della 10\u00aa Armata, il generale Simon Bolivar Buckner Jr., dell'esercito statunitense durante la seconda guerra mondiale (precisamente nel 1943), sul fronte giapponese. Il cavatappi erano le demolizioni mentre la fiamma ossidrica indicava i lanciafiamme.\nTale tecnica prevede infatti l'utilizzo di due squadre:"}
{"id": "1840531", "revid": "122949215", "url": "https://it.wikipedia.org/wiki?curid=1840531", "title": "Demofonte (figlio di Teseo)", "text": "Demofonte () \u00e8 un personaggio della mitologia greca, il dodicesimo re di Atene figlio di Teseo e Fedra, oppure di Teseo ed Arianna. \nFratello di Acamante, con cui \u00e8 confuso molto spesso.\nMitologia.\nNell\"'Epitome\" di Apollodoro \u00e8 descritto il viaggio a Troia di Demofonte con il fratello Acamante per liberare la nonna Etra, che, fatta prigioniera dai Dioscuri, era diventata schiava di Elena. Demofonte per liberarla si rivolse direttamente ad Agamennone, che, ottenuto il consenso di Elena, gliela consegn\u00f2.\nA Troia, secondo Plutarco, Demofonte avrebbe amato Laodice, figlia di Priamo, dalla quale avrebbe avuto un figlio, Munico o Munito, figlio che per\u00f2 fu attribuito ad Acamante.\nSempre nell\"'Epitome\" \u00e8 narrato che Demofonte s'innamor\u00f2 di Filide, figlia del re di Tracia, la quale divenne sua moglie e gli port\u00f2 in dote il regno. Demofonte per\u00f2, desideroso di rivedere Atene, part\u00ec con la promessa di tornare. Filide gli diede uno scrigno nel quale mise degli oggetti sacri alla Grande Madre Rea e gli disse di aprirlo soltanto se non fosse potuto tornare.\nDimentico della promessa, Demofonte si stabil\u00ec a Cipro e passato il tempo stabilito per il ritorno, Filide maledisse Demofonte e si uccise.\nTempo dopo Demofonte apr\u00ec lo scrigno e terrorizzato da ci\u00f2 che vi vide fugg\u00ec a cavallo, ma inciampando cadde sulla sua spada e mor\u00ec trafitto."}
{"id": "1840532", "revid": "767487", "url": "https://it.wikipedia.org/wiki?curid=1840532", "title": "Unfinished Business (Johnny Crash)", "text": "Unfinished Business \u00e8 il secondo album in studio dei Johnny Crash, uscito nel 2008 per l'Etichetta discografica Suncity Records.\nLe sessioni del disco vennero registrate nei primi anni novanta, ma il disco venne accantonato a causa dello scioglimento del contratto da parte dell'etichetta, e quindi del declino e scioglimento della band."}
{"id": "1840534", "revid": "125159552", "url": "https://it.wikipedia.org/wiki?curid=1840534", "title": "BRDC International Trophy 1976", "text": "Il BRDC International Trophy 1976 (\"XXVIII BRDC Graham Hill International Trophy, Sponsored by Marlboro and Embassy\")\nfu una gara di Formula 1 non valida per il campionato del mondo che si disput\u00f2 l'11 aprile 1976 sul Circuito di Silverstone.\nLa gara venne vinta da James Hunt su McLaren. Il pilota inglese fece segnare anche il giro pi\u00f9 veloce e part\u00ec in \"pole position\". Per Hunt fa la terza vittoria in una gara non iridata, dopo la vittoria, sempre nell'International Trophy nel 1974, e quella alla Race of Champions, corsa circa un mese prima.\nVigilia.\nAspetti tecnici.\nLa gara fu l'ultima prima dell'introduzione del nuovo regolamento tecnico per il 1976. La Tyrrell present\u00f2, ma solo in prova, il rivoluzionario modello P34 a sei ruote.\nAspetti sportivi.\nLa gara venne intitolata a Graham Hill, pilota inglese, campione del mondo di Formula 1 nel e nel , scomparso il 25 novembre 1975 in un incidente aereo, assieme ad alcuni componenti della sua scuderia (la Embassy Hill), tra cui il pilota Tony Brise.\nL'evento posizion\u00f2 nel calendario dopo il Gran Premio di Long Beach e prima quello di Spagna, prima prova iridata europea della stagione.\nPiloti e team.\nNon partecip\u00f2 alla gara la Scuderia Ferrari, a causa di uno sciopero aereo, anche se una Ferrari clienti venne iscritta dalla \"Scuderia Everest\". La Wolf Williams affianc\u00f2 a Ickx Mario Andretti, impegnato a inizio stagione con la Lotus e la Parnelli, e in procinto di ritornare alla Lotus. Guy Edwards, che mancava in F1 dal Gran Premio di Germania 1974 trov\u00f2 un volante con la Hesketh. La Lotus iscrisse sia Evans che Nilsson, ma non appront\u00f2 in tempo la vettura del pilota inglese, per la quale era gi\u00e0 stata decisa la sostituzione con Andretti dal GP di Spagna. La RAM iscrisse tre vetture (sempre modelli vecchi della Brabham): oltre a Kessel e N\u00e8ve vi era anche Damien Magee che aveva disputato il Gran Premio di Svezia 1975 con la Williams. Si iscrisse anche Brian McGuire, gi\u00e0 presente nel BRDC International Trophy 1974, affrontato con una vettura di F5000. L'australiano utilizz\u00f2 in questo caso una Williams FW04.\nI seguenti piloti e costruttori vennero iscritti alla gara:\nQualifiche.\nResoconto.\nLa \"pole\" venne fatta segnare da James Hunt, che precedette Vittorio Brambilla e Tom Pryce. Brett Lunger distrusse la sua vettura durante le prove, senza poterle cos\u00ec completare n\u00e9 partecipare alla gara. Scheckter, dopo aver testato la P34, prefer\u00ec proseguire con la vecchia Tyrrell 007, chiudendo quinto. Il tempo ottenuto da Hunt era di ben tre secondi inferiore a quello fatto segnare da Clay Regazzoni, \"poleman\" nel Gran Premio di Gran Bretagna 1975, corso sullo stesso tracciato.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza James Hunt tenne la testa del plotone, seguito da Vittorio Brambilla e Jody Scheckter. I primi due diedero vita un intenso duello. Nelle retrovie intanto il duo della Shadow, composto da Tom Pryce e Jean-Pierre Jarier si avvicin\u00f2 a Scheckter. Anche Gunnar Nilsson recuper\u00f2 diverse posizioni, portandosi all'inseguimento dei deu della Shadow.\nLa lotta per il primo posto si interruppe di fatto quando, al giro 24, Brambilla rovin\u00f2 uno pneumatico in un tentativo di doppiaggio. Al 32\u00ba giro la direzione gara fece esporre la bandiera nera con disco arancio ed il numero 41 per imporre il rientro immediato ai box di Brian McGuire che aveva appena rotto il cambio, con lo spargimento di olio sulla pista.\nVinse Hunt, con un certo margine su Brambilla e Scheckter.\nRisultati.\nI risultati del gran premio sono i seguenti:"}
{"id": "1840536", "revid": "697352", "url": "https://it.wikipedia.org/wiki?curid=1840536", "title": "Against All Odds", "text": ""}
{"id": "1840540", "revid": "188116", "url": "https://it.wikipedia.org/wiki?curid=1840540", "title": "C.N.S.F.", "text": ""}
{"id": "1840542", "revid": "287204", "url": "https://it.wikipedia.org/wiki?curid=1840542", "title": "Gastone Zotto", "text": "Biografia.\nHa appreso l'arte della composizione musicale, studiando a Vicenza, Venezia e Padova con Wolfango Dalla Vecchia, e perfezionandosi poi a Siena con Franco Donatoni. \nIn diretta collaborazione con Silvio Ceccato ha condotto per molti anni Studi di Ricerca presso il Centro di Cibernetica e Attivit\u00e0 Linguistiche dell'Universit\u00e0 degli Studi di Milano sulle tematiche della Logonica o Cibernetica mentale, con preferenziale riferimento all'operare mentale inerente al far Musica. \nMembro del CIDDO Centro Internazionale di Didattica Operativa, Laboratorio permanente di Studio, Ricerca e Formazione nel campo della Didattica secondo gli indirizzi formulati nell'ambito degli studi della Scuola Operativa Italiana e del Costruttivismo radicale degli Stati Uniti.\nHa conseguito alcuni Diplomi di Conservatorio, tra i quali quello di Composizione, aggiungendovi pi\u00f9 tardi la Laurea, la Specializzazione e, pi\u00f9 di recente, il Dottorato di Ricerca, elaborando con il massimo dei voti e la lode una Tesi ad indirizzo antropologico sul tema: `L'originario del sacro in musica, Riflessioni di carattere estetico-mentale ed esemplificazioni storiche correlate\u00b4. \nHa insegnato Cultura musicale generale e Musica Corale e Direzione di Coro presso i Conservatori di Rovigo, Ferrara e Padova. \n\u00c8 stato Direttore dei Conservatori di Vicenza, Mantova, Castelfranco Veneto e Udine. \nEsperto di didattica musicale \u00e8 stato membro della Societ\u00e0 Italiana per l'Educazione Musicale e coordinatore nazionale a Roma del Gruppo ministeriale incaricato della stesura dei Programmi sperimentali di Musica per il biennio e il triennio delle scuole medie superiori.\nPi\u00f9 volte membro ed anche presidente di Giuria in Concorsi nazionali ed internazionali sia di esecuzione, sia di composizione corale, come Vittorio Veneto, Gorizia, Torino, Venezia, Trieste, Castelfranco Veneto, Malcesine (VR), ecc.\nPremiato -anche come primo assoluto- in numerosi Concorsi di Composizione di carattere internazionale e nazionale.\nHa pubblicato con molte importanti Case editrici: Suvini Zerboni (Milano), Ricordi/Zanibon (Padova), EurArte (Lecco) e Pizzicato (Udine), P\u00e0tron (Bologna), Paoline (Milano), Quattro Venti (Urbino), Zanibon (Padova) e Armelin (Padova). . \nHa collaborato con riviste specializzate come l'Offerta Musicale diretta da Giovanni Acciai e la Cartellina diretta da Marco Boschini.\nSuccedendo ad Efrem Casagrande ed a Bruno Pasut, \u00e8 stato per due mandati consecutivi Presidente dell'ASAC Veneto, l'Associazione pi\u00f9 rappresentativa e qualificata della Coralit\u00e0 Regione Veneta."}
{"id": "1840560", "revid": "110157", "url": "https://it.wikipedia.org/wiki?curid=1840560", "title": "Christian Greber", "text": "Biografia.\nGreber debutt\u00f2 in campo internazionale in occasione dei Mondiali juniores di Geilo/Hemsedal 1991; in Coppa del Mondo ottenne il primo piazzamento di rilievo il 29 dicembre 1993 in discesa libera sulla Stelvio di Bormio, piazzandosi 53\u00ba, e colse il primo podio il 26 febbraio 1995, quando giunse 3\u00ba nel supergigante di Whistler.\nNel 1996-1997 in Coppa Europa disput\u00f2 una stagione ai vertici del circuito continentale, ottenendo tra l'altro l'ultima vittoria (il 18 dicembre a Haus in discesa libera); a fine annata risult\u00f2 2\u00ba sia nella classifica generale, sia in quella di discesa libera. Sempre in Coppa Europa nel 1998-1999 ottenne un altro 2\u00ba posto in una classifica di specialit\u00e0, in supergigante, mentre il 20 dicembre 2000 sal\u00ec per l'ultima volta sul podio (3\u00ba in discesa libera a Sankt Moritz).\nIl 28 dicembre 2001 vinse la sua unica gara in Coppa del Mondo, la discesa libera di Bormio; quel piazzamento fu anche il suo ultimo podio in carriera. Nella discesa libera dei XIX Giochi olimpici invernali di , sua unica presenza olimpica, si piazz\u00f2 6\u00ba; si ritir\u00f2 dal Circo bianco alla fine diquella stessa stagione e la sua ultima gara fu il supergigante di Coppa del Mondo disputato ad Altenmarkt-Zauchensee il 7 marzo, che chiuse al 20\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "1840561", "revid": "751106", "url": "https://it.wikipedia.org/wiki?curid=1840561", "title": "TEAMS (dorsale di rete)", "text": "TEAMS (The East African Marine System) \u00e8 un progetto del governo del Kenya in collaborazione con la societ\u00e0 di telecomunicazioni Etisalat (Emirati Arabi) volto alla realizzazione di una dorsale per le telecomunicazioni in fibra ottica che dovrebbe collegare l'Africa orientale al Medio Oriente. La gara d'appalto per i lavori \u00e8 stata vinta da Alcatel-Lucent, che ha ottenuto per questa opera un contratto da 82 milioni di dollari. Secondo le previsioni attuali, il primo utilizzo di questo collegamento dovrebbe essere possibile per l'aprile 2009.\nIl cavo collegher\u00e0 Mombasa in Kenya a Fujairah negli Emirati, per una lunghezza complessiva di 4.500 km. La capacit\u00e0 iniziale \u00e8 prevista a 120 Gbps incrementabili a 1.2 Tbps. I lavori sono partiti nel gennaio 2008.\nTEAMS si affianca ad altri progetti di dorsali a banda larga per l'Africa tutti in via di ultimazione, fra cui EASSy e Seacom. Questi collegamenti dovrebbero contribuire a ridurre drasticamente il costo del traffico dati in Africa, che oggi si basa esclusivamente su costosi link satellitari. Numerosi governi dell'Africa centrale e orientale (tra gli altri Ruanda, Sudan, Etiopia, Tanzania e Burundi) hanno gi\u00e0 dichiarato il proprio interesse ad acquistare larghezza di banda a completamento di questi progetti."}
{"id": "1840562", "revid": "767487", "url": "https://it.wikipedia.org/wiki?curid=1840562", "title": "Sherjill Mac-Donald", "text": ""}
{"id": "1840571", "revid": "120525695", "url": "https://it.wikipedia.org/wiki?curid=1840571", "title": "Rocha", "text": ""}
{"id": "1840573", "revid": "37401", "url": "https://it.wikipedia.org/wiki?curid=1840573", "title": "D-Terminal", "text": "Un connettore D-Terminal o D-tanshi (\uff24\u7aef\u5b50) (in giapponese) \u00e8 un connettore video analogico che molto spesso si trova nell'elettronica di consumo del mercato giapponese. Possiamo trovare questo connettore video in dispositivi HDTV, DVD, Blu-ray, D-VHS e HD DVD.\nQuesta interfaccia fu sviluppata dall'Electronic Industries Association of Japan (EIAJ) e catalogata come proprio standard RC-5237 per l'utilizzo in decoder satellitari.\nIl connettore ha le sembianze di un piccolo trapezio ed \u00e8 lo stesso utilizzato da Apple per la sua interfaccia AAUI derivata da Attachment Unit Interface per il collegamento ethernet.\nTipi di connettori D-Terminal.\nUn connettore D-Terminal trasporta un video a componenti analogico (Y Pr Pb). Un dispositivo con un'interfaccia D1 pu\u00f2 solo accettare segnali D1, un'interfaccia D4 pu\u00f2 accettare D1, D2 D3 e D4 ma non D5, ecc.\nQueste sono le risoluzioni legate al tipo di interfaccia video:\n\u00c8 possibile utilizzare un semplice cavo breakout per collegare un dispositivo dotato di porta D-Terminal a 3 connettori RCA o BNC di un video a componenti."}
{"id": "1840578", "revid": "21880", "url": "https://it.wikipedia.org/wiki?curid=1840578", "title": "Gruppo gemello (cladistica)", "text": ""}
{"id": "1840583", "revid": "21880", "url": "https://it.wikipedia.org/wiki?curid=1840583", "title": "Sister group", "text": ""}
{"id": "1840584", "revid": "1226", "url": "https://it.wikipedia.org/wiki?curid=1840584", "title": "Natale in Silver Street (racconto)", "text": ""}
{"id": "1840598", "revid": "1442080", "url": "https://it.wikipedia.org/wiki?curid=1840598", "title": "\u00c9ric Deflandre", "text": ""}
{"id": "1840599", "revid": "1305772", "url": "https://it.wikipedia.org/wiki?curid=1840599", "title": "Relazione di Tully-Fisher", "text": "In astronomia, la relazione di Tully-Fisher, presentata da R. Brent Tully e J. Richard Fisher nel 1977, \u00e8 una relazione empirica tra la luminosit\u00e0 intrinseca (proporzionale alla massa stellare) di una galassia a spirale e la sua larghezza di velocit\u00e0 (l'ampiezza della curva di rotazione).\nLa luminosit\u00e0 \u00e8 la quantit\u00e0 di energia emessa dalla stella per unit\u00e0 di tempo; pu\u00f2 essere misurata a partire dalla luminosit\u00e0 apparente una volta nota la distanza della galassia. La larghezza di velocit\u00e0 viene misurata dalla larghezza o dallo spostamento delle righe spettrali e dallo studio dell'effetto Doppler.\nLa relazione quantitativa fra la luminosit\u00e0 e la larghezza di velocit\u00e0 \u00e8 una funzione della lunghezza d'onda alla quale viene misurata la luminosit\u00e0, ma sostanzialmente la luminosit\u00e0 \u00e8 proporzionale alla velocit\u00e0 alla quarta.\nLa relazione permette di esprimere la larghezza di velocit\u00e0 (osservabile direttamente e facilmente misurabile) in termini della luminosit\u00e0 intrinseca, che \u00e8 invece difficile da valutare. "}
{"id": "1840611", "revid": "122909337", "url": "https://it.wikipedia.org/wiki?curid=1840611", "title": "Topo (zodiaco cinese)", "text": "Il Topo ( \u9f20 ) per l'Oroscopo Cinese \u00e8 ritenuto, sin dai tempi antichi, protettore e portatore di prosperit\u00e0 materiale. \n\u00c8 un animale associato alla ricchezza, al fascino e all'ordine, ma \u00e8 anche associato all'aggressione, alla morte, alla guerra, all'occulto, alla peste e alle atrocit\u00e0 in genere.\nAttributi.\nEssendo il primo segno dello Zodiaco cinese, i Topi sono leader, pionieri e conquistatori. Esercitano un forte fascino, sono passionali, carismatici, pratici e lavoratori. Le persone nate nell'anno del Topo sono dotati di grandi abilit\u00e0 di comando e sono i pi\u00f9 altamente organizzati, meticolosi e sistematici dei dodici segni. Intelligenti e astuti allo stesso tempo, i topi sono molto ambiziosi e dotati di forte volont\u00e0, nonch\u00e9 acuti e inflessibili promotori della proprio modus vivendi, che spesso include soldi e potere. Sono energici e versatili, possono trovare il loro modo per aggirare gli ostacoli ed adattarsi alle varie situazioni ambientali molto semplicemente. Il fascino naturale di un Topo e l'acuto comportamento esteriore lo rendono un amico attraente per quasi chiunque, ma essi sono solitamente altamente esclusivi e selettivi, quando scelgono gli amici, e cos\u00ec spesso hanno solo pochi amici cari di cui si fidano.\nDietro i sorrisi e il fascino, i topi possono essere terribilmente ostinati, insistendo nell'ottenere le cose a modo loro a qualunque costo. Queste persone tendono ad avere un immenso controllo sulle loro emozioni, che essi possono usare come strumento per manipolare e sfruttare gli altri, sia emotivamente che mentalmente. I topi sono maestri dei giochi della mente e possono essere davvero pericolosi, calcolatori e assolutamente crudeli, se si presenta la necessit\u00e0. Intelligentemente moderati ed aggressivi, essi non ci penseranno due volte ad esigere, da coloro che li danneggiano in un qualche modo, la vendetta. I topi hanno bisogno di imparare a rilassarsi qualche volta, poich\u00e9 possono essere talvolta ossessionati dai dettagli, intolleranti e severi, richiedendo ordine, obbedienza e perfezione.\nUna preziosa lezione per i Topi \u00e8 imparare a considerare gli altri prima di se stessi, almeno qualche volta, ed evitare di convincere gli altri alle proprie idee. I Topi sono onesti nei rapporti con gli altri e si aspettano lo stesso: possono risentirsi profondamente se sentono di essere stati ingannati o che della loro verit\u00e0 si \u00e8 abusato. Qualche volta essi pongono il loro obiettivo troppo al di l\u00e0 delle loro reali possibilit\u00e0, sia nei rapporti personali che in quelli lavorativi. Ma con il passare del tempo, diventano pi\u00f9 idealisti e tolleranti. Se possono trovare il senso di s\u00e9 e realizzarsi, lasciando porte aperte per gli altri nella propria vita, i Topi possono trovare la vera felicit\u00e0.\nSecondo la tradizione, i Topi spesso portano forti karma e nello stesso momento nella loro vita possono incontrare una crisi d'identit\u00e0 o una sensazione di colpevolezza. I Topi lavorano a lungo e duramente per ci\u00f2 che vorrebbero guadagnare o possedere nella vita. Comunque, un Topo nato durante il giorno si ritiene che abbia la vita un po' pi\u00f9 semplice di quelli nati durante la notte. Tradizionalmente, i Topi nati durante la notte possono trovare estreme difficolt\u00e0 e sofferenza per tutta la vita. In generale, dovrebbero lottare contro l'edonismo e la nostalgia, giacch\u00e9 potrebbe portare all'autodistruzione. Il gioco d'azzardo, l'alcool e le droghe tendono ad essere grandi tentazioni per i nati durante l'anno del Topo\nTradizionalmente, i Topi dovrebbero evitare i Cavalli. Possono anche spesso trovare i loro migliori amici e l'amore nella Scimmia, nel Drago e nel Toro.\nLe professioni adatte ai Topi riguardano lo spionaggio, la psichiatria, la psicologia, la scrittura, la politica, la legge, l'ingegneria e la patologia.\nAnni e i Cinque Elementi.\nLe persone nate nel periodo compreso fra queste date possono essere definiti come nati sotto l'\"anno del Topo\":"}
{"id": "1840614", "revid": "599013", "url": "https://it.wikipedia.org/wiki?curid=1840614", "title": "Marco Engelhardt", "text": ""}
{"id": "1840618", "revid": "1851848", "url": "https://it.wikipedia.org/wiki?curid=1840618", "title": "Christian Schulz", "text": "Statistiche.\nPresenze e reti nei club.\n\"Statistiche aggiornate all'12 aprile 2016.\""}
{"id": "1840629", "revid": "767487", "url": "https://it.wikipedia.org/wiki?curid=1840629", "title": "San Gabriel Valley Highlanders", "text": "Il San Gabriel Valley Highlanders era una societ\u00e0 calcistica statunitense. Fondata nel 1997 da un gruppo di uomini d'affari di origine armena, la squadra militava nella Premier Development League (PDL), campionato che vinse nel 1998. Gli Highlanders si sciolsero nel 2001, dopo una disastrosa stagione in cui persero diciassette partite su venti in campionato.\nIl San Gabriel Valley giocava le partite interne al Glendale High School Stadium di Glendale (California)."}
{"id": "1840630", "revid": "537927", "url": "https://it.wikipedia.org/wiki?curid=1840630", "title": "Moletano", "text": "Moletano, frazione del comune di Amatrice in provincia di Rieti, \u00e8 posta ai piedi della montagna di Cime Lepri (2445 m), seconda cimata della catena montuosa dei Monti della Laga. Il Moletano nel 1776 aveva 10 fochi (famiglie), nel 1855 aveva 107 abitanti, 124 nel 1951, attualmente i residenti sono poco pi\u00f9 di dieci durante il periodo invernale, ma il paese prende vita con l'estate, grazie al ritorno alle origini di molti paesani emigrati. La \"Impatiens Balfourii Hooker fil\" cresce liberamente a Moletano, da oltre dieci anni. La Festa del paese si svolge con relativa processione la seconda domenica di settembre. I Casati pi\u00f9 noti sono: Ciancaglioni, D'Angelo, Natili, Picca, Ruggeri, Ruggieri, Terribile.\nOrigini del nome.\n Moletano : dal latino MOLETANUM, PRAEDIUM MOLETANUM terreno col mulino. In effetti \u00e8 nota l'esistenza nelle vicinanze del caseggiato della Mola di Santarellu, dal nome del proprietario Sante Picca, posizionata sulla strada Moletano-Amatrice.\nStoria.\nQuesto piccolo paese, nell'ultimo conflitto mondiale, ha dato il suo contributo di sangue allorch\u00e9 due concittadini, Mariano e Celestino Natili, furono trucidati dai soldati nazisti alle fosse ardeatine.\nGli eventi sismici dell'agosto e ottobre 2016 noti come Terremoto del Centro Italia, hanno danneggiato il 98% delle abitazioni, fortunatamente non si contano vittime tra gli abitanti. Attualmente il caseggiato \u00e8 interdetto all'accesso e sar\u00e0 imminente l'opera di demolizione pressoch\u00e9 totale. Il Moletano cos\u00ec come era rimarr\u00e0 solo nelle foto.\nMonumenti e luoghi d'interesse.\nPortonaccio e Chiesa della Beata Vergine di Loreto.\nNella piccola piazza, sulla sinistra, c'\u00e8 il cosiddetto \"\u201cPortonaccio\u201d\" una volta sede di un distaccamento per amministrare la giustizia.\nLa chiesa di Moletano con l'antico titolo di \"Santa Maria delle Grazie\" \u00e8 dedicata alla \"Madonna di Loreto\", fu costruita su precedente oratorio nel 1670 come da data sulla facciata. All'interno il soffitto a cassettoni fu rimosso in occasione della ristrutturazione dell'edificio negli anni 70 e in parte recuperato; ora adorna l'altare sui due lati. \nL'altare fa da cornice ad un antico affresco molto sbiadito che ritrae la Vergine tra i santi Sebastiano e Paolo attribuito al XV secolo che conferma l'esistenza del precedente oratorio. La croce passionale di propriet\u00e0 della chiesa \u00e8 del 1500 quindi antecedente all'erezione dell'attuale fabbricato.\nManifestazioni ed eventi.\nLa Madonna dell'Icona Passatora viene festeggiata la seconda domenica di agosto con diverse funzioni religiose che terminano con la pittoresca processione che si svolge intorno al santuario. A tale rito partecipano tutti gli abitanti delle frazioni limitrofe, in abiti tipici."}
{"id": "1840631", "revid": "1652635", "url": "https://it.wikipedia.org/wiki?curid=1840631", "title": "Boswellia", "text": "Boswellia \u00e8 un genere di piante appartenente alla famiglia delle Burseraceae.\nQuesto genere comprende una trentina di specie distribuite in Africa, nella Penisola Arabica e in India; 9 specie sono presenti nell'Africa continentale, 7 nell'isola di Socotra e 2 in India. Le specie note per la produzione di incenso sono \"Boswellia sacra\" (Oman, Yemen e N Somalia), \"B. frereana\" (N Somalia), \"B. papyrifera\" (principalmente diffusa in Eritrea ed Etiopia, ma sporadicamente presente anche in Uganda, NE Nigeria, Repubblica Centro Africana e Chad) e \"B. serrata\" (India). Le rimanenti specie non sono sfruttate commercialmente per la produzione dell'incenso (se non dalle popolazioni locali, in maniera saltuaria). Degno di interesse \u00e8 il fatto che nell'isola di Socotra siano presenti ben 7 specie di \"Boswellia\", la maggiore concentrazione in rapporto alla modesta superficie dell'Isola, a conferma dell'importanza di Socotra come centro attivo di speciazione.\nL'incenso \u00e8 una gommoresina che essuda dalla corteccia delle piante di \"Boswellia\"; la raccolta si effettua producendo delle decorticazioni ovali sui rami usando un attrezzo che si chiama \"menghaf\", una specie di scalpello affilato da un lato per decorticare i rami e non affilato dall'altro per raccogliere la resina. Le specie che producono incenso della migliore qualit\u00e0 sono \"B. sacra\", \"B. frereana\" e \"B. papyrifera\". La resina viene selezionata in quattro o cinque gradi di qualit\u00e0 a seconda della grandezza dei grani essiccati, del colore e della purezza; la qualit\u00e0 dipende anche dal periodo di raccolta e dall'ambiente dove crescono le piante.\nL'incenso, al di l\u00e0 dei suoi impieghi nelle cerimonie tradizionali e nella medicina popolare dei paesi di produzione, \u00e8 anche richiesto in molti mercati del vecchio e nuovo continente perch\u00e9 utilizzato in molte manifestazioni della vita religiosa e sociale e in svariati campi, dall'industria dei profumi a quella farmaceutica.\nUna parte consistente della gommoresina \u00e8 costituita da polisaccaridi, fra cui galattosio e arabinosio, mentre il resto \u00e8 formato da acidi pentaciclici, responsabili del profumo, i cosiddetti acidi boswellici.\nBench\u00e9 l'incenso sia conosciuto e sia stato utilizzato presso tutte le grandi civilt\u00e0 mediterranee e medio-orientali da pi\u00f9 di 3500 anni, le piante che lo producono sono state scoperte e descritte solo da qualche secolo: la pianta dell'Etiopia \u00e8 stata scoperta nel 1805 a Tecazze (Etiopia) e descritta come \"B. papyrifera\" nel 1843; la pianta della Penisola Arabica \u00e8 stata osservata per la prima volta nel 1844 presso Mirbat (Dhofar), poi nel 1846 a Ras Fartak, lungo le coste dello Yemen e descritta come \"B. sacra\" solo nel 1867. \u00c8 davvero sorprendente che per tanti secoli sia avuta una completa ignoranza della fonte (l'albero) di un prodotto (l'incenso) cos\u00ec largamente utilizzato e ricercato! \nLa maggioranza delle specie di \"Boswellia\" presenta foglie composte imparipennate, caduche. La caducit\u00e0 \u00e8 legata a periodi di riposo per \"estivazione\", cio\u00e8 la pianta va a riposo, perdendo le foglie e sospendendo la fase vitale, nel periodo pi\u00f9 caldo ed arido.\nSpecie.\nSpecie dell'Isola di Socotra\nSpecie della Somalia, Yemen e Oman\nSpecie della Somalia\nSpecie dell'Etiopia \nSpecie dell'Etiopia, Somalia e Kenya\nSpecie ad ampia distribuzione in Africa\nSpecie dell'India\nUsi terapeutici.\nLa Boswellia viene utilizzata in medicina ayurvedica nei trattamenti per il diabete, per la febbre e alcune patologie cardiovascolari, dermatologiche e neurologiche.\nAgli acidi boswellici vengono attribuite propriet\u00e0 antinfiammatorie, antireumatiche e antidolorifiche, perci\u00f2 sono indicati per combattere l'artrosi e anche l'artrite reumatoide in fase iniziale, in quanto bloccano la formazione dei leucotrieni (inibendo l'enzima 5-lipossigenasi), responsabili e mediatori chimici dell'infiammazione.. L'incenso si \u00e8 rivelato utile anche in altre patologie croniche come l'asma bronchiale e la colite ulcerosa."}
{"id": "1840632", "revid": "767487", "url": "https://it.wikipedia.org/wiki?curid=1840632", "title": "Amsterdam (film)", "text": "Amsterdam \u00e8 un cortometraggio del 1999 scritto e diretto da Marco Ponti.\nTrama.\nMichele si aggira spaesato per la citt\u00e0 di Saint-Vincent, cercando di orientarsi con la mappa di Amsterdam. Le parole di Suzanne, che gli parla del loro amore passato, contribuiscono a generare in lui ulteriore confusione."}
{"id": "1840633", "revid": "767487", "url": "https://it.wikipedia.org/wiki?curid=1840633", "title": "Jos\u00e9 Devaca", "text": "Caratteristiche tecniche.\n\u00c8 un difensore centrale."}
{"id": "1840638", "revid": "110157", "url": "https://it.wikipedia.org/wiki?curid=1840638", "title": "Springfield (Vermont)", "text": "Springfield \u00e8 un comune (\"town\") degli Stati Uniti d'America della contea di Windsor nello Stato del Vermont. La popolazione era di 9,373 abitanti al censimento del 2010.\nGeografia fisica.\nSecondo lo United States Census Bureau, ha un'area totale di 49,5 miglia quadrate (128,1\u00a0km\u00b2).\nSociet\u00e0.\nEvoluzione demografica.\nSecondo il censimento del 2000, c'erano 9,078 abitanti.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 97,60% di bianchi, lo 0,24% di afroamericani, lo 0,14% di nativi americani, lo 0,77% di asiatici, lo 0,06% di oceanici, lo 0,18% di altre razze, e l'1,01% di due o pi\u00f9 etnie. Ispanici o latinos di qualunque razza erano lo 0,72% della popolazione.\nCultura.\nMedia.\nSpringfield \u00e8 stata eletta come citt\u00e0 della sitcom animata statunitense \"I Simpson\": dopo un concorso dove tutte le Springfield d'America dovevano mandare un video illustrativo sulla loro citt\u00e0, \u00e8 stata scelta proprio quella del Vermont."}
{"id": "1840639", "revid": "599013", "url": "https://it.wikipedia.org/wiki?curid=1840639", "title": "Aslan K\u0259rimov", "text": "Carriera.\nHa collezionato 80 presenze nella Nazionale di calcio dell'Azerbaigian."}
{"id": "1840640", "revid": "104485", "url": "https://it.wikipedia.org/wiki?curid=1840640", "title": "Termoigrografo", "text": "Il termoigrografo (o \"igrotermografo\") \u00e8 uno strumento che registra la temperatura e l'umidit\u00e0 relativa della massa d'aria circostante.\nLa temperatura viene generalmente espressa in \u00b0C (da -50 a 50\u00a0\u00b0C) mentre l'umidit\u00e0 relativa viene indicata in percentuale(da 0% a 100%)\n\u00c8 attualmente (2008) in uso presso le stazioni meteorologiche di tutto il mondo essendo riconosciuto dall'Organizzazione meteorologica mondiale (OMM) quale strumento ufficiale per la registrazione di queste due grandezze fisiche.\nPrincipio di funzionamento.\nGli elementi sensibili sono collegati in modo solidale ad un pennino attraverso alcuni leveraggi che hanno la funzione di amplificare le oscillazioni che gli elementi producono per effetto delle variazioni di temperatura e umidit\u00e0, il pennino registra queste oscillazioni tracciando una cartina diagrammata.\nLo strumento \u00e8 cos\u00ec composto:\nGli elementi sensibili.\nIl termometro a tubo di Bourdon (variante del manometro di Bourdon):\nLo strumento consta di un tubo metallico a sezione lenticolare dalle pareti molto sottili, ermeticamente chiuso alle due estremit\u00e0, completamente riempito di alcool, senza aria e piegato quasi a formare una circonferenza. Una delle estremit\u00e0 termina con un sistema di leve collegate ad un pennino. \nLa capacit\u00e0 dell'alcool di variare il proprio volume col variare della temperatura imprime al tubo un movimento direttamente proporzionale alle variazioni termiche.\nIl fascio di capelli:\nI capelli di color chiaro essendo meno ricchi di melanina risultano pi\u00f9 elastici e pi\u00f9 sensibili alle variazioni di umidit\u00e0, infatti si distendono in presenza di umidit\u00e0 e si contraggono quando questa diminuisce, grazie a questa loro capacit\u00e0 vengono impiegati nella realizzazione di igrometri di precisione.\nIl fascetto di capelli \u00e8 sistemato all'interno di una gabbietta protettiva, teso tra due pinzette, la parte centrale \u00e8 collegata con un anello al sistema di amplificazione."}
{"id": "1840645", "revid": "16987909", "url": "https://it.wikipedia.org/wiki?curid=1840645", "title": "Violonista", "text": ""}
{"id": "1840647", "revid": "767487", "url": "https://it.wikipedia.org/wiki?curid=1840647", "title": "Cermet", "text": "I cermet (termine inglese, da \"cer\"(\"amic\") \"met\"(\"al\"), \"metallo ceramico\"), in italiano cermeti, sono materiali derivanti dall'unione di un materiale metallico con una sostanza di natura ceramica.\nDescrizione.\nA differenza del metallo duro il \"cermet\" usa particelle a base di carburo di titanio invece che di carburo di tungsteno, originariamente erano composito di TiC e nichel, quest'ultimo venne rimosso dai \"cermet\" moderni i quali sono formati principalmente da carbonitruro di titanio Ti (C, N), una seconda fase dura di (Ti, Nb, W) (C, N) e un legante di cobalto arricchito di W, questo permette una maggiore resistenza all'usura e una minore tendenza all'incollamento, ma come contro ha una minore resistenza alla compressione e inferiore resistenza agli shock termici, per aumentare ulteriormente la resistenza ad usura possono essere applicati rivestimenti PVD.&lt;br&gt;Il carbonitruro di titanio conferisce una maggiore resistenza all'usura, la seconda fase dura aumenta la resistenza alla deformazione plastica e la quantit\u00e0 di cobalto serve a controllare la tenacit\u00e0.\nStoria.\nIl \"cermet\" si pu\u00f2 definire un metallo duro senza carburo di tungsteno, il primo brevetto di tale metallo si ha nel 1931 da parte della PLANSEE (inventori: P. Schwarzkopf e J. Hirschl), con la lega TiC, Mo2C, Ni [Co,Cr], ma risultava fragile e non ebbe grande successo.\nLa ricerca venne sviluppata al termine della seconda guerra mondiale, a seguito di una richiesta della United States Air Force, in quanto il conflitto mondiale aveva mostrato la necessit\u00e0 di creare un materiale resistente alle alte temperature. Le prime universit\u00e0 statunitensi che si applicarono nella ricerca furono l'Universit\u00e0 statale dell'Ohio e quella dell'Illinois e nel 1956 si ha il \"cermet\" tipo A TiC-Mo-Ni, successivamente nel '68 ci fu il \"cermet\" tipo B TiC-WC-Mo-Ni-Co, nel '74 il tipo C TiC-TiN-TaC-Mo-Ni-Co-WC e nell'81 il tipo D TiC-TaC-WC-Mo-Ni-Co."}
{"id": "1840648", "revid": "709565", "url": "https://it.wikipedia.org/wiki?curid=1840648", "title": "Got It Twisted", "text": "Got It Twisted \u00e8 il primo singolo del gruppo musicale statunitense Mobb Deep estratto dall'album \"Americkaz Nightmare\". \u00c8 stato prodotto da The Alchemist.\nDescrizione.\nLa canzone campiona il singolo di Thomas Dolby \"She Blinded Me with Science\" e il suo testo \u00e8 stato scritto dagli stessi Mobb Deep e Thomas Dolby, pi\u00f9 da Jonathan Kerr.\n\"Got It Twisted\" ha raggiunto la posizione n.64 nella \"Billboard Hot 100\", la n.23 nella \"Hot R&amp;B/Hip-Hop Songs\" e la n.16 nella \"Hot Rap Tracks\".\nVideo musicale.\nIl videoclip \u00e8 stato diretto da Benny Boom e ha come protagonisti appunto Havoc e Prodigy, i quali sono scritturati da un boss della malavita (interpretato dall'attore Emilio Rivera) per andare a recuperare del denaro in un locale concorrente, gestito da un altro boss malavitoso (interpretato dall'attore Danny Trejo). Non appena questi dar\u00e0 loro il denaro, i due decideranno di non tornare dal loro \"capo\" e di fuggire con il malloppo. Fra i tanti cameo spiccano quelli di The Alchemist e Kurupt.\nTracce e remix.\nIl remix ufficiale del brano \u00e8 in collaborazione con Twista ed \u00e8 contenuto nell'album. Di seguito, sono invece elencate le tracce della versione in CD singolo della canzone:\nLato A:\nLato B:"}
{"id": "1840649", "revid": "86599", "url": "https://it.wikipedia.org/wiki?curid=1840649", "title": "Lexington", "text": ""}
{"id": "1840653", "revid": "486946", "url": "https://it.wikipedia.org/wiki?curid=1840653", "title": "Shikai (Bleach)", "text": ""}
{"id": "1840654", "revid": "339392", "url": "https://it.wikipedia.org/wiki?curid=1840654", "title": "Olesya Krasnomovets", "text": ""}
{"id": "1840655", "revid": "599013", "url": "https://it.wikipedia.org/wiki?curid=1840655", "title": "Jonathan Smith", "text": ""}
{"id": "1840658", "revid": "339392", "url": "https://it.wikipedia.org/wiki?curid=1840658", "title": "Olga Kuzenkova", "text": ""}
{"id": "1840659", "revid": "287204", "url": "https://it.wikipedia.org/wiki?curid=1840659", "title": "Barca solare", "text": ""}
{"id": "1840662", "revid": "339392", "url": "https://it.wikipedia.org/wiki?curid=1840662", "title": "Yelena Prokhorova", "text": ""}
{"id": "1840665", "revid": "1543377", "url": "https://it.wikipedia.org/wiki?curid=1840665", "title": "Qualificazioni al campionato mondiale di calcio 2002", "text": "199 squadre hanno partecipato alle qualificazioni per il Campionato mondiale di calcio 2002 per un totale di 32 posti disponibili per la fase finale. \u00c8 stato il primo mondiale con due nazioni che hanno organizzato congiuntamente la fase finale. La , il (come paesi ospitanti) e la (come campione in carica) si sono qualificati automaticamente, lasciando cos\u00ec solo 29 posti per la fase finale. Questa fu l'ultima edizione del campionato mondiale di calcio alla quale la nazionale detentrice del titolo partecip\u00f2 di diritto senza affrontare le qualificazioni.\nI 32 posti disponibili per la Coppa del Mondo 2002 sono stati suddivisi tra le confederazioni nei seguenti modi:\nBen 193 squadre hanno giocato almeno una partita di qualificazione. Sono stati giocati 777 incontri, e sono stati segnati 2453 goal (con una media di 3,17 per partita).\nAFC.\nLe partite valide per l'assegnazione dei posti riservati alla confederazione asiatica sono iniziate il 24 novembre 2000 e si sono concluse il 31 ottobre 2001. I posti a disposizione sono stati assegnati direttamente alle prime classificate in ognuno dei due gruppi da cinque squadre della fase finale. La vincente dello spareggio tra le seconde classificate, con partite di andata e ritorno, si \u00e8 qualificata allo spareggio interzonale contro la migliore seconda classificata della UEFA, ossia l'.\nSquadre qualificate:\nCAF.\nLe partite valide per l'assegnazione dei posti riservati alla confederazione africana sono iniziate l'7 aprile 2000 e si sono concluse il 29 luglio 2001. I posti a disposizione sono stati assegnati alle cinque squadre vincitrici dei cinque gruppi della seconda fase.\nSquadre qualificate:\nCONCACAF.\nLe partite valide per l'assegnazione dei posti riservati alle squadre della confederazione nord-centroamericana e caraibica sono iniziate il 4 marzo 2000 e si sono concluse l'11 novembre 2001. I posti a disposizione sono stati assegnati alle prime tre classificate nel gruppo unico della fase finale.\nSquadre qualificate:\nCONMEBOL.\nLe partite valide per l'assegnazione dei posti riservati alle squadre della confederazione sudamericana sono iniziate il 28 marzo 2000 e si sono concluse il 14 novembre 2001. I posti a disposizione sono stati assegnati alle prime quattro nazionali classificate nel gruppo unico, mentre la quinta classificata si \u00e8 qualificata allo spareggio interzonale contro la vincente dell'OFC, ossia l'.\nSquadre qualificate:\nOFC.\nLe partite valide per l'assegnazione dei posti riservati alla confederazione oceanica sono iniziate il 7 aprile 2001 e si sono concluse il 24 giugno 2001.\nA differenza delle altre cinque confederazioni continentali, l'OFC non ha avuto un posto assicurato al campionato del mondo: la vincitrice delle selezioni, ossia l', si \u00e8 qualificata per lo spareggio interzonale con la quinta classificata del CONMEBOL, ossia l'.\nUEFA.\nLe partite valide per l'assegnazione dei posti riservati alla confederazione europea sono iniziate il 16 agosto 2000 e si sono concluse il 14 novembre 2001. I posti a disposizione sono stati assegnati alle nazionali prime classificate in ognuno dei nove gruppi e alla migliore seconda classificata. La migliore seconda classificata si \u00e8 qualificata agli spareggi interzonali, con partite di andata e ritorno, contro la terza classificata dell'AFC, mentre le restanti seconde classificate si sono qualificate agli spareggi continentali, con partite di andata e ritorno.\nSquadre qualificate:\nInterzona.\nNelle qualificazioni interzonali vi sono stati due spareggi, con partite di andata e ritorno, per decidere le ultime squadre a qualificarsi per Corea del Sud e Giappone 2002. Nello spareggio AFC-UEFA si sono affrontate l', in quanto vincitrice dello spareggio della zona asiatica, e l', in quanto migliore seconda classificata della UEFA. Nello spareggio CONMEBOL-OFC si sono affrontate l', in quanto quinta classificata del CONMEBOL, e l', in quanto vincitrice dell'OFC.\nLe partite si sono disputate il 10 novembre e il 25 novembre 2001.\nSquadra qualificata:"}
{"id": "1840667", "revid": "1798099", "url": "https://it.wikipedia.org/wiki?curid=1840667", "title": "Hull (fiume)", "text": "L'Hull \u00e8 un corso d'acqua navigabile nella provincia dell'East Riding of Yorkshire, nel nord dell'Inghilterra.\nNasce nelle Yorkshire Wolds. \u00c8 navigabile dalla confluenza col canale Driffield Navigation ad Aike Beck, e continua lungo altre confluenze coi Leven Canal, Arram Beck e Beverly Beck. S'immette poi nell'estuario dell'Humber nel centro della cittadina di Kingston upon Hull.\nQui attraversa l'area industriale ed infatti vi sono stati costruiti parecchi ponti mobili. Questi continuano a causare ritardi nel traffico durante le alte maree, sebbene il traffico fluviale sia diminuito.\nCi sono progetti per costruire uno sbarramento allo sbocco dell'Hull nell'estuario dell'Humber per mantenere costante il livello idrico all'interno della citt\u00e0.\nPonti.\nI ponti attraversanti il fiume Hull nell'area di Kingston upon Hull (cittadina) sono i seguenti:"}
{"id": "1840668", "revid": "339392", "url": "https://it.wikipedia.org/wiki?curid=1840668", "title": "Natalya Sadova", "text": ""}
{"id": "1840670", "revid": "23117", "url": "https://it.wikipedia.org/wiki?curid=1840670", "title": "Coppa Catalogna", "text": ""}
{"id": "1840671", "revid": "228825", "url": "https://it.wikipedia.org/wiki?curid=1840671", "title": "Honi soit qui mal y pense", "text": ""}
{"id": "1840672", "revid": "78273", "url": "https://it.wikipedia.org/wiki?curid=1840672", "title": "Barche solari", "text": ""}
{"id": "1840673", "revid": "88374984", "url": "https://it.wikipedia.org/wiki?curid=1840673", "title": "Strade provinciali della provincia di Olbia-Tempio", "text": "Questo \u00e8 un elenco delle strade provinciali presenti sul territorio della ex provincia di Olbia-Tempio (con LR 2/2016 \u00e8 parte della provincia di Sassari), e di competenza della provincia stessa."}
{"id": "1840674", "revid": "339392", "url": "https://it.wikipedia.org/wiki?curid=1840674", "title": "Nina Romashkova", "text": ""}
{"id": "1840678", "revid": "123409445", "url": "https://it.wikipedia.org/wiki?curid=1840678", "title": "Bernard Cornwell", "text": "Dopo aver lavorato a lungo nella BBC, si \u00e8 dedicato interamente alla letteratura, specializzandosi in romanzi storici e d'avventura.\n\u00c8 noto per la serie di romanzi incentrata sulle avventure di Richard Sharpe, per la quadrilogia dedicata alla ricerca del Sacro Graal e per la saga de Il romanzo di Excalibur.\nBiografia.\nCornwell nacque a Londra nel 1944, il padre era un uomo dell'aeronautica canadese e la madre era una donna inglese membro della Women's auxiliary air force. Venne adottato nell'Essex dalla famiglia Wiggins. Dopo la morte del padre adottivo cambi\u00f2 il suo cognome in Cornwell, il cognome della sua madre naturale.\nHa incontrato il suo vero padre per la prima volta all'et\u00e0 di 58 anni.\nHa frequentato la Monkton Combe School e si \u00e8 laureato al collegio di San Marco e di San Giovanni, dopo ha lavorato come insegnante.\nHa tentato di arruolarsi nelle forze armate britanniche almeno tre volte, ma \u00e8 stato respinto per motivi di miopia.\nIn seguito al suo lavoro di insegnante, Cornwell si \u00e8 unito alla BBC e fu poi promosso a capo degli affari correnti alla BBC Northern Ireland.\nSuccessivamente \u00e8 entrato nella Thames Television come redattore del Thames News.\nSi spos\u00f2 e la coppia ebbe una figlia, successivamente divorzi\u00f2 e si rispos\u00f2 con una donna statunitense e nel 1979 si trasfer\u00ec negli Stati Uniti.\nOpere.\nLe avventure di Richard Sharpe (\"The Sharpe Stories\").\nLa serie di Sharpe segue la carriera di Arthur Wellesley, I duca di Wellington, prima durante le campagne militari britanniche in India, poi durante le guerre napoleoniche, attraverso gli occhi di Richard Sharpe, che all'inizio della vicenda \u00e8 un soldato semplice dell'esercito britannico. Il ciclo si compone di pi\u00f9 di venti titoli, ma solo pochi titoli sono usciti in Italia. L'ordine dei titoli di seguito rispetta l'ordine cronologico della storia, non dell'uscita editoriale.\nIl romanzo di Excalibur (\"The Warlord Chronicles\").\nLa saga consiste di tre romanzi, ma nell'edizione italiana il secondo e il terzo sono stati divisi in due. La serie \u00e8 ambientata nel sesto secolo, e descrive la temporanea resistenza dei Britanni all'invasione da parte dei Sassoni provenienti da est.\nAlla ricerca del Santo Graal (\"The Grail Quest\").\nUn ciclo di romanzi ambientato durante la prima fase della guerra dei cent'anni, dall'assedio di La Roche-Derrien (1342) alla Battaglia di Poitiers (1356). Protagonista della serie, composta dai seguenti quattro volumi, \u00e8 l'arciere inglese Thomas di Hookton:\nLe storie dei re sassoni (\"The Saxon Stories\"/\"Last Kingdom\").\nLa storia \u00e8 ambientata nel IX secolo ai tempi dell'invasione dei regni anglosassoni da parte dei danesi e della relativa riconquista iniziata da Alfredo il grande che port\u00f2 alla nascita del Regno d'Inghilterra. Il protagonista \u00e8 un nobile del Regno di Northumbria di nome Uthred.\n\"The Starbuck Chronicles\".\nUna serie di romanzi, inediti in Italia, ambientati durante la guerra civile americana. Il protagonista, Nathaniel Starbuck, \u00e8 un nordista schieratosi per\u00f2 con la Confederazione.\nAltri romanzi storici.\nRomanzi autoconclusivi (non inseriti in alcuna serie) con ambientazione storica. Soltanto alcuni sono stati tradotti in italiano.\nI thriller (The Sailing Books).\nRomanzi ambientati in epoca contemporanea, tutti legati al tema della navigazione per mare. \nAdattamenti.\nNel 1993 la BBC d\u00e0 il via ad una serie di film basati sui romanzi del ciclo di Sharpe, con l'attore Sean Bean nel ruolo del protagonista Richard Sharpe. Fino al 1997 vengono prodotti 14 episodi, prima di una pausa di alcuni anni. Il quindicesimo e il sedicesimo episodio, infatti, sono rispettivamente del 2006 e del 2008.\nSempre la BBC nel 2014 annuncia un adattamento televisivo delle storie dei re sassoni, intitolato \"The Last Kingdom\". La serie va in onda su BBC America e BBC Two a partire dal 10 ottobre 2015."}
{"id": "1840680", "revid": "339392", "url": "https://it.wikipedia.org/wiki?curid=1840680", "title": "Tatyana Anisimova", "text": ""}
{"id": "1840683", "revid": "1543377", "url": "https://it.wikipedia.org/wiki?curid=1840683", "title": "Qualificazioni al campionato mondiale di calcio 2002 - UEFA", "text": "Sono elencate di seguito le date e i risultati della zona europea (UEFA) per le qualificazioni al mondiale del 2002.\nFormula.\nLa Francia, campione mondiale in carica, \u00e8 direttamente qualificata per la fase finale. Le restanti 50 Nazionali iscritte all'UEFA si contendono 13 posti disponibili.\nSono previsti 9 gironi a doppio turno: 5 sono composti da 6 squadre e 4 sono composti da 5 squadre. Le prime classificate di ciascun gruppo guadagnano la qualificazione diretta: la migliore seconda accede allo spareggio intercontinentale contro la terza classificata dell'AFC, mentre le altre seconde classificate disputano gli spareggi europei.\nGruppo 1.\n qualificata. accede agli spareggi UEFA.\nGruppo 2.\n qualificato. accede allo spareggio intercontinentale contro la terza classificata dell'AFC.\nGruppo 3.\n qualificata. accede agli spareggi UEFA.\nGruppo 4.\n qualificato. accede agli spareggi UEFA.\nGruppo 5.\n qualificato. accede agli spareggi UEFA.\nGruppo 6.\n qualificato. accede agli spareggi UEFA.\nGruppo 7.\n qualificato. accede agli spareggi UEFA.\nGruppo 8.\n qualificato. accede agli spareggi UEFA.\nGruppo 9.\n qualificato. accede agli spareggi UEFA.\nPlayoff.\n', ', ' e ' qualificate alla fase finale."}
{"id": "1840686", "revid": "339392", "url": "https://it.wikipedia.org/wiki?curid=1840686", "title": "Ardaljon Ignatjev", "text": ""}
{"id": "1840687", "revid": "339392", "url": "https://it.wikipedia.org/wiki?curid=1840687", "title": "Tatyana Kolpakova", "text": ""}
{"id": "1840692", "revid": "14691", "url": "https://it.wikipedia.org/wiki?curid=1840692", "title": "Tbps", "text": ""}
{"id": "1840696", "revid": "298229", "url": "https://it.wikipedia.org/wiki?curid=1840696", "title": "Leonid Moseyev", "text": ""}
{"id": "1840698", "revid": "1226", "url": "https://it.wikipedia.org/wiki?curid=1840698", "title": "La mosca e i suoi effetti su Mr Bodley", "text": ""}
{"id": "1840701", "revid": "287204", "url": "https://it.wikipedia.org/wiki?curid=1840701", "title": "Stella di neutroni (racconto)", "text": "Stella di neutroni (\"Neutron Star\") \u00e8 un racconto del 1966 dello scrittore Larry Niven vincitore del premio Hugo quale miglior racconto breve nel 1967.\nLa storia, anche edita come Stella al neutronio, \u00e8 ambientata nell'universo del ciclo dello Spazio conosciuto.\nTrama.\nDurante una missione di studio ravvicinata di BVS-1, una stella di neutroni, due scienziati vengono uccisi all'interno di uno scafo della \"General products\" da una misteriosa forza. I burattinai, costruttori della nave, vogliono capire cosa ha potuto penetrare nell'astronave e danneggiare l'equipaggio. Se la notizia venisse diffusa senza un'adeguata motivazione sarebbe un grave danno per l'immagine della societ\u00e0.\nPer tale motivo viene incaricato un umano, Beowulf Shaeffer, in gravi difficolt\u00e0 economiche promettendogli l'azzeramento dei suoi debiti e un congruo compenso. Shaeffer accetta la missione a patto naturalmente di avere anch'egli uno scafo della \"General products\" equipaggiato con i migliori motori e armamenti disponibili. Si accinge quindi, a bordo della appena varata \"Skydiver\", a replicare la missione originale nella speranza di non venire ucciso a sua volta.\nDurante la fase di avvicinamento il pilota automatico viene impostato per seguire una traiettoria iperbolica che dovrebbe portare l'astronave a raggiungere l'apside in 24 ore. Man mano che si avvicina alla stessa Shaeffer nota che la prua della nave tende ad orientarsi verso la stella piuttosto che lungo la rotta stabilita. Quando la forza misteriosa supera una gravit\u00e0 terrestre decide di accendere i propulsori per compensare la spinta finch\u00e9 non ritorna in caduta libera (nonostante l'accelerometro della nave registri ancora 1,2 g). A questo punto Shaetter si rende finalmente conto che la forza misteriosa non \u00e8 altro che la forza di marea che sta cercando di forzare le estremit\u00e0 della nave su due orbite differenti.\nDove aver spento i motori Sheaffer si muove verso la parte centrale della nave, il suo centro di massa. Quando la nave raggiunge il perielio la forza di marea diventa fortissima ma nonostante ci\u00f2 riesce a non perdere la presa e sopravvivere.\nUna volta tornato alla base viene ricoverato in ospedale e mentre riferisce le sue scoperte al burattinaio si rende conto che quest'ultimo non conosce la forza di marea e di conseguenza intuisce che il suo pianeta natale deve essere privo di una luna. Tale informazione si rivela molto preziosa in quanto i burattinai hanno sempre tenuto segreta l'ubicazione del loro pianeta. Quando Sheaffer minaccia di rivelare al pubblico la cosa il burattinaio \u00e8 costretto a pagargli una cifra astronomica per il suo silenzio."}
{"id": "1840707", "revid": "1793900", "url": "https://it.wikipedia.org/wiki?curid=1840707", "title": "Lingue penuti del plateau", "text": "Le lingue penuti del plateau (\"Plateau Penutian\" in lingua inglese, anche \"shahapwailutan\", \"lepitan\") sono un gruppo di lingue penuti parlate negli Stati Uniti d'America, in un'area compresa fra il nord della California, l'Oregon centro-occidentale, il Washington settentrionale e l'Idaho centro settentrionale.\nClassificazione.\nSecondo \"Ethnologue\", la famiglia comprende:"}
{"id": "1840708", "revid": "16988472", "url": "https://it.wikipedia.org/wiki?curid=1840708", "title": "PoE", "text": ""}
{"id": "1840709", "revid": "2730", "url": "https://it.wikipedia.org/wiki?curid=1840709", "title": "Cinque Trib\u00f9 Civilizzate", "text": "Cinque Trib\u00f9 Civilizzate \u00e8 un termine applicato a cinque gruppi di Nativi americani, Cherokee, Chickasaw, Choctaw, Creek, e Seminole, considerati \"civilizzati\" dai coloni bianchi in quanto avevano adottato molti degli usi e costumi dei colonizzatori ed erano generalmente in buoni rapporti con essi. Il processo di trasformazione culturale fu inizialmente voluto da George Washington e Henry Knox e port\u00f2 all'integrazione dei Cherokee e degli Choctaw nella cultura europeo-americana.\nStoria.\nLe Cinque Trib\u00f9 Civilizzate vissero negli Stati Uniti meridionali prima della loro ricollocazione in altre parti del territorio, specialmente nel futuro Stato dell'Oklahoma.\nLe trib\u00f9 civilizzate vennero trasferite dalla loro terra madre a est del Mississippi durante il cosiddetto Sentiero delle lacrime, autorizzato dalle leggi federali, nel corso di diversi decenni per essere ricollocate in ci\u00f2 che allora era il cosiddetto territorio indiano e corrisponde oggi alla parte orientale dello Stato dell'Oklahoma. Il pi\u00f9 terribile e crudele di questi esodi forzati fu quello dei Cherokee nel 1838, durante il quale la presidenza di Martin Van Buren costrinse, con il trattato di New Echota, i Cherokee stessi a barattare le terre di loro propriet\u00e0 con territori pi\u00f9 ad occidente. Nella loro nuova patria i primi ad organizzarsi furono i Choctaw che nel 1834 si costituirono in repubblica. Furono imitati dai Creek, arrivati tra il 1836 ed il 1840 che costituirono una loro repubblica nel 1839, i Chickasaw che organizzarono la loro repubblica nel 1856 ed i Cherokee che la organizzarono nel 1859.\nDurante la Guerra civile americana le Cinque Trib\u00f9 si divisero in base alle loro alleanze con le due parti contendenti. I Choctaw ed i Chickasaw, proprietari di schiavi, combatterono in prevalenza al fianco degli stati confederati, mentre i Creek ed i Seminole appoggiarono l'Unione; i Cherokee vissero una drammatica guerra civile all'interno della loro nazione tra la maggioranza sudista e la minoranza nordista.\nAnche se il numero di schiavisti tra i Nativi americani era ridotto, ve ne erano in ognuna delle trib\u00f9. Inoltre alcuni afroamericani liberati vivevano con loro, specialmente con i Seminole. Molti di essi divennero noti come Indiani neri. Alla fine della guerra, ed in seguito a trattati con il governo federale, gli schiavi nativi americani vennero liberati ed ottennero diritto di cittadinanza all'interno delle rispettive nazioni. Divennero conosciuti con il soprannome di \"liberti tribali\" (\"tribal freedmen\") ed ancora una volta i pi\u00f9 famosi tra di essi erano Cherokee. La questione della cittadinanza e dei benefici all'interno della trib\u00f9 \u00e8 a tutt'oggi fonte di discussione e le associazioni dei liberti ricorrono a volte alla legge per far rispettare i propri diritti.\nUna volta ricollocate le trib\u00f9 nel cosiddetto Territorio indiano, il governo degli Stati Uniti promise che nelle nuove terre non si sarebbero stabiliti uomini bianchi. Tuttavia alcuni pionieri violarono questa condizione gi\u00e0 nel 1893, quando il governo apr\u00ec la Striscia Cherokee durante la Corsa alla terra dell'Oklahoma. Nel 1907 il Territorio dell'Oklahoma ed il Territorio indiano furono fusi nel nuovo stato dell'Oklahoma, dove tutte e cinque le trib\u00f9 civilizzate sono presenti in gran numero a tutt'oggi.\nIl termine \"civilizzate\" fu naturalmente al centro di numerosi dibattiti (ad esempio negli scritti di Vine Deloria) ed era considerato offensivo e sprezzante. Sottintendeva infatti che gli altri gruppi di Nativi americani fossero incivili e che l'unica via per la civilizzazione fosse quella americana ed europea. Il termine fu comunque interiorizzato nella cultura delle cinque trib\u00f9, che lo utilizzavano per designare se stesse.\nL'esperimento della civilizzazione.\nGeorge Washington ed Henry Knox proposero la trasformazione culturale dei Nativi americani. Washington credeva che i Nativi americani fossero uguali agli uomini bianchi, ma che la loro societ\u00e0 fosse inferiore. Egli formul\u00f2 una politica volta ad incoraggiare il processo \"civilizzatore\", e Thomas Jefferson la continu\u00f2. Il celebre storico di Andrew Jackson, Robert Remini, scrisse che \"essi presumevano che una volta che gli Indiani avessero adottato la pratica della propriet\u00e0 privata, costruito case, praticato l'agricoltura, educato i loro figli e abbracciato il cristianesimo, questi Nativi americani avrebbero conquistato l'accettazione dagli Americani bianchi\". Il piano in sei punti di Washington includeva giustizia imparziale verso gli Indiani; acquisto regolamentato delle terre indiane; promozione del commercio; promozione di esperimenti per \"civilizzare\" o migliorare la societ\u00e0 indiana; possibilit\u00e0 per il presidente di fare \"regali\"; e punizione di chi violava i diritti indiani. Il governo nomin\u00f2 agenti, come Benjamin Hawkins, per vivere tra gli Indiani ed insegnare loro, attraverso l'esempio e l'istruzione, a vivere come i bianchi. Le trib\u00f9 del sudest si attennero alla politica di Washington in quanto istituirono scuole, adottarono le pratiche agricole dei piccoli proprietari terrieri, si convertirono al cristianesimo, e costruirono case come i loro vicini coloniali.\nCherokee.\nI Cherokee si riferiscono a s\u00e9 stessi come \"Tsa-la-gi\" (pronunciato \"jaw la gee\") o \"A-ni-yv-wi-ya\" (pronunciato \"ah knee yuh wee yaw\", traduzione letterale: \"Popolo Principale\"). Nel 1654 i Powhatan si riferivano a questa popolazione come Rickahockan. La parola \"Cherokee\" potrebbe essere derivata in origine dalla parola della lingua franca Choctaw \"Cha-la-ke\" che significa \"quelli che vivono nelle montagne\" \u2013 o (sempre Choctaw) \"Chi-luk-ik-bi\" che significa \"quelli che vivono nelle caverne\". I Cherokee erano chiamati \"Alligewi\" dai Delawares.\nChickasaw.\nI Chickasaw risiedevano originariamente lungo il fiume Tennessee ad est della odierna Huntsville (Alabama), coprendo parti del Mississippi e del Tennessee. Originari di zone pi\u00f9 ad ovest, i Chickasaw si trasferirono ad est del fiume Mississippi molto prima dei contatti con gli Europei. Tutte le testimonianze storiche indicano che i Chickasaw abitarono il Mississippi nordoccidentale dai primi contatti con gli Europei finch\u00e9 non furono costretti a spostarsi in Oklahoma, dove la maggior parte vivono ora. Sono imparentati con i Choctaw, che parlano una lingua simile, formando entrambi il gruppo occidentale delle lingue muskogeane. \"Chickasaw\" \u00e8 l'ortografia inglese di \"Chikasha\" (), che significa o \"ribelle\" o \"che viene da Chicsa\". I Chickasaw sono divisi in due gruppi: gli \"Impsaktea\" e gli \"Intcutwalipa\". I Chickasaw erano una delle Cinque Trib\u00f9 Civilizzate che andarono nel Territorio indiano durante l'era della deportazione degli indiani. Diversamente da altre trib\u00f9, che barattarono le concessioni delle terre, i Chickasaw ricevettero una compensazione finanziaria dagli Stati Uniti per le loro terre ad est del fiume Mississippi. La Nazione Chickasaw \u00e8 la tredicesima pi\u00f9 grande trib\u00f9 degli Stati Uniti riconosciuta a livello federale.\nChoctaw.\nI Choctaw sono originari del Sud-est degli Stati Uniti (Mississippi, Alabama e Louisiana). Appartengono al gruppo linguistico muskogeano. La parola \"Choctaw\" (nota anche come Chahta, Chato e Tchakta) potrebbe derivare dalla parola castigliana \"chato\", che significa \"piatto\"; tuttavia, il celebre antropologo John Swanton suggerisce che il nome appartenga ad un capo Choctaw. Erano parte della cultura mississippiana che era collocata lungo tutta la valle del Mississippi. I primi esploratori spagnoli, secondo lo storico Walter Williams, vennero in contatto con i loro predecessori. Sebbene gruppi minori di Choctaw siano ubicati nella regione meridionale, la Nazione Choctaw dell'Oklahoma e la Banda del Mississippi degli Indiani Choctaw sono le due principali associazioni Choctaw.\nCreek.\nI Creek sono originari del Sud-est degli Stati Uniti, conosciuti anche con il loro nome originale Muscogee (o Muskogee), che usano per identificare s\u00e9 stessi oggi. \"Mvskoke\" \u00e8 il loro nome nell'ortografia tradizionale. I moderni Muscogee vivono principalmente in Oklahoma, Alabama, Georgia e Florida. La loro lingua, il \"mvskoke\", fa parte del ramo creek della famiglia linguistica muskogeana. I Seminole sono parenti stretti dei Muscogee e parlano anche loro una lingua creek. Le trib\u00f9 creek comprendevano la Nazione Muscogee Creek, la Banda Poarch degli Indiani Creek in Alabama, la Citt\u00e0 Tribale di Alabama-Quassarte, la Citt\u00e0 Tribale di Kialegee, la Citt\u00e0 Tribale di Thlopthlocco e la Trib\u00f9 Miccosukee degli Indiani della Florida.\nSeminole.\nI Seminole sono originari della Florida ed ora residenti sia in Florida che in Oklahoma. La Nazione Seminole si form\u00f2 nel XVIII secolo ed era composta di Nativi americani rinnegati e reietti della Georgia, del Mississippi e dell'Alabama, in modo particolare dalla Nazione Creek, nonch\u00e9 di Afroamericani che fuggivano dalla schiavit\u00f9 in Carolina del Sud e in Georgia. Mentre grosso modo 3.000 Seminole furono costretti ad ovest del fiume Mississippi, compresa la Nazione Seminole dell'Oklahoma, che raccolse nuovi membri lungo il cammino, approssimativamente da 300 a 500 Seminole rimasero e combatterono nella regione delle Everglades in Florida. In una serie di guerre contro i Seminole in Florida, morirono circa 1.500 soldati statunitensi. I Seminole non si arresero mai al governo degli Stati Uniti, di conseguenza, i Seminole della Florida chiamano s\u00e9 stessi il \"Popolo Indomito\". Le Trib\u00f9 Seminole oggi includono la Nazione Seminole dell'Oklahoma e la Trib\u00f9 Seminole della Florida."}
{"id": "1840716", "revid": "287204", "url": "https://it.wikipedia.org/wiki?curid=1840716", "title": "Jose Devaca", "text": ""}
{"id": "1840718", "revid": "339392", "url": "https://it.wikipedia.org/wiki?curid=1840718", "title": "PoL", "text": ""}
{"id": "1840721", "revid": "1793900", "url": "https://it.wikipedia.org/wiki?curid=1840721", "title": "Lingue sahaptin", "text": "Le lingue sahaptin o shahaptin sono un gruppo di lingue penuti del plateau parlate negli Stati Uniti d'America.\nDistribuzione geografica.\nSono parlate dai nativi della popolazione omonima in un'area dell'altopiano occidentale lungo il fiume Columbia e i suoi affluenti nella parte meridionale dello stato del Washington, dell'Oregon settentrionale e dell'Idaho sudoccidentale.\nClassificazione.\nIl gruppo \u00e8 composto dalle seguenti lingue:"}
{"id": "1840725", "revid": "76963", "url": "https://it.wikipedia.org/wiki?curid=1840725", "title": "Jesse James (attore)", "text": "Biografia.\nFiglio di Jaime, un tecnico di laboratorio, e Shane James, un attore, inizi\u00f2 la sua carriera cinematografica ancora in giovane et\u00e0 nel film del 1997 \"Qualcosa \u00e8 cambiato\". La sua carriera da attore continu\u00f2 con diversi film minori fino al suo ruolo nel film del 2001 \"Blow\" con Johnny Depp, dove interpretava il personaggio di Depp da ragazzino. Quindi ne segu\u00ec \"Pearl Harbor\", nel quale interpreta il personaggio di Ben Affleck da giovane e, un po' di anni pi\u00f9 tardi, ottenne un certo consenso dalla critica per la sua performance nel film \"The Butterfly Effect\" del 2004, interpretando il giovane Tommy Miller. Recit\u00f2 anche in \"Amityville Horror\" al fianco di Ryan Reynolds e Melissa George. Il suo ultimo progetto \u00e8 il film \"The Flyboys\", che fu realizzato all'inizio del 2008. Recit\u00f2 pure nell'episodio \"L'indemoniato\" (\"I've Got You Under My Skin\") della serie \"spin-off\" di \"Buffy l'ammazzavampiri\", \"Angel\", dove \u00e8 stato accreditato come special guest star.\nIl 27 maggio 2008, Jesse prese parte nel breve film \"Manifest Destiny\" insieme al co-protagonista e produttore Sean Faris."}
{"id": "1840727", "revid": "123567", "url": "https://it.wikipedia.org/wiki?curid=1840727", "title": "Cinque trib\u00f9 civilizzate", "text": ""}
{"id": "1840734", "revid": "640389", "url": "https://it.wikipedia.org/wiki?curid=1840734", "title": "Olimpiadi degli scacchi del 2008", "text": "Le Olimpiadi degli scacchi del 2008 si sono tenute dal 12 al 25 novembre a Dresda. Sono state la 38\u00aa edizione ufficiale organizzata dalla FIDE, comprendenti una sezione \"open\" ed una femminile, numerosi eventi collaterali destinati a promuovere gli scacchi e un congresso della FIDE.\nRegolamento.\nIn questa edizione sono stati apportati numerosi cambiamenti al regolamento rispetto alle precedenti: i turni di gioco sono stati ridotti da 14 ad 11, mentre sono stati unificati il numero di componenti delle squadre \"open\" e femminile, che sono diventati cinque, compresa una riserva. Precedentemente i giocatori erano sei per il torneo \"open\" (comprese due riserve) e quattro per il torneo femminile (compresa una riserva). Inoltre sono state proibite le patte per accordo prima della trentesima mossa (questa regola era gi\u00e0 stata tentata in passato per diminuire il numero di patte, ad esempio nelle Olimpiadi del 1962), ed \u00e8 stato introdotto l'obbligo per i giocatori di presentarsi all'inizio della partita, pena la sconfitta a \"forfait\", mentre in precedenza era consentito fino a un'ora di ritardo.\nInoltre, le federazioni nazionali hanno dovuto consegnare la lista dei propri giocatori entro il 12 settembre, mentre in precedenza era consentito cambiare la formazione fino a poche ore prima dell'inizio della competizione.\n\u00c8 stato inoltre cambiato il sistema di punteggio: anzich\u00e9 assegnare alla squadra tutti i punti conquistati dai singoli componenti (quindi 1 punto per ogni vittoria, 0,5 per le patte, 0 per la sconfitta), vittoria e sconfitta sono stati conteggiati come squadra: quindi nel confronto tra due formazioni quella che ottiene pi\u00f9 punti individuali conquista 2 punti-squadra, mentre 1 punto \u00e8 assegnato in caso di pareggio e nessuno in caso di sconfitta. In caso di parit\u00e0, la classifica \u00e8 determinata da:\nL'arbitro capo delle Olimpiadi \u00e8 stato Ignatius Leong, di Singapore.\nTorneo open.\nAl torneo open hanno partecipato 154 squadre, tre delle quali tedesche.\nRisultati a squadre.\nOltre alla classifica generale, vengono stilate anche classifiche anche in base al \"seed\", con le squadre divise in cinque gruppi.\nRisultati individuali.\nMedaglie furono assegnate ai migliori giocatori (con almeno otto partite giocate) secondo la prestazione Elo, considerando con spareggio la percentuale di punti ottenuti, con classifiche separate secondo la scacchiera; le riserve sono state considerate come giocatori della quinta.\nTorneo femminile.\nAl torneo open partecipano 114 squadre, tre delle quali tedesche.\nRisultati a squadre.\nOltre alla classifica generale, vengono stilate anche classifiche anche in base al \"seed\", con le squadre divise in cinque gruppi.\nRisultati individuali.\nMedaglie furono assegnate ai migliori giocatori (con almeno otto partite giocate) secondo la prestazione Elo, considerando con spareggio la percentuale di punti ottenuti, con classifiche separate secondo la scacchiera; le riserve sono state considerate come giocatori della quinta.\nTitolo assoluto.\nIl trofeo Nona Gaprindashvili viene aggiudicato alla nazione partecipante le cui squadre nel torneo \"open\" ed in quello femminile hanno ottenuto una migliore somma dei punti dei due tornei. In caso di parit\u00e0 la classifica viene formata attraverso gli stessi spareggi dei singoli tornei, ma sommati.\nNazioni partecipanti.\n149 nazioni hanno partecipato alle Olimpiadi: di queste, 109 hanno schierato sia la squadra \"open\" che quella femminile (la Germania con tre squadre per torneo), cui si aggiungono tre organizzazioni internazionali:\n40 nazioni hanno invece schierato solamente la squadra \"open\":"}
{"id": "1840737", "revid": "21880", "url": "https://it.wikipedia.org/wiki?curid=1840737", "title": "Dinophyceae", "text": "Le dinoficee (Dinophyceae) sono una classe di alghe unicellulari flagellate.\nHanno involucri rigidi di cellulosa con un solco dove si arrotola il flagello. Sono correlate a protozoi ciliati. Possono essere organismi simbionti con spugne, meduse, coralli, anemoni di mare.\nAi coralli cedono glicerolo come scarto di fotosintesi, determinante nel formare barriere coralline; le dinoficee che abitano dentro i coralli appartengono al genere \"Symbiodinium\".\nSono bioluminescenti, emettono luce quando vengono disturbate probabilmente per spaventare i predatori; alcune possono vivere sotto forma di cisti di resistenza (ricche di sporopollenina) facendosi trasportare dalla corrente e poi depositandosi sul fondo del mare non appena trovano le condizioni favorevoli. Quando nelle vicinanze passano particolari pesci, escono dalla quiescenza, tornano alghe e diventano predatori inibendo, con le proprie sostanze, l'apparato respiratorio della preda e causandone la morte. La nutrizione avviene per opera di un \"sifone\" che si estroflette per risucchiare tutte le sostanze che possano essergli utili.\nSono importanti perch\u00e9 responsabili delle maree rosse: si sviluppano in determinate condizioni:"}
{"id": "1840739", "revid": "121719899", "url": "https://it.wikipedia.org/wiki?curid=1840739", "title": "Gary (Indiana)", "text": "Gary \u00e8 una citt\u00e0 della contea di Lake, Indiana, Stati Uniti, situata a 40 km dal centro di Chicago, Illinois. Gary \u00e8 adiacente all'Indiana Dunes National Lakeshore e confina con il sud del lago Michigan. Gary \u00e8 intitolata all'avvocato Elbert H. Gary, che fu presidente fondatore della United States Steel Corporation. La citt\u00e0 \u00e8 conosciuta per le sue grandi acciaierie e come luogo di nascita del gruppo musicale dei Jackson 5.\nLa popolazione di Gary era di 80.294 abitanti al censimento del 2010, che la rende la nona citt\u00e0 pi\u00f9 grande dell'Indiana. Era una citt\u00e0 prospera dagli anni '20 alla met\u00e0 degli anni '60, grazie al boom dell'industria siderurgica, ma la concorrenza dei prodotti realizzati oltreoceano e la ristrutturazione dell'industria siderurgica comportarono un declino e una grave perdita di posti di lavoro. Una storia di corruzione politica, segregazione razziale, disordini sindacali e violenza lasciarono il posto a problemi aggravati dall'economia e dalle infrastrutture in declino della citt\u00e0.\nDalla fine degli anni 1960, Gary ha sub\u00ecto una drastica perdita di popolazione, scendendo del 55% dal picco di 178.320 abitanti nel 1960. La citt\u00e0 affronta le difficolt\u00e0 di molte citt\u00e0 della Rust Belt, tra cui disoccupazione, infrastrutture in decadenza e bassi livelli di alfabetizzazione e livello di istruzione. Si stima che quasi un terzo di tutte le case della citt\u00e0 non siano occupate e/o abbandonate.\nGeografia fisica.\nSecondo lo United States Census Bureau, ha un'area totale di 148,10 km\u00b2\nStoria.\nGary fu fondata nel 1906 dalla United States Steel Corporation, come sede del suo nuovo impianto, chiamato Gary Works. La citt\u00e0 \u00e8 intitolata all'avvocato Elbert H. Gary, che fu il presidente fondatore della United States Steel Corporation. La citt\u00e0 fu incorporata il 14 luglio 1906. Gary fu la prima citt\u00e0 statunitense ad avere un sindaco di colore, Richard G. Hatcher.\nSociet\u00e0.\nEvoluzione demografica.\nSecondo il censimento del 2010, la popolazione era di 80.294 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 10,7% di bianchi, l'84,8% di afroamericani, lo 0,3% di nativi americani, lo 0,2% di asiatici, lo 0,0% di oceaniani, l'1,8% di altre razze, e il 2,1% di due o pi\u00f9 etnie. Ispanici o latinos di qualunque razza erano il 5,1% della popolazione."}
{"id": "1840743", "revid": "104458", "url": "https://it.wikipedia.org/wiki?curid=1840743", "title": "Jaqueline Maria Pereira De Carvalho", "text": ""}
{"id": "1840745", "revid": "6923", "url": "https://it.wikipedia.org/wiki?curid=1840745", "title": "Alfonso Pons", "text": ""}
{"id": "1840746", "revid": "767487", "url": "https://it.wikipedia.org/wiki?curid=1840746", "title": "Captain America (serial cinematografico)", "text": "Captain America (conosciuto anche come Return of Captain America, titolo con il quale \u00e8 stato redistribuito nelle sale cinematografiche statunitensi nel 1953) \u00e8 un serial cinematografico della Republic Pictures e basato sul personaggio di Capitan America dei fumetti Timely Comics (oggi Marvel Comics). Il serial, datato 1944, fu l'ultimo su un supereroe che la Republic produsse.\nIl serial vedeva il procuratore distrettuale Grant Gardner divenire l'eroe Capitan America e smascherare i piani del diabolico The Scarab, in realt\u00e0 il Dr. Cyrus Maldor.\nIl serial rappresenta con i suoi $222,906 di budget, il pi\u00f9 costoso serial che la Republic abbia mai prodotto.\nTrama.\nDei misteriosi suicidi scatenano l'ira del sindaco Randolph che chiede aiuto al commissario Dryden e al procuratore distrettuale Grant Gardner. In realt\u00e0 sia Dryden che Randolph sperano che sar\u00e0 Capitan America, il misterioso eroe che li aiut\u00f2 in passato nella lotta al crimine, a risolvere il mistero.\nIntanto la sequenza di suicidi continua e il dott. Maldor si proclama il responsabile di questi ad un suo collega, dichiarando di esser lui il fantomatico criminale The Scarab.\nCercando di accaparrarsi invenzioni di ogni tipo, Scarab viene inseguito da Capitan America; questo tenter\u00e0 di smascherare ogni sua mossa e suo piano fino alla conclusione.\nEpisodi.\nIl nome dei 15 episodi del serial, chiamati \"Capitoli\":\nDifferenze con il fumetto.\nIl serial \u00e8 vagamente ispirato al personaggio dei fumetti Capitan America. Ci sono molte differenze, infatti, con la versione fumettistica:\nRiferimenti.\nNel numero 219 di \"Captain America\" volume 1 viene rivelato che un serial di Capitan America esiste realmente: anche qui viene rappresentato senza scudo, senza Bucky e con una pistola standard come arma.\nNel 2007, dopo Civil War e l'uscita di scena di Capitan America (Steve Rogers), la rete televisiva CNN dedic\u00f2 uno spazio a questo evento mediatico, parlando e mostrando immagini anche del famoso serial."}
{"id": "1840749", "revid": "647919", "url": "https://it.wikipedia.org/wiki?curid=1840749", "title": "Annuario", "text": ""}
{"id": "1840750", "revid": "1543377", "url": "https://it.wikipedia.org/wiki?curid=1840750", "title": "Creek (popolo)", "text": "I Creek sono una popolazione di nativi americani originari del sud-est degli Stati Uniti anche conosciuti col loro nome originale di Muscogee (e Muskogee), che \u00e8 anche il nome con cui oggi si identificano tra loro.\n\"Mvskoke\" \u00e8 il loro nome secondo l'ortografia tradizionale. I moderni Muscogee vivono soprattutto in Oklahoma, Alabama, Georgia, e Florida. Il loro linguaggio, \"Mvskoke\", \u00e8 membro della famiglia delle lingue muskogeane. I Creek sono una delle cosiddette \"Cinque Trib\u00f9 Civilizzate\".\nStoria precolombiana.\nI primi Creek probabilmente discendevano dai costruttori di tumuli della Cultura del Mississippi lungo il fiume Tennessee e forse ebbero legami con gli Utinahica nella Georgia del Sud. Pi\u00f9 una confederazione di villaggi che una singola trib\u00f9, i Muscogee vivevano nelle valli fluviali degli attuali stati americani del Tennessee, della Georgia e dell'Alabama ed erano composti da numerosi gruppi etnici che parlavano diverse lingue distinte, come l'Hitchiti, l'Alabama, e il Coushatta. Quelli che vivevano lungo il fiume Ocmulgee furono chiamati indiani \u201cCreek\u201d dai commercianti inglesi della Carolina del Sud. In seguito questo nome fu dato a tutti gli indigeni della regione.\nTra le trib\u00f9 meridionali citiamo: i Coweta, i Cusseta (Kasihta, Cofitachiqui), i Chehaw (Chiaha), gli Hitchiti, gli Oconee, gli Ocmulgee, gli Okawaigi, gli Apalachee, i Yamasee (Altamaha), gli Ocfuskee, i Sawokli, e i Tamali. Le trib\u00f9 settentrionali comprendevano: i Tuckabatchee, gli Abhika, i Itawa, gli Hothliwahi (Ullibahali), gli Hilibi, gli Eufaula, i Wakokai, gli Atasi, gli Alibamu, i Coushatta e i Tuskegee.\nI Cusseta (Kashita) e i Coweta sono ancora le due trib\u00f9 principali dei Creek.\nLa Guerra d'Indipendenza.\nCome molti gruppi indigeni a Est del Mississippi, i Creek ebbero posizioni diverse durante la Guerra d'indipendenza americana. I Creek delle trib\u00f9 meridionali sono rimaste neutrali; quelli delle trib\u00f9 settentrionali si sono alleate con gli inglesi e hanno combattuto contro i coloni ribelli.\nAl termine ufficiale della Guerra d'indipendenza americana nel 1783, i Creek si accorsero che la Gran Bretagna aveva ceduto delle terre Creek agli Stati Uniti appena nati. Lo Stato della Georgia cominci\u00f2 a occupare il territorio. Il capo Creek Alexander McGillivray organizz\u00f2 la resistenza, ricevendo aiuto dalle truppe spagnole dalla Florida per combattere contro i Georgiani.\nMcGillivray port\u00f2 alla nascita del nazionalismo Creek e alla centralizzazione del potere contro quei capi villaggio che vendevano le proprie terre agli Stati Uniti.\nNel Trattato di New York del 1790 McGillivray fin\u00ec per cedere una parte consistente delle terre Creek agli Stati Uniti sotto l'allora presidenza di George Washington in cambio del riconoscimento federale della sovraintendenza Creek sui territori rimanenti.\nCi\u00f2 nonostante, dopo la morte di McGillivray nel 1793, la Georgia ha continuato la sua espansione sul territorio dei Creek.\nLa guerra dei Bastoni Rossi.\nLa guerra Creek del 1813-1814, nota anche con il nome di guerra dei Bastoni Rossi (\"Red Sticks War\"), cominci\u00f2 come guerra civile e successivamente mischi\u00f2 con la guerra del 1812.\nIspirati dall'eloquenza del capo Shawnee Tecumseh e dai loro capi religiosi, i Creek delle trib\u00f9 settentrionali, conosciuti dai bianchi con il nome di \u201cBastoni Rossi\u201d (\u201cRed Sticks\u201d), cercarono di resistere con le armi all'egemonia dei bianchi e ai loro programmi di \u201ccivilizzazione\u201d amministrati dall'agente indiano statunitense Benjamin Hawkins. I capi dei Red Sticks William Weatherford (\u201cAquila Rossa\u201d), Peter Mcqueen e Menawa si opposero violentemente ai Creek delle trib\u00f9 meridionali guidate da William McIntosh e alleate agli statunitensi.\nIl 30 agosto 1813 i Red Sticks capeggiati da Aquila Rossa attaccarono l'avamposto americano di Fort Mims in Alabama dove si erano rifugiati i bianchi americani e i loro alleati indiani. I Red Sticks conquistarono il forte e massacrarono i prigionieri, compresi le donne e i bambini. In questo massacro furono uccise quasi 250 persone, provocando un panico che si diffuse lungo tutta la frontiera americana nel Sud-Est.\nIn risposta al massacro di Fort Mims, il Tennessee, la Georgia e il Territorio del Mississippi inviarono delle truppe nel territorio dei Creek. In inferiorit\u00e0 numerica e mal equipaggiati, i Red Sticks opposero una difesa disperata dalle loro fortezze nel deserto. Il 27 marzo 1814 il generale della milizia del Tennessee Andrew Jackson, aiutato dal 39\u00ba reggimento di fanteria degli Stati Uniti e dai suoi alleati Cherokee e Creek, riusc\u00ec ad espugnare la resistenza dei Red Sticks nella battaglia di Horseshoe Bend sul fiume Tallapoosa. Anche se i Bastoni Rossi furono decimati (durante questa guerra persero la vita circa 3000 Creek), la resistenza dur\u00f2 diversi mesi. Nell'agosto 1814, stremati e quasi morti di fame, si arresero a Jackson a Wetumopka, vicino all'attuale citt\u00e0 di Montgomery in Alabama. Il 9 agosto 1814 i Creek furono costretti a firmare il Trattato di Fort Jackson che mise fine al conflitto e impose ai Creek la cessione di 20 milioni di acri (81.000\u00a0km\u00b2) di terre agli Stati Uniti, in pratica pi\u00f9 della met\u00e0 dei loro antichi territori. Anche i Creek che avevano combattuto a fianco di Jackson furono costretti a cedere i loro territori, poich\u00e9 Jackson li considerava responsabili della ribellione dei Red Sticks. Lo Stato dell'Alabama fu cos\u00ec incorporato negli Stati Uniti nel 1819.\nMolti Creek si rifiutarono di arrendersi e fuggirono in Florida. Alcuni si allearono con i Seminole (popolazione che parlava la stessa lingua ed era emigrata in Florida nei secoli precedenti) e con gli inglesi contro gli americani.\nOggi.\nLa maggior parte dei Creek non risiede pi\u00f9 nel Territorio Indiano, anche se alcuni vi sono rimasti. Ci sono Creek che vivono in Alabama vicino alla Riserva di Poarch Creek ad Atmore, pi\u00f9 altri che vivono in Florida. Nella riserva in Alabama ogni anno durante il Giorno del Ringraziamento viene organizzata la tipica danza tribale chiamata \"pow-wow\".\nI discendenti dei Muscogee vivono sparsi anche nella parte sud occidentale degli Stati Uniti e hanno diversi livelli di acculturazione. Il governo tribale assicura servizi e programmi tribali in otto distretti amministrativi. Esistono anche alcune imprese dirette dai Creek, ad esempio la Muscogee Document Imaging Company, ditte di servizi tecnologici, edili e di manodopera e alcuni importanti casin\u00f2 a Tulsa e Okmulgee. La popolazione tribale \u00e8 pienamente integrata con la cultura e l'economia dell'Oklahoma. I cittadini della Nazione dei Muscogee operano importanti contributi in ogni settore pur continuando a conservare e condividere la loro forte identit\u00e0 tribale attraverso eventi quali festivit\u00e0 annuali, balli e corsi di lingua.\nLa storica Casa del Consiglio (Council House) costruita del 1878 nella citt\u00e0 di Okmulgee \u00e8 stata completamente restaurata e attualmente \u00e8 diventata un museo di storia tribale."}
{"id": "1840754", "revid": "88740", "url": "https://it.wikipedia.org/wiki?curid=1840754", "title": "South Bend", "text": ""}
{"id": "1840755", "revid": "1318658", "url": "https://it.wikipedia.org/wiki?curid=1840755", "title": "Nissan Stadium (Nashville)", "text": "Il Nissan Stadium \u00e8 uno stadio situato a Nashville, Tennessee. Attualmente ospita le partite casalinghe dei Tennessee Titans e dei Tennessee State Tigers.\nStoria.\nLa costruzione dello stadio, approvata con un referendum nel 1996, fu ritardata a causa di un tornado che colp\u00ec Nashville nel 1998, ma fu comunque portata a termine nei tempi previsti.\nDurante la costruzione lo stadio non aveva ancora un nome ufficiale, ma veniva chiamato The East Bank Stadium; una volta terminato assunse il nome di Adelphia Coliseum, in seguito a un contratto di 15 anni per 30 milioni di dollari con la Adelphia Communications, societ\u00e0 di telecomunicazioni. Tuttavia, dopo il fallimento della societ\u00e0 nel 2002, il nome fu cancellato e lo stadio divenne noto semplicemente come The Coliseum fino al 6 giugno 2006, quando la Louisiana-Pacific, azienda di Nashville, acquist\u00f2 i diritti di denominazione per 30 milioni di dollari per 10 anni, assumendo cos\u00ec fino al 2015 la denominazione di LP Field.\nLo stadio venne inaugurato con una partita di pre-stagione tra i Titans e gli Atlanta Falcons il 27 agosto 1999.\nIl Nissan Stadium \u00e8 occasionalmente utilizzato dalle nazionali americane di calcio maschili e femminili. Nel 2008 ha ospitato le finali del torneo preolimpico della CONCACAF."}
{"id": "1840756", "revid": "767487", "url": "https://it.wikipedia.org/wiki?curid=1840756", "title": "Domenico Leonati", "text": "Biografia.\nSi \u00e8 occupato delle bambine e ragazze in stato di abbandono o temporaneamente prive di un ambiente familiare idoneo alla loro crescita, fondando un Conservatorio a Ponte di Brenta (Padova).\nA questo si sono via via aggiunte altre istituzioni scolastiche, a partire dalle scuole materne, gestite dalle salesie, ora impegnate anche nelle case-famiglia.\nBibliografia.\nGuido Beltrame, Don Domenico Leonati fondatore delle Salesie, Padova, Erredici, 1987"}
{"id": "1840760", "revid": "2184720", "url": "https://it.wikipedia.org/wiki?curid=1840760", "title": "Zona ospedaliera di Potenza", "text": "La zona ospedaliera di Potenza \u00e8 una zona che ricade nel Comitato VIII del quartiere Macchia Romana, a nord della citt\u00e0. Il nome \u00e8 dovuto alla presenza del polo ospedaliero pi\u00f9 importante della regione.\nServizi sanitari.\nLa zona ospedaliera \u00e8 caratterizzata dalla presenza di vari servizi sanitari, quali l'Azienda ospedaliera \"Ospedale San Carlo\", i presidi del 118, l'Istituto ospedaliero centro di riabilitazione Opera \"Don Pasquale Uva\" e alcuni centri dell'Azienda sanitaria locale.\nOspedale San Carlo.\nL'Azienda ospedaliera \"Ospedale San Carlo\" di Potenza \u00e8 il centro medico di riferimento per l'intera regione Basilicata e zone limitrofe ad essa.\nSi tratta di un'importante struttura, una delle pi\u00f9 grandi d'Italia, che ospita numerose unit\u00e0 operative come cardiochirurgia, litotrissia, medicina trasfusionale.\n118.\nIl servizio 118 \u00e8 stato avviato, nella regione Basilicata, il giorno 3 maggio 2004, in maniera sperimentale, e in dotazione ridotta rispetto alle previsioni della legge regionale 21/99. \nDa quella data si \u00e8 avuta un'implementazione progressiva di risorse (mezzi e personale), senza per\u00f2 raggiungere ad oggi il regime previsto.\nL'organizzazione territoriale di Basilicata Soccorso prevede:\nOpera \"Don Pasquale Uva\".\nQuesto istituto nasce a Potenza nel 1954, e conta 514 posti letto suddivisi tra:\nOspita inoltre gli uffici della ASL.\nOspedali non pi\u00f9 esistenti.\nIstituto ortofrenico.\nNel quartiere, nei pressi dell'attuale Ospedale San Carlo, era attivo anche l'ex Istituto Ortofrenico di Potenza, facente parte del complesso privato denominato \"Casa della Divina Provvidenza\". Oggi l'edificio dell'ospedale, notevole esempio di architettura brutalista firmato da Marcello D'Olivo, \u00e8 in disuso."}
{"id": "1840762", "revid": "2210536", "url": "https://it.wikipedia.org/wiki?curid=1840762", "title": "South Bend (Indiana)", "text": "South Bend \u00e8 una citt\u00e0 degli Stati Uniti d'America, capoluogo della Contea di St. Joseph nello Stato dell'Indiana.\nSi estende su una superficie di e nel 2020 contava abitanti.\nSede dell'Universit\u00e0 di Notre Dame e della Basilica del Sacro Cuore, \u00e8 stata anche sede della casa automobilistica Studebaker.\nIl suo sindaco dal 2012 al 2020, Pete Buttigieg, \u00e8 divenuto noto alle cronache nazionali come candidato alle primarie democratiche per le elezioni presidenziali del 2020."}
{"id": "1840769", "revid": "6923", "url": "https://it.wikipedia.org/wiki?curid=1840769", "title": "Fort Wayne", "text": "Fort Wayne \u00e8 un comune (\"city\") degli Stati Uniti d'America e capoluogo della contea di Allen nello Stato dell'Indiana. La popolazione era di abitanti al censimento del 2018, il che la rende la seconda citt\u00e0 pi\u00f9 popolosa dello stato, dietro Indianapolis, e la 78\u00aa citt\u00e0 pi\u00f9 popolosa della nazione.\nGeografia fisica.\nSecondo lo United States Census Bureau, ha un'area totale di .\nSituata nella parte nord-orientale dell'Indiana, la citt\u00e0 si trova 18 miglia () ad ovest dal confine con l'Ohio e 50 miglia () a sud dal confine con il Michigan.\nStoria.\nLa citt\u00e0 venne fondata il 22 ottobre 1794 da Jean Fran\u00e7ois Hamtramck e prende questo nome in onore di Anthony Wayne, un generale statunitense. Fort Wayne fu incorporata come \"town\" il 3 gennaio 1829 e successivamente come \"city\" il 22 febbraio 1840.\nFort Wayne \u00e8 sede della diocesi di Fort Wayne-South Bend, eretta l'8 gennaio 1857.\nTra il 1885 e il 1960 fu attiva in citt\u00e0 la S.F. Bowser &amp; Co, azienda produttrice di distributori di benzina che brevett\u00f2 la prima pompa di carburante della storia.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nI dati disponibili del 2018 parlano di persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,62% di bianchi, il 15,41% di afroamericani, lo 0,37% di nativi americani, il 3,30% di asiatici, lo 0,06% di oceaniani, il 3,72% di altre razze, e il 3,52% di due o pi\u00f9 etnie. Ispanici o latinos di qualunque razza erano il 7,96% della popolazione.\nAmministrazione.\nGemellaggi.\nRapporti d'amicizia"}
{"id": "1840774", "revid": "33277", "url": "https://it.wikipedia.org/wiki?curid=1840774", "title": "Fort Wayne (Indiana)", "text": ""}
{"id": "1840782", "revid": "179078", "url": "https://it.wikipedia.org/wiki?curid=1840782", "title": "San Brancato", "text": ""}
{"id": "1840783", "revid": "179078", "url": "https://it.wikipedia.org/wiki?curid=1840783", "title": "San Brancato di Sant'Arcangelo", "text": ""}
{"id": "1840786", "revid": "1876595", "url": "https://it.wikipedia.org/wiki?curid=1840786", "title": "Spidey Super Stories", "text": "Spidey Super Stories \u00e8 una serie di corti in live action contenuti nel programma per ragazzi The Electric Company della rete televisiva PBS. La serie, iniziata nel 1974 e terminata nel 1977, \u00e8 basata sul personaggio dei fumetti omonimo della Marvel Comics. Il suddetto \u00e8 interpretato dall'attore Danny Seagren e lo vede impegnato nella lotta al crimine.\nIl cast di \"The Electric Company\" provvedeva ad interpretare i personaggi di contorno (di solito i criminali) mentre qualcun altro (tra i quali spicca l'attore Morgan Freeman) provvedeva a far da narratore ad ogni episodio. Inoltre l'Uomo Ragno nel serial parla solo attraverso balloon di fumetti: questo \u00e8 avvenuto principalmente per permettere ai giovani spettatori di sforzarsi ad imparare a leggere. Inoltre, visto il budget quasi irrisorio, non solo non viene mai mostrato l'alterego Peter Parker ma usa di rado anche la ragnatela.\nLa canzone, suonata in apertura e alla fine, fu composta da Gary William Friedman e il testo recitava:\n\"Spider-Man, where are you coming from? Spider-Man, nobody knows who you are!\""}
{"id": "1840791", "revid": "113812462", "url": "https://it.wikipedia.org/wiki?curid=1840791", "title": "Eiche (Potsdam)", "text": "Eiche \u00e8 una frazione (\"Ortsteil\") della citt\u00e0 tedesca di Potsdam.\nStoria.\nIl comune di Eiche venne aggregato definitivamente alla citt\u00e0 di Potsdam il 6 dicembre 1993.\nAmministrazione.\nLa frazione \u00e8 amministrata da un \"consiglio di frazione\" (\"Ortsbeirat\") e da un \"sindaco locale\" (\"Ortsvorsteher\")."}
{"id": "1840793", "revid": "1839090", "url": "https://it.wikipedia.org/wiki?curid=1840793", "title": "Mehrow", "text": "Mehrow \u00e8 una frazione del comune tedesco di Ahrensfelde; comprende la localit\u00e0 abitata di Trappenfelde."}
{"id": "1840797", "revid": "599013", "url": "https://it.wikipedia.org/wiki?curid=1840797", "title": "Egidio Guarnacci", "text": "Carriera.\nFu portato alla da Guido Masetti, chiamato ad arbitrare una partita tra ragazzi, nel 1950. Cresciuto nelle giovanili, arriva alla Serie A, dove esord\u00ec l'8 maggio 1955, giocando contro i friulani; la partita si concluse con il risultato di 0-0. Gioc\u00f2 alla Roma per nove stagioni collezionando 124 gare e 5 reti. Molti lo paragonarono ad Attilio Ferraris IV, un accostamento che lo stesso Ciotti defin\u00ec calzante, anche se nella vita privata appariva tutt'altra persona rispetto al \u201cLeone di Highbury\u201d, riservato e contegnoso com'era. Sempre Ciotti lo defin\u00ec un \u201ccentrocampista di statura internazionale\u201d. Sub\u00ec alcuni gravi infortuni che ne condizionarono la carriera, uno dei quali, durante una \u201cRoma \u2013 Sampdoria\u201d del 1961, interess\u00f2 tutti e sei i componenti del ginocchio pur senza romperne nessuno. Poi l'operazione al menisco e il lento ristabilimento.\nNella stagione 1955-1956 gioc\u00f2 in prestito in Serie C nel Colleferro. Tornato alla Roma fu capitano negli anni 1958 e 1959. Nel campionato 1960-1961 vinse con la Roma la Coppa delle Fiere.\nNel 1959 esord\u00ec in Nazionale contro la Cecoslovacchia.\nGioc\u00f2 nella Fiorentina dal 1963 al 1966 e nella stagione 1965-66 vinse una Coppa Italia e una Mitropa Cup, perse la finale di questo torneo 1965."}
{"id": "1840799", "revid": "399", "url": "https://it.wikipedia.org/wiki?curid=1840799", "title": "Propagazione vegetativa", "text": "La propagazione vegetativa \u00e8 una delle due modalit\u00e0 per la riproduzione utilizzata dalla divisione di piante dette angiosperme. La propagazione vegetativa coinvolge solo un individuo e non vi \u00e8 la produzione dei gameti (nell'altra modalit\u00e0 invece, la riproduzione sessuale, si ha la fusione di gameti provenienti da individui diversi).\nSpesso la propagazione vegetativa viene erroneamente chiamata \"moltiplicazione vegetativa\" o \"riproduzione vegetativa\".\nNella propagazione vegetativa la progenie viene formata mediante la separazione, da un individuo preesistente, di organi o parti di organi che porteranno alla formazione di un nuovo individuo geneticamente identico (clone); questo permette alle piante di propagarsi velocemente su vasti territori grazie alla maggiore velocit\u00e0 moltiplicativa (i nuovi individui possono contare, temporaneamente o talora permanentemente, sui supporti nutritivi forniti dalla pianta madre) ed alla maggiore efficienza mostrata rispetto alle pi\u00f9 complesse e dispendiose forme di riproduzione sessuale; talvolta pu\u00f2 svolgere un ruolo suppletivo essenziale nella estensione di popolazioni vegetali risiedenti in ambienti climaticamente difficili, rispetto alla pura riproduzione sessuata che pu\u00f2 essere delicata e vulnerabile (es. nelle Briofite e nelle Felci), o realizzabile solo in particolari condizioni, anche se il sistema sessuale conserva pur sempre il vantaggio enorme della possibilit\u00e0 evolutiva..\nLa propagazione vegetativa, nonostante ci\u00f2, presenta, soprattutto quando non affiancata sui lunghi periodi da una corretta riproduzione sessuale, gravissimi svantaggi a livello evolutivo ed adattativo: come \u00e8 facile comprendere, le nuove piante non sono nuovi individui veri e propri, ma sono invece dei veri e propri \"cloni\", (cio\u00e8 copie) perfettamente identiche alla pianta madre. La costituzione di una popolazione in cloni annulla la variabilit\u00e0 genetica della popolazione stessa, e ne rende impossibili i processi di adattamento alle condizioni ambientali e ad ogni forma di selezione naturale, con una drammatica sensibilit\u00e0 appunto alle variazioni ambientali, a patogeni e parassiti, (semplicemente la condizione che pu\u00f2 danneggiare o distruggere una pianta le danneggia e le distrugge tutte).\nIn natura, varie forme di moltiplicazione vegetativa si hanno con numerosissimi vegetali o animali semplici, come via di estensione \"supplementare\" a quella sessuale, per l'affermazione del proprio fenotipo, (corpo vivente) quindi di una copia esatta del proprio corpo.\nIn molti vegetali tale condizione supplementare \u00e8 divenuta, o sta divenendo, non pi\u00f9 la supplementare, ma progressivamente la forma principale o addirittura l'unica di diffusione della propria individualit\u00e0. Cos\u00ec in diversi casi per l'avvento di mutazioni, poliploidia o altre aberrazioni, naturali o artificialmente indotte, che hanno compromesso (o fortemente limitato) il sistema riproduttivo sessuale, e quindi la capacit\u00e0 di produrre semi, le piante sono limitate a propagarsi unicamente in questo modo (es. ananas, banano, varie variet\u00e0 di frutta e agrumi senza semi, canna da zucchero, talune variet\u00e0 di rose...).\nMolte piante presentano delle strutture specializzate per la riproduzione vegetativa.\nPropagazione vegetativa partendo dal fusto.\nNel caso di propagazione vegetativa partendo dal fusto o da sue modifiche distinguiamo:\nUtilizzo agronomico della propagazione vegetativa.\nLa propagazione vegetativa viene molto utilizzata in agricoltura e in vivaistica per la riproduzione di alcuni tipi di piante.\nLe tecniche pi\u00f9 comuni sono:\nColonie clonali.\nSi definisce colonia clonale l'insieme dei cloni di una pianta nati da moltiplicazione vegetativa di un solo individuo. Data la scarsa capacit\u00e0 di dispersione caratterizzante questo processo, molto spesso i membri della colonia formano dei veri e propri gruppi molto estesi che possono essere fisicamente separati (e quindi accomunati solo dal loro DNA e dall'origine comune) o, spesso, interconnessi attraverso un massiccio apparato radicale comune. Esempi notevoli di colonie clonali sono gli anelli di cespugli di creosoto del deserto americano con un'et\u00e0 stimata di 12.000 anni, un esemplare di Lomatia tasmanica (per l'esattezza, l'ultimo sopravvissuto in natura) di oltre 40.000 anni di et\u00e0 ed un bosco di pioppo tremolo in Utah."}
{"id": "1840810", "revid": "120936704", "url": "https://it.wikipedia.org/wiki?curid=1840810", "title": "Psychotria viridis", "text": "Psychotria viridis \u00e8 un arbusto della famiglia delle Rubiaceae.\n\u00c8 una specie nota soprattutto per il suo utilizzo nella medicina tradizionale pre-colombiana, come ingrediente per la preparazione della \"ayahuasca\", un estratto vegetale preparato dagli sciamani dei popoli amazzonici e andini, usato principio enteogeno per i riti di visione e di comunicazione con il divino. Ha molte denominazioni locali, tra le quali \"chacruna\" o \"chacrona\" (dalla lingua quechua \"chaqry\"= mescolare).\nDeve le sue propriet\u00e0 all'alto contenuto di alcaloidi psicoattivi, in particolare di dimetiltriptamina (DMT).\nDescrizione.\n\u00c8 una specie a portamento arbustivo, sempreverde, che pu\u00f2 raggiungere i 5 m di altezza.\nFusto.\nIl fusto \u00e8 legnoso e nella parte media e inferiore, in corrispondenza dei punti di inserzione delle foglie opposte, presenta una serie di zone scarificate orizzontali di 0.3\u20131\u00a0mm, che recano sul margine superiore una fitta peluria di sottili tricomi lunghi 0.5\u20131\u00a0mm, di colore rosso brunastro (Figura A). Nella parte superiore del fusto questo carattere \u00e8 oscurato dalla presenza di stipole (vedi sotto), che ricoprono i tricomi.\nStipole.\nLa parte superiore del fusto presenta diverse di paia di stipole, strutture foliari che si differenziano alla base del picciolo (Figura A). Sono di forma ellittica, lunghe 5-25 x 4\u201312\u00a0mm, fortemente angolate all'apice, di consistenza membranosa, ciliate lungo il margine superiore.\nFoglie.\nLe foglie (Figura B) sono opposte, ovali, di colore verde brillante, generalmente lunghe 5\u201315\u00a0cm e larghe 2\u20136\u00a0cm, ricoperte da una sottile peluria sulla faccia inferiore, con 5-10 paia di venature secondarie ed un picciolo lungo 1\u201310\u00a0mm. La superficie inferiore della foglia presenta numerose foveole (vedi sotto). Quando vengono essiccate assumono una colorazione bruno-rossastra.\nFoveole.\nSi tratta di piccole tasche situate sulla faccia inferiore delle foglie nei punti di intersezione tra la venatura principale e le venature secondarie. Fungono da riparo per piccoli organismi simbionti come gli acari, che proteggono la pianta dagli attacchi di funghi e altri microorganismi erbivori. Misurano 1.5\u20135\u00a0mm x 0.5\u20131\u00a0mm, e sono generalmente di forma conica (Figure C). Possono tuttavia variare in forma e dimensioni nelle differenti piante (Figure C, D, E, F), e possono essere pi\u00f9 o meno numerose da una foglia all'altra o essere assenti in alcune foglie.\nFrutti.\nI frutti sono delle piccole bacche rosse riunite in grappoli, contenenti quattro piccoli semi di colore marrone.\nDistribuzione e habitat.\nIl suo areale si estende dal Messico meridionale a buona parte del Centroamerica (Belize, Costa Rica, Nicaragua, Panama, Cuba, Haiti) e alla fascia tropicale del Sudamerica (Venezuela, Bolivia, Colombia, Ecuador, Per\u00f9 e Brasile) .\nCresce su suoli ricchi e fertili nelle aree soleggiate della foresta tropicale.\nPropagazione.\nSi propaga da seme o per talea foliare.\nPrincipi attivi.\n\"Psychotria viridis\" ha un alto contenuto di alcaloidi, in particolare di derivati della triptamina (\"N,N\"-DMT, 5-MeO-DMT , 5-MeO-NMT, bufotenina) e di 2-metil THbC (\"N\"-metil-tetraidro-b-Carbolina). La dimetiltriptamina (\"N,N\"-DMT), che pu\u00f2 arrivare a rappresentare lo 0.1-0.61 % del peso secco della pianta, \u00e8 il principale responsabile degli effetti psicoattivi .\nUso ed effetti.\nAssieme a \"Banisteriopsis caapi\" \u00e8 uno dei costituenti principali della \"ayahuasca\", una bevanda rituale enteogena utilizzata dagli sciamani dei popoli amazzonici e andini.\nGli effetti, che appaiono dopo circa un'ora dall'ingestione e durano da 4 a 6 ore, consistono in euforia, alterazioni della percezione visiva e auditiva, alterazioni della percezione del tempo e dello spazio. Pu\u00f2 provocare alterazioni del sistema nervoso autonomo con comparsa di sudorazione profusa, nausea, vomito, tremori, aumento della temperatura corporea, midriasi ."}
{"id": "1840812", "revid": "547992", "url": "https://it.wikipedia.org/wiki?curid=1840812", "title": "Coppa Italia di beach soccer", "text": "La Coppa Italia di beach soccer \u00e8 un trofeo nazionale organizzato annualmente dalla FIGC - LND.\n\u00c8 stata istituita nel 2004, anno ufficiale di nascita del beach soccer nella struttura della FIGC. Dal 2007 la Coppa Italia viene assegnata con un torneo a 16 squadre che mette di fronte tutti i club iscritti alla FIGC - LND, in programma solitamente come primo evento stagionale. \nLa vincitrice della Coppa Italia affronta poi l'anno successivo la vincitrice del campionato di Serie A nella Supercoppa di Lega, secondo lo schema gi\u00e0 previsto nel calcio."}
{"id": "1840821", "revid": "838137", "url": "https://it.wikipedia.org/wiki?curid=1840821", "title": "Evansville", "text": "Nome di diverse citt\u00e0 degli Stati Uniti d'America:"}
{"id": "1840822", "revid": "110157", "url": "https://it.wikipedia.org/wiki?curid=1840822", "title": "Trisector", "text": "Trisector \u00e8 un album dei Van der Graaf Generator del 2008."}
{"id": "1840825", "revid": "1544245", "url": "https://it.wikipedia.org/wiki?curid=1840825", "title": "Ponte di Castel Giubileo", "text": "Il ponte di Castel Giubileo \u00e8 un viadotto di Roma che attraversa il fiume Tevere in zona Castel Giubileo. \u00c8 attraversato dall'autostrada A90 e sotto di esso vi \u00e8 posta l'omonima centrale idroelettrica. Si tratta del primo ponte sul Tevere in cui ci si imbatte da nord.\nStoria.\nIl primo ponte di Castel Giubileo fu realizzato in ferro negli ultimi anni del XIX secolo ma fu distrutto durante la seconda guerra mondiale prima dai bombardamenti alleati del 19 luglio 1943, poi dalle forze dell'Asse in ritirata il 5 giugno 1944 e, dopo esser stato provvisoriamente ricostruito dagli Alleati, fu definitivamente distrutto dalla piena del 1\u00b0 settembre 1965.\nNegli anni 1950 fu realizzato il viadotto, costruito pochi metri pi\u00f9 a nord, che assunse poi il nome del vecchio ponte distrutto."}
{"id": "1840826", "revid": "547992", "url": "https://it.wikipedia.org/wiki?curid=1840826", "title": "Supercoppa italiana (beach soccer)", "text": "La Supercoppa di Lega di beach soccer viene assegnata ogni anno tra la vincente del campionato di Serie A e la vincente della Coppa Italia della stagione precedente.\nAlbo d'oro.\nDi seguito i vincitori di tutte le edizioni:"}
{"id": "1840833", "revid": "63756", "url": "https://it.wikipedia.org/wiki?curid=1840833", "title": "Loppa di altoforno", "text": "La loppa d'altoforno (o scoria d'altoforno) \u00e8 un sottoprodotto del processo di produzione della ghisa, durante il quale si formano grandi quantit\u00e0 di scoria di composizione non lontana da quella del cemento Portland.\nLa scoria acquista caratteristiche idrauliche se all'uscita dall'altoforno viene raffreddata bruscamente e trasformata in granuli porosi a struttura vetrosa (silice amorfa) detti loppa granulare.\nQuesti in seguito vengono macinati in modo da ottenere una polvere di finezza paragonabile a quella del cemento.\nIn caso contrario si comporta come un materiale inerte.\nAttivit\u00e0 idraulica latente.\nLa loppa finemente macinata, rispetto ai materiali con attivit\u00e0 pozzolanica, come la pozzolana, ha il potere di indurire, anche se con molta lentezza, se mescolata con acqua anche in assenza di idrossido di calcio.\nL'aggiunta anche di piccole quantit\u00e0 di calce per\u00f2 accelera il processo di indurimento; questo tipo di comportamento viene definito attivit\u00e0 idraulica latente.\nApplicazioni in edilizia.\nLa loppa d'altoforno \u00e8 utilizzata come aggiunta di tipo II, grazie alla sua attivit\u00e0 idraulica latente, che addizionata al cemento Portland in proporzioni variabili d\u00e0 origine ai cementi d'altoforno o siderurgici.\nLa bont\u00e0 dell'accoppiamento loppa - clinker di Portland \u00e8 garantita dalla calce liberata durante l'idratazione di quest'ultimo. \nSecondo le UNI EN 197-1 i cementi d'altoforno sono indicati come cementi tipo III (CEM III) mentre la loppa viene individuata con la lettera S (dall'inglese slag).\nDi questi cementi, in base principalmente alla percentuale di loppa granulata, vengono individuati tre sottotipi:\nPoich\u00e9 la loppa granulata d'altoforno \u00e8 lenta ad indurire, questa caratteristica rallenta lo sviluppo iniziale della resistenza alle brevi stagionature (2-7 giorni) che \u00e8 dovuta solamente all'azione del clinker del cemento Portland, ma contribuisce al guadagno di resistenza finale.\nL'effetto negativo sulla resistenza iniziale cresce proporzionalmente in funzione all'aumentare del contenuto di loppa e quando la temperatura di stagionatura \u00e8 relativamente modesta.\nPertanto, per tenori di loppa superiore al 90%, la resistenza a compressione a breve scadenza \u00e8 praticamente assente, essendo la quantit\u00e0 di cemento Portland esigua; in queste percentuali non \u00e8 possibile produrre cementi di classe di resistenza 42,5R, 52,5 e 52,5R, poich\u00e9 tali cementi siderurgici non possono garantire i valori minimi di resistenza a compressione a 2 giorni previsti dalla UNI EN 197-1.\nEntro certi limiti il rallentamento iniziale pu\u00f2 essere compensato aumentando la finezza di macinazione e agendo sulle condizioni di stagionatura.\nIl cemento d'altoforno presenta delle prestazioni che in alcune situazione lo rendono pi\u00f9 idoneo del cemento Portland.\nIl minor tenore di cemento Portland, come avviene per i cementi pozzolanici, determina i seguenti vantaggi:\nComposizione chimica della loppa come aggiunta.\nLa loppa granulata d'altoforno deve essere costituita da:\nDeve risultare inoltre il seguente rapporto in massa:\nNormativa.\nUNI EN 15167-1:2006 Loppa granulata d'altoforno macinata per calcestruzzo, malta e malta per iniezione - Parte 1: Definizioni, specifiche e criteri di conformit\u00e0."}
{"id": "1840838", "revid": "1978546", "url": "https://it.wikipedia.org/wiki?curid=1840838", "title": "Societas delinquere non potest", "text": "Societas delinquere non potest \u00e8 un brocardo latino, usato principalmente in diritto penale, che pu\u00f2 essere tradotto come \"una societ\u00e0 non pu\u00f2 delinquere\". Spesso attribuito erroneamente al diritto romano, \u00e8 invece una frase coniata nel 1881 dal penalista tedesco Franz von Liszt.\nOrigine.\nAnche se la frase fu sempre istintivamente attribuita al diritto romano perch\u00e9 redatta in latino, in realt\u00e0, come pot\u00e9 dimostrare il penalista spagnolo V\u00edctor Mart\u00ednez Pat\u00f3n, questa espressione non trae origini remote, ma fu introdotta dal penalista Franz von Liszt nella prima edizione del suo manuale (\"Das deutsche\" \"Reichsstrafrecht\"), pubblicato nel 1881.\nLa scelta della lingua latina riprendeva uno schema usato per la prima volta da Anselm Feuerbach che, dopo aver spiegato un dato principio, lo riformulava sinteticamente in latino: fu cos\u00ec che Feuerbach cre\u00f2 nel 1801 la frase nulla poena sine lege.\nSignificato.\nFranz von Liszt cre\u00f2 il brocardo societas delinquere non potest per condensare in una sola frase la dottrina avviata fondamentalmente da Feuerbach in virt\u00f9 della quale si riteneva che le persone giuridiche non potessero commettere reati poich\u00e9 mancavano sia di capacit\u00e0 d\u2019agire che di imputabilit\u00e0. La dottrina che nega la responsabilit\u00e0 penale delle persone giuridiche fu una creazione inedita di Feuerbach, perch\u00e9 fino ad allora e con alcune residue eccezioni, tutti i paesi aventi un sistema giuridico erede del diritto romano avevano riconosciuto le corporazioni come soggetti di diritto penale, proprio come accadeva anche nel medesimo diritto romano.\nValidit\u00e0.\nA parte i tentativi precedenti alla seconda guerra mondiale di ripristinare i diritti positivi della responsabilit\u00e0 penale delle persone giuridiche, e in particolar modo a partire dal Congresso dell'Associazione Internazionale di Diritto Penale che si svolse a Bucarest nel 1929, la reintroduzione di questo tipo di responsabilit\u00e0 penale pu\u00f2 essere individuata nella Raccomandazione 18/1988 del Comitato dei Ministri del Consiglio d'Europa, che esort\u00f2 gli Stati membri ad introdurre nei loro ordinamenti giuridici un sistema repressivo della condotta delle persone giuridiche. Per esempio, in Spagna, la responsabilit\u00e0 penale delle persone giuridiche fu introdotta nel codice penale attraverso la LO 5/2010, del 22 giugno 2010."}
{"id": "1840842", "revid": "277167", "url": "https://it.wikipedia.org/wiki?curid=1840842", "title": "Loppa d'altoforno", "text": ""}
{"id": "1840845", "revid": "1573940", "url": "https://it.wikipedia.org/wiki?curid=1840845", "title": "Zengakuren", "text": "Lo Zengakuren (\u5168\u5b66\u9023), o Federazione dell'Autogoverno Studentesco del Giappone (\u5168\u65e5\u672c\u5b66\u751f\u81ea\u6cbb\u4f1a\u7dcf\u9023\u5408 Zen-nihon gakusei jichikai s\u014dreng\u014d) \u00e8 un sindacato nazionale studentesco giapponese nato nel 1948. \nIl sindacato studentesco \u00e8 stato protagonista di numerose proteste: da quella contro la guerra in Corea alla questione delle basi americane sul suolo giapponese sino alle grandi manifestazioni di protesta del 1968."}
{"id": "1840846", "revid": "1876595", "url": "https://it.wikipedia.org/wiki?curid=1840846", "title": "The Amazing Spider-Man (serie televisiva)", "text": "The Amazing Spider-Man \u00e8 una serie televisiva dedicata all'Uomo Ragno, famoso eroe dei fumetti Marvel Comics. Il serial inizi\u00f2 nel 1977 e termin\u00f2 nel 1979, dopo due stagioni. Fu trasmesso dalla rete televisiva CBS e prodotta dalla Paramount Pictures.\nProduzione.\nNell'episodio pilota della serie Zia May era interpretata dall'attrice Jeff Donnell. Per la seconda stagione vi furono alcuni cambiamenti nel cast, con l'uscita del personaggio del Capitano Barbera e l'inserimento della bella fotoreporter Julie Masters. Tra i vari interpreti che hanno partecipato alla serie vi sono Morgan Fairchild, Joanna Cameron, Madeleine Stowe, Geoffrey Lewis, Ted Danson e Rosalind Chao.\nGli episodi hanno una durata di 60 minuti, escluso il primo (\"L'Uomo Ragno\") che dura 92 minuti. Alcuni episodi furono anche diffusi accorpati: \"L'Uomo Ragno colpisce ancora\" riunisce gli episodi 2 e 3, mentre \"L'Uomo Ragno sfida il Drago\" \u00e8 costituito dagli ultimi due episodi della serie.\nAccoglienza.\nLa serie fu trasmessa dalla rete televisiva CBS, che aveva avuto successo con un altro eroe della Marvel Comics: \"L'incredibile Hulk\". I fan non gradirono molto la serie visti i notevoli cambiamenti: mancanza di veri villains e i pochissimi personaggi ripresi dal fumetto. Tra questi personaggi ci sono il burbero J. Jonah Jameson e la zia May, mentre il personaggio di Joseph Robbie Robertson (interpretato da Hilly Hicks) appare solo nel pilot, poi in questa serie sono esclusi molti personaggi come zio Ben, Goblin e tanti altri. Inoltre il creatore del fumetto Stan Lee si dissoci\u00f2 dal progetto nonostante comparve nei credits come \"script consultant\". Anni dopo dichiar\u00f2 in un'intervista che la serie era \"troppo giovanile\".\nNonostante questi fattori la serie risult\u00f2 avere ottimi riscontri di pubblico, risultando durante la prima stagione tra i 20 show pi\u00f9 visti della CBS, ma venne sospesa per i costi troppo alti che richiedeva e perch\u00e9 la rete televisiva non voleva trasmettere l'idea di essere il \"network dei supereroi\", cancellando cos\u00ec la serie assieme a quella di Wonder Woman, ma mantenendo l'incredibile Hulk fino al 1982.\nRevival falliti.\nTra il 1980 e gli inizi del 1990 si tent\u00f2 di riportare in scena la serie. La prima idea era quella di riproporre il cast di \"The Amazing Spider-Man\" insieme a quello della serie TV \"L'incredibile Hulk\": questo non solo avrebbe permesso un \"team-up\" tra Spider-Man e Hulk, ma avrebbe consentito di ospitare anche altri eroi della Marvel Comics. Qui l'Uomo Ragno avrebbe indossato la tuta nera. \nL'idea fu abbandonata quando l'attore che interpretava Banner nella serie dedicata a Hulk, Bill Bixby mor\u00ec di cancro nel 1993. Un'altra idea voleva una nuova serie sull'eroe ma durante la pre-produzione questa idea fu messa da parte in quanto ci furono divergenze artistiche: si voleva far diventare l'eroe un mutante."}
{"id": "1840847", "revid": "74801", "url": "https://it.wikipedia.org/wiki?curid=1840847", "title": "Evansville (Indiana)", "text": "Evansville \u00e8 un comune (\"city\") degli Stati Uniti d'America e capoluogo della contea di Vanderburgh nello Stato dell'Indiana. La popolazione era di abitanti al censimento del 2010, il che la rende la terza citt\u00e0 pi\u00f9 popolosa dello stato, la citt\u00e0 pi\u00f9 grande dell'Indiana meridionale, e la 208\u00aa citt\u00e0 pi\u00f9 popolosa della nazione.\nGeografia fisica.\nSecondo lo United States Census Bureau, ha un'area totale di .\nStoria.\nLa citt\u00e0 venne fondata il 22 ottobre 1812, incorporata nel 1817, e ha ricevuto l'atto costitutivo nel 1847.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'81,98% di bianchi, il 12,57% di afroamericani, lo 0,27% di nativi americani, lo 0,99% di asiatici, lo 0,07% di oceaniani, l'1,30% di altre razze, e il 2,83% di due o pi\u00f9 etnie. Ispanici o latinos di qualunque razza erano il 2,57% della popolazione."}
{"id": "1840851", "revid": "38120", "url": "https://it.wikipedia.org/wiki?curid=1840851", "title": "Il Gioco di Geri", "text": ""}
{"id": "1840858", "revid": "228587", "url": "https://it.wikipedia.org/wiki?curid=1840858", "title": "Monetazione di Volaterrae", "text": "La citt\u00e0 etrusca di \"Velathri\" (\"Volaterrae\" per i romani, corrispondente all'attuale Volterra) ha emesso quattro serie di monete prodotte con la tecnica della monetazione fusa (\"aes grave\").\nTutte le serie recano il nome di VELATHRI in alfabeto etrusco e scritta retrograda, cio\u00e8 da destra a sinistra.\nThurlow le data nel periodo 230-220 a.C., mentre Rutter preferisce un pi\u00f9 generico III secolo a.C.\nLe serie.\nIn tutte le serie al dritto \u00e8 rappresentata una testa giovanile gianiforme imberbe con il petaso, un tipo di copricapo.\nTutte le serie hanno al rovescio l'indicazione del valore: II per il dupondio, I per l'asse e per le frazioni dell'asse un numero di globili pari alle once, fino all'oncia che \u00e8 indicata con un unico globulo. Il semisse, che nelle monete delle popolazioni italiche e di Roma \u00e8 indicato dalla lettera \"S\" qui si trova indicato da una \"C\" rovesciata (\u2183) o un crescente.\nIn una prima serie, detta \"del valore\", al rovescio \u00e8 solamente indicato il valore della moneta:\nLa seconda serie \u00e8 detta \"della clava e collo piatto\". Al rovescio il nome della citt\u00e0 \u00e8 scritto intorno ad una clava.\nLa terza serie, \"della clava e collo arcuato\" analoga alla precedente, presenta tuttavia solamente i nominali analoghi a quelli della serie successiva ed un lieve calo di peso\nLa quarta serie, \"del delfino\", presenta una raffigurazione di questo animale al rovescio.\nLa serie \"del valore\" ha tutti i nominali dal dupondio fino all'oncia, la punta del petaso \u00e8 poco pronunciata. Le due facce della testa bifronte presentano una forte asimmetria.\nAnche della serie \"della clava e collo piatto\" sono noti tutti i nominali dal dupondio all'oncia. I valori al rovescio sono disposti ad affiancare la clava. . Nella serie \"della clava collo arcuato\", la testa al dritto appare di migliore fattura della serie precedente. La punta del copricapo \u00e8 pi\u00f9 pronunciata della serie precedente.sono noti solo il dupondio, l'asse ed il semisse.\nDella serie \"del delfino\" sono noti solo il dupondio, l'asse ed il semisse. Il copricapo ha una punta pi\u00f9 pronunciata.\nI ritrovamenti.\nLe monete sono state rinvenute nel territorio intorno a Volterra, da Cecina a Siena; un'oncia proviene dalla Fortezza del Volterraio (isola d'Elba). Le monete della prima serie sono state rinvenute anche assieme a quelle della seconda serie e queste anche assieme a quelle della terza serie. Non si hanno ritrovamenti di monete della prima e della terza serie assieme. Ci\u00f2 potrebbe indicare una cronologia relativa o forse una scarsezza di ritrovamenti."}
{"id": "1840859", "revid": "91475", "url": "https://it.wikipedia.org/wiki?curid=1840859", "title": "Terapia riparativa", "text": ""}
{"id": "1840861", "revid": "1305772", "url": "https://it.wikipedia.org/wiki?curid=1840861", "title": "The Player", "text": ""}
{"id": "1840863", "revid": "154326", "url": "https://it.wikipedia.org/wiki?curid=1840863", "title": "Eleonora d'Inghilterra (1215-1275)", "text": ""}
{"id": "1840864", "revid": "1670527", "url": "https://it.wikipedia.org/wiki?curid=1840864", "title": "DisneyToon Studios", "text": "DisneyToon Studios, precedentemente Disney MovieToons\ne Disney Video Premieres, \u00e8 stato uno studio di animazione ed una divisione della Walt Disney Animation Studios. Verso gli anni novanta \u00e8 diventata una societ\u00e0 indipendente.\nStoria.\nIl primo lungometraggio prodotto dalla allora Disney MovieToons \u00e8 stato \"Zio Paperone alla ricerca della lampada perduta\" nel 1990, con animazione realizzata dalla Walt Disney Animation France.\nLo studio ha prodotto in seguito alcuni sequel, solitamente \"direct-to-video\", dei film d'animazione Disney, come \"Il ritorno di Jafar\" (1994) seguito di \"Aladdin\" (1992) e in seguito film con protagonisti i personaggi di Winnie-the-Pooh, film di Topolino e film basati su serie TV Disney. Inoltre gli studi nel 2007 hanno prodotto il loro primo \"direct-to-video\" non sequel: \"\".\nIl 28 giugno 2018 la Walt Disney Company ha dichiarato la chiusura della societ\u00e0 con effetto immediato dopo le accuse di molestie contro John Lasseter, che avevano causato il suo allontanamento da parte della Disney e le sue dimissioni spontanee. Lasseter era stato subito sostituito da Pete Docter a capo dei Pixar Animation Studios e da Jennifer Lee a capo dei Walt Disney Animation Studios ma per i DisneyToon Studios, comunque in declino, non \u00e8 stato trovato nessun sostituto e si \u00e8 deciso di chiudere. La scelta ha causato 75 licenziamenti, ma sembra che quasi tutti gli artisti verranno trasferiti ad altri studi Pixar o Disney."}
{"id": "1840867", "revid": "6923", "url": "https://it.wikipedia.org/wiki?curid=1840867", "title": "GMC Jimmy", "text": ""}
{"id": "1840868", "revid": "1109", "url": "https://it.wikipedia.org/wiki?curid=1840868", "title": "Mr. Incredibile e Amici", "text": ""}
{"id": "1840879", "revid": "827882", "url": "https://it.wikipedia.org/wiki?curid=1840879", "title": "Bob Keen", "text": "Ha diretto otto film, tra cui \"Il mondo perduto (The Lost World)\", ma \u00e8 noto soprattutto come truccatore e responsabile degli effetti speciali e visivi.\nTra il 1987 e il 1993 ha ricevuto ben 6 nomination ai Saturn Award come truccatore.\nNella vita privata \u00e8 sposato con Sheila Keen."}
{"id": "1840883", "revid": "486946", "url": "https://it.wikipedia.org/wiki?curid=1840883", "title": "Impero macedone", "text": ""}
{"id": "1840886", "revid": "666668", "url": "https://it.wikipedia.org/wiki?curid=1840886", "title": "Campionato irlandese di calcio a 5", "text": "Il Campionato di calcio a 5 d'Irlanda, chiamato Eircom Futsal League of Ireland, \u00e8 la massima competizione irlandese di calcio a 5 organizzata dalla Football Association of Ireland.\nLa storia della competizione parte dal programma di sviluppo \"FAI Futsal Development Programme\" patrocinato dalla Federazione Irlandese e dalla UEFA al fine di sviluppare il gioco del calcio a 5 nell'isola. Il primo esperimento di campionato si \u00e8 svolto nella stagione 2006-07 con lo svolgimento dell'Eircom Under-21 Futsal League che vide la vittoria della formazione under-21 dello Shamrock Rovers.\nCon il successo della manifestazione, nella successiva stagione si \u00e8 passati a una lega senza limiti di et\u00e0, a cui hanno partecipato 15 formazioni divise in quattro gironi, con fase a eliminazione diretta dai quarti di finale, dove ha trionfato il St. Patrick's Athletic sul Bohemian F.C. per 3-1 dopo i tempi supplementari."}
{"id": "1840889", "revid": "16758", "url": "https://it.wikipedia.org/wiki?curid=1840889", "title": "Federazione Italiana Sport Ghiaccio", "text": ""}
{"id": "1840891", "revid": "1543377", "url": "https://it.wikipedia.org/wiki?curid=1840891", "title": "Martin Parr", "text": "Martin Parr \u00e8 un fotografo inglese, conosciuto per lo stile asciutto e diretto della sua fotografia, definita spesso \"sociale\" e dolce amara. Riconosciuto tra i fotografi meno politicamente corretti di sempre e di certo tra i pi\u00f9 influenti. Martin Parr detiene il record assoluto di pi\u00f9 esposizioni contemporaneamente: nel 2000 \u00e8 stato infatti esposto il suo progetto \u201cCommon Sense\u201d in 40 sedi disposte in dieci paesi diversi.\nBiografia.\nMatin Parr nasce e cresce ad Epsom, un quartiere medio borghese di Londra, famoso per la sua eccellente vivibilit\u00e0. Proprio questo contesto borghese sar\u00e0 al centro delle critiche artistiche del fotografo. Si avvicina alla fotografia fin da giovane grazie al nonno, fotografo amatoriale ma che incoraggia fortemente il nipote a percorrere quella strada e sviluppare il suo talento. Martin di fatti studia filosofia presso il politecnico di Manchester e tra il \u201970 e il \u201973, partecipa a numerosi concorsi fotografici.\nDal '74 invece inizia al insegnare, non abbandonando mai la sua passione ma anzi realizzando diverse opere tra cui \"Bad Weather\" (1984), \"The Last Resort\" (1986), \"The Cost of Living\" (1989), \"Common Sense\" (1999), che avranno un discreto successo. Inizia la sua carriera come fotografo di strada e tra le sue pi\u00f9 grandi ispirazioni vi sono il bianco e nero di Henr\u00ec Cartier-Bresson e Bill Brandt, ci\u00f2 nonostante fin dai primi anni '80 il fotografo inglese si allontana dai classici elaborando un suo stile.\nNegli anni '90, dopo diverse pubblicazioni viene presentato da Cartier-Bresson alla prestigiosa agenzia di fotografia Magnum, alla quale viene ammesso anche se con non poche controversie. Molto attento alle questioni politiche, quando l'Inghilterra decide di intraprendere un atteggiamento di chiusura nei confronti del mondo, Parr inizier\u00e0 a viaggiare passando dall'Occidente fino al Giappone.\nNella sua carriera vi \u00e8 anche una parentesi musicale: la direzione del videoclip musicale \"London\" dei Pet Shop Boys nel 2003. Molto eclettico e votato per la modernit\u00e0, Parr si \u00e8 pi\u00f9 volte cimentato con la produzione video ed oggi lavoro molto con i nuovi media digitali, con la televisione e i social network, rientrando tuttora tra i fotografi pi\u00f9 dinamici e pi\u00f9 noti, collezionando premi, organizzando mostre e presentando diverse esposizioni.\nDal 2004 al 2012 \u00e8 stato professore presso l'Universit\u00e0 del Galles.\nLo stile.\nDi lui Henri Cartier-Bresson diceva che veniva da un altro pianeta, proprio a sottolineare lo stile eclettico e riconoscibilissimo del fotografo inglese, unico nel suo genere. Una delle cifre stilistiche dell'autore \u00e8 il romando al caos: le sue foto sembrano a prima vista fatte a caso, sciape, con il flash sparato in faccia ai soggetti, anche in pieno giorno. Ha lavorato con ambiti innovativi all'epoca, come ad esempio il cibo che diventa un mezzo per reinterpretare la societ\u00e0 (in particolar modo il cosiddetto \"Junk food\").\nI temi trattati sono molto specifici e particolari, in un'intervista:\nnei suoi scatti Parr mescola spesso realt\u00e0 e artificio, grazie a effetti come flash, giochi di luce e tecniche particolari. Allo stesso modo gioca spesso con i codici della pubblicit\u00e0, sconvolgendoli e ribaltandoli nei suoi scatti. \nMartin Parr \u00e8 famoso per aver infranto tutte le regole della fotografia moderna, pur producendo scatti molto comunicativi e che funzionano alla perfezione, inserendosi nello spettro dei pi\u00f9 grandi sperimentatori e innovatori della fotografia.\nAnche quando il fotografo vuole trattare temi crudi e di grande importanza sociale le sue fotografie sono sempre dai toni allegri e colorati, con uno spiccato utilizzo dell'ironia: \nSempre presente nei suoi scatti \u00e8 una critica aspra alla societ\u00e0 ed al suo perbenismo. Tra i tratti salienti del suo stile fotografico troviamo: la composizione inusuale della foto ottenuta grazie ad accostamenti bizzarri, a rappresentare il ridicolo ed il paradosso del quotidiano. Una saturazione estrema dei colori, inquadrature vicinissime al soggetto tese a catturare ogni singolo dettaglio, l'utilizzo del flash anche in pieno sole per esasperare i colori e renderli accesi ai confini dell'inverosimile.\nTra i temi toccati: l'Inghilterra sotto il pugno duro della Tatcher, il consumismo e l'inizio del turismo di massa, i mali sociali e le patologie del quotidiano di una classe media sempre pi\u00f9 assuefatta alla pubblicit\u00e0 e al consumo, il kitsch e la nevrosi moderna. Pi\u00f9 volte \u00e8 stato definito un fotografo promiscuo, affascinato dal vizio e dalla ricerca di un eccesso. "}
{"id": "1840895", "revid": "1347902", "url": "https://it.wikipedia.org/wiki?curid=1840895", "title": "Da Xia", "text": "Da Xia, Ta-Hsia, o Ta-Hia (cinese: \u5927\u590f; Pinyin: D\u00e0xi\u00e0) \u00e8 il nome dato dall'impero Han al territorio della Battria.\nIl termine appare in cinese dal III secolo a.C. per identificare il territorio occidentale posto al di fuori dell'influenza dell'impero cinese (\"Tian Xia\") e noto come Regno greco-battriano, retto da sovrani di stirpe greco-macedone. Fu poi utilizzato dall'esploratore Zhang Qian nel 126 a.C. per indicare la Battria.\nDopo il disgregarsi dell'impero di Alessandro Magno, questa parola per i cinesi indicava l'Impero romano. In cinese Han, \"Da Xia\" significa \"impero dei barbari\", mentre \"Tian Xia\" significa \"impero cinese\"."}
{"id": "1840898", "revid": "287204", "url": "https://it.wikipedia.org/wiki?curid=1840898", "title": "Confedera\u00e7\u00e3o Brasileira de Desportos no Gelo", "text": "La Confedera\u00e7\u00e3o Brasileira de Desportos no Gelo (\"Confederazione brasiliana degli sport del ghiaccio\", CBDG) \u00e8 la federazione sportiva brasiliana degli sport del ghiaccio, affiliata dal 1999 al Comitato Olimpico Brasiliano. \u00c8 responsabile dello sviluppo di tutti gli sport olimpici invernali sul ghiaccio: bob, slittino, skeleton, hockey su ghiaccio, pattinaggio di velocit\u00e0, pattinaggio di figura e curling.\n\u00c8 stata fondata dal primo presidente, ancora attualmente in carica, Eric Leme Walther Maleson, bobbista che ha anche fatto parte della prima spedizione olimpica invernale nella storia del Brasile (a Salt Lake City 2002).\nLa Confedera\u00e7\u00e3o Brasileira de Desportos no Gelo ha finora preso parte a due Olimpiadi: Salt Lake City 2002 (5 atleti nel bob, 2 nello slittino) e Torino 2006 (4 atleti nel bob).\n\u00c8 membro della Federazione internazionale di hockey su ghiaccio quale \"associate member\" (ovvero, le squadre nazionali brasiliane partecipano soltanto ai campionati del mondo di hockey in-line)."}
{"id": "1840900", "revid": "16758", "url": "https://it.wikipedia.org/wiki?curid=1840900", "title": "Confederacao Brasileira de H\u00f3quei no Gelo", "text": ""}
{"id": "1840907", "revid": "1876595", "url": "https://it.wikipedia.org/wiki?curid=1840907", "title": "Blade - La serie", "text": "Blade - La serie (\"Blade: The Series\") \u00e8 una serie televisiva dedicata a Blade, personaggio dei fumetti Marvel Comics, gi\u00e0 protagonista di una trilogia cinematografica di successo.\nLa serie vede Blade interpretato dal rapper Kirk Jones conosciuto meglio come Sticky Fingaz, che prende il posto di Wesley Snipes che lo aveva interpretato al cinema.\nLa serie \u00e8 stata prodotta da David S. Goyer, sceneggiatore dei tre film nonch\u00e9 regista del terzo. L'episodio pilota, diretto da Peter O'Fallon \u00e8 stato scritto proprio da Goyer insieme al famoso sceneggiatore di fumetti Geoff Johns. La serie inizia dopo gli eventi accaduti in \"\".\nNew Line Cinema (insieme a Warner Bros.) \u00e8 il distributore di questa serie in quanto aveva i diritti di distribuzione prima dell'acquisizione Disney della Marvel.\nTrama.\nBlade \u00e8 un semi-vampiro diurno che riesce a controllare la sua sete di sangue. La madre, in ospedale, \u00e8 stata morsa ed \u00e8 morta; Blade, essendo nato met\u00e0 vampiro e met\u00e0 umano sopporta la luce solare (il fatto di non essere un vampiro a tutti gli effetti attira su di lui l'odio dei sangue puro). Blade vuole sfruttare i propri poteri sovrannaturali per salvare l'umanit\u00e0 dalle forze demoniache vampiriche che si aggirano di notte, e per questo si allea con Troy detto l\"'ultimo vampiro\" perch\u00e9 egli \u00e8 l'unico vampiro buono ad aiutare Blade nella sua missione.\nBlade \u00e8 a capo di un'organizzazione in cui viene coinvolta l'attraente Krista Starr, ex-militare motivata nella lotta contro i fanatici succhia-sangue per vendicare la morte di suo fratello, che lo aiuta a combattere i vampiri che vogliono conquistare il mondo. Tra questi ci sono Marcus Van Schiver e Chase, la sua fidata compagna che lo segue nella sua campagna di dominio tra i vampiri.\nMarcus \u00e8 alla ricerca di un vaccino che renda i vampiri immuni dalle loro debolezze, come l'aglio e l'argento, e vampirizza Krista per farla unire alla sua causa. Ma Blade le inietter\u00e0 immediatamente il siero che mette sotto controllo la sua natura da vampira, ingaggiandola, a proprio favore e vantaggio, perch\u00e9 si infiltri nell'organizzazione di Marcus, carpendo informazioni utili per sventare la creazione del vaccino.\nIntanto, Charlotte, vampira e sangue puro, con l'aspetto di una bambina sui dieci anni, vede poco chiaro nei piani di Marcus e indaga. Ma verr\u00e0 uccisa da Blade, dopo aver infettato un agente di polizia che l'aveva scambiata per una ragazzina in difficolt\u00e0, impedendole cos\u00ec di fermare Van Schiver.\nLa ricerca sul vaccino \u00e8 ormai in fase di stallo: Krista continua a combattere contro la sua natura fino a uccidere Chase, la fidanzata di Marcus che egli stesso poi detestava in realt\u00e0, ma poi Marcus le fa capire, afferrandola bruscamente per il collo, di aver sempre saputo del suo doppio gioco con Blade, e uccide brutalmente Troy che vede Marcus prendere per il collo Krista, e ne fa sparire il corpo.\nProduzione.\nNel febbraio 2006, Spike TV aveva dato il via libera ad una serie televisiva basata sul supereroe della Marvel Comics, Blade, come prima serie scritta originale della rete. Il dirigente di Spike TV, Pancho Mansfield, ha dichiarato a AllHipHop.com: \"Siamo estremamente soddisfatti del pilot di Blade, che offre un'emozionante azione-avventura per la sua base di fan incorporata e un dramma basato sui personaggi pieni di tensioni mozzafiato e suspense. La serie sar\u00e0 la prima della nostra tariffa scritta mentre ci imbarchiamo nella creazione di un maggior mix di programmazione originale per i nostri spettatori.\"\n La serie ha ripreso dopo gli aventi del film, , ha introdotto diversi nuovi personaggi, tra cui Jill Wagner nei panni di Krista Starr, Neil Jackson nei panni di Marcus Van Sciver, Jessica Gower nei panni di Chase e Nelson Lee nei panni di Shen.\nGoyer in seguito spieg\u00f2: \"Ci\u00f2 che la serie \u00e8, in un modo strano, \u00e8 un po' come un film poliziesco con vampiri, perch\u00e9 il personaggio di Jill \u00e8 una specie di doppio agente che lavora per Blade, all'interno della comunit\u00e0 dei vampiri, e stiamo trattando i vampiri come l'ultima famiglia criminale. Blade si rende conto all'inizio dell'episodio pilota che non sta facendo molti progressi, solo una sorta di hacking e taglio, che ha bisogno di saperne di pi\u00f9 sul loro funzionamento interno\".\nDa film a serie.\nLa serie TV si svolge dopo gli eventi di poich\u00e9 alcuni episodi dell'ultimo film sono stati menzionati nell'episodio pilota. Alla fine di Trinity, Blade us\u00f2 la Daystar, un'arma biologica che mira e uccide specificatamente i vampiri; tuttavia, il Daystar non si \u00e8 diffuso tanto lontano quanto velocemente come originariamente progettato, poich\u00e9 ci sono ancora molte case di vampiri in funzione (per esempio, Marcus, nel secondo episodio, menziona dodici case vampiriche esistenti a Krista).\nCancellazione.\nL'episodio pilota fu visto da 2,5 milioni di spettatori e \"Blade: la serie\" divenne la serie pi\u00f9 vista di sempre della rete Spike TV. Ma il numero degli spettatori scese poco a poco, episodio dopo episodio, causando la cancellazione della serie. \u00c8 stato anche lo spettacolo n.1 sulla TV via cavo serale per gli uomini 18\u201334 e 18\u201349. Tuttavia, questo si \u00e8 verificato in un anno in cui la maggior parte delle anteprime via cavo erano eccezionali, e la serie non \u00e8 riuscita a tenere i suoi numeri.\nIn un'intervista del 28 settembre del 2006, l'attrice Jill Wagner dichiar\u00f2 che non ci sarebbe stata una seconda stagione. Il giorno seguente la rete televisiva rese ufficiale la cancellazione della serie.\nLo sceneggiatore Geoff Johns dichiar\u00f2 per\u00f2 che la serie non fu cancellata per bassi ascolti, bens\u00ec perch\u00e9 la rete televisiva era giovane e non aveva i soldi necessari per produrre una seconda stagione.\nStreaming.\nSolo negli Stati Uniti la serie \u00e8 disponibile per lo streaming sulla rete gratuita digitale di The CW, CW Seed."}
{"id": "1840910", "revid": "287204", "url": "https://it.wikipedia.org/wiki?curid=1840910", "title": "Cape Girardeau", "text": "Cape Girardeau \u00e8 una citt\u00e0 degli Stati Uniti d'America, nella contea omonima dello Stato del Missouri.\nSi estende su una superficie di 63,0 km\u00b2 e nel 2000 contava 35.349 abitanti (562,4 per km\u00b2) e una piccola porzione dell'abitato ricade nella contea di Scott."}
{"id": "1840914", "revid": "54253", "url": "https://it.wikipedia.org/wiki?curid=1840914", "title": "Zoroastriani", "text": ""}
{"id": "1840915", "revid": "216538", "url": "https://it.wikipedia.org/wiki?curid=1840915", "title": "Studio d'animazione", "text": ""}
{"id": "1840918", "revid": "54253", "url": "https://it.wikipedia.org/wiki?curid=1840918", "title": "Eucratide", "text": ""}
{"id": "1840920", "revid": "348618", "url": "https://it.wikipedia.org/wiki?curid=1840920", "title": "Corazon Aquino", "text": "\u00c8 stata l'undicesima presidente delle Filippine, in carica dal 1986 al 1992, e la prima presidente donna del continente asiatico. \u00c8 succeduta, nella sua carica di presidente, a Ferdinando Marcos e ha preceduto Fidel V. Ramos.\nBiografia.\nNata da una ricca famiglia agricola della provincia di Tarlac, a nord di Manila, era figlia del politico Jose Cojuangco e della farmacista Demetria Sumulong.\nSegue gli studi negli Stati Uniti. Nel 1955 si unisce in matrimonio a Benigno Aquino Jr., all'epoca giovane e promettente uomo politico di ideologia socialista poi imprigionato sotto l'amministrazione di Ferdinand Marcos fra il 1972 e il 1980 e con il quale Maria Corazon condivide, dal 1980, l'esilio negli Stati Uniti. L'ingresso nella politica attiva delle Filippine di Cory Aquino segue l'assassinio, nel 1983, del marito Benigno che, rientrato in patria, viene ucciso da agenti militari investendo cos\u00ec la moglie della responsabilit\u00e0 di accentrare su di s\u00e9 tutta l'attivit\u00e0 delle opposizioni al regime.\nLa presidenza.\nInfatti nel 1986 quando Marcos, a sorpresa, indice elezioni democraticamente aperte, Cory Aquino si candida sostenuta dalle opposizioni unite; l'esito ufficiale delle elezioni presidenziali d\u00e0 come vittorioso il presidente in carica, ma la Aquino e lo stesso Marcos si accusano vicendevolmente di brogli elettorali.\nAppoggiata dalle Forze Armate che respingono la vittoria elettorale di Marcos, anche a seguito della rivoluzione del Rosario, Cory Aquino viene acclamata Presidente dal comandante delle Forze Armate Juan Ponce Enrile e da Fidel V. Ramos (gi\u00e0 generale durante il governo di Marcos e successore della Aquino alla presidenza) che appoggiano la pretesa di vittoria di Cory Aquino.\nNel medesimo giorno, il 25 febbraio 1986, Marcos e la Aquino vengono entrambi proclamati Presidente dai rispettivi sostenitori ma il giorno stesso il Capo di Stato \u00e8 costretto all'esilio forzato. Marcos morir\u00e0 nel 1989, in esilio, alle isole Hawaii.\nLa sua amministrazione fu caratterizzata dal ritorno del sistema del \"Pork Barrel\" (abolito dal suo predecessore), ovvero un contributo di denaro pubblico che i componenti del Congresso e del Senato avevano a disposizione per finanziare progetti di interesse locale. Tuttavia, ci\u00f2 caus\u00f2 un fenomeno di irrompente corruzione, che la stessa Aquino non fu in grado di gestire.\nLa nuova Presidente, inoltre, vendette oppure distribu\u00ec a familiari e amici numerose aziende e propriet\u00e0 precedentemente appartenute al governo \u2013 tra le pi\u00f9 importanti vi furono la Philippine Airlines e il Meralco \u2013 oltre a ordinare la scarcerazione di ribelli e terroristi arrestati nel corso dell'era Marcos. Divamparono quindi il nepotismo e l'oligarchia.\nMalata di cancro al colon, Cory Aquino muore a Manila il 1\u00ba agosto 2009. La Presidente in carica, Gloria Arroyo, dichiar\u00f2 10 giorni di lutto nazionale. Tutto il Paese appese nastri gialli (il suo colore preferito) a macchine e alberi per commemorarla. \u00c8 sepolta, insieme al marito, al Manila Memorial Park."}
{"id": "1840921", "revid": "486946", "url": "https://it.wikipedia.org/wiki?curid=1840921", "title": "Farah Dibah", "text": ""}
{"id": "1840922", "revid": "1573940", "url": "https://it.wikipedia.org/wiki?curid=1840922", "title": "Cape Girardeau (Missouri)", "text": " "}
{"id": "1840924", "revid": "834", "url": "https://it.wikipedia.org/wiki?curid=1840924", "title": "La carica dei 600 (film 1936)", "text": ""}
{"id": "1840925", "revid": "1543377", "url": "https://it.wikipedia.org/wiki?curid=1840925", "title": "PFLI", "text": "Le Prove per la valutazione Fonologica del Linguaggio Infantile (PFLI) sono procedure diagnostiche atte a misurare oggettivamente i problemi fonologici di bambini e infanti con ridotte capacit\u00e0 linguistiche.\nLe PFLI sono ampiamente usate in ambito logopedico per valutare la sorgente dei ritardi di linguaggio tra problemi di percezione uditiva, neuromotori, cognitivi o fonatori."}
{"id": "1840928", "revid": "1186766", "url": "https://it.wikipedia.org/wiki?curid=1840928", "title": "U Cabanin", "text": "U Cabanin \u00e8 un formaggio che viene prodotto da aziende ricadenti nel territorio della provincia di Genova, che allevano vacche cabannine e trasformano il loro latte. Per ottenere tale marchio \u00e8 necessaria l'adesione al disciplinare di produzione depositato presso la CCIAA di Genova e di propriet\u00e0 dell'Associazione Provinciale Allevatori di Genova.\nMetodo di produzione.\nIl latte crudo, preventivamente filtrato viene versato in una caldaia e riscaldato fino a 39\u00a0\u00b0C.\nViene addizionato caglio liquido o in pasta.\nIl latte viene lasciato a coagulare per 1 - 1,5 ore ad una temperatura compresa tra i 35 e i 39\u00a0\u00b0C.\nDi seguito si effettua la rottura della cagliata. Si ha una fase di riposo; si ha quindi l'estrazione e formatura. Successivamente avviene la pressatura ed il rivoltamento della forma nello stampo per 2 - 4 volte nell'arco della giornata.\nIl giorno successivo si estrae il formaggio dallo stampo e si provvede alla salatura a secco. Per riconoscere l'autenticit\u00e0 del prodotto si appone su una delle facce il tipico bollino in caseina con l'identificazione del lotto.\nIl formaggio viene, quindi, sottoposto a maturazione in appositi locali per 40 \u2013 70 giorni.\nDurante la maturazione pu\u00f2 essere praticato un tradizionale trattamento in superficie con olio di oliva.\nAl termine della fase di maturazione il prodotto pu\u00f2 essere immediatamente commercializzato oppure pu\u00f2 essere ulteriormente stagionato."}
{"id": "1840933", "revid": "1442080", "url": "https://it.wikipedia.org/wiki?curid=1840933", "title": "Roma Expo Franchising", "text": " \nIl RomExpo Franchising (precedentemente nota come Roma Expo Franchising) \u00e8 una manifestazione fieristica il cui obiettivo \u00e8 l'espansione del \"franchising\" italiano all'estero, promosso dalla Federazione Italiana del Franchising-Confesercenti e la Confesercenti Provinciale di Roma, con l'organizzazione della Merlo SpA, agenzia di organizzazione eventi.\nTale evento-\"business\" riserva una vasta area di formazione, consulenza gratuita, convegni e momenti vari d'approfondimento con i membri della Cabina di Regia della Federazione Italiana del Franchising. I giorni della manifestazione sono un'occasione quindi sia per permettere un incontro della domanda e dell'offerta d'affiliazione, che per comprendere l'universo del \"franchising\", nel tentativo pi\u00f9 generale di promozione della cultura d'impresa."}
{"id": "1840941", "revid": "15756", "url": "https://it.wikipedia.org/wiki?curid=1840941", "title": "Cirsium vulgare", "text": "Il cardo asinino (nome scientifico Cirsium vulgare ) \u00e8 una pianta erbacea biennale angiosperma dicotiledone, abbastanza robusta e caratteristicamente spinosa, appartenente alla famiglia delle Asteraceae.\nEtimologia.\nIl nome del genere (cirsium) deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse a identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato proposto in via definitiva dal botanico italiano Michele Tenore (Napoli, 5 maggio 1780 \u2013 Napoli, 19 luglio 1861) nella pubblicazione \"\u201d Flora Napolitana, Napoli, 1-5, Stamperia Reale; Napoli, Tipografia del Giornale Enciclopedico; Napoli, Stamperia Francese.\u201d\"Copia digitale della \"Flora Napolitana\" del 1835-1838.\nL'epiteto specifico (\"vulgare\") significa \"\u201ccomune\u201d\" e fa riferimento alla sua distribuzione.\nDescrizione.\nLa pianta pu\u00f2 raggiungere l'altezza di (ma a volte pu\u00f2 superare anche i fino a ) normalmente \u00e8 alta sui . \u00c8 pelosa (peli tipo tricomi), molto robusta e pungente. \u00c8 considerata una pianta arbustiva. La forma biologica della specie \u00e8 emicriptofita biennale (\"H bienn\"'); sono piante a ciclo riproduttivo biennale per mezzo di gemme poste al suolo. Nel corso del primo anno presentano solamente una rosetta fogliare mentre nel secondo anno fioriscono completamente. Per questa pianta \u00e8 possibile anche la forma biologica terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nFusto.\nIl fusto si presenta con molti steli eretti a rami divaricati e alato a causa dei margini inferiori delle foglie che sono decorrenti (ossia che decorrono lungo il fusto) e dentato-pungenti. Il fusto, pubescente, \u00e8 completamente ricoperto di aculei patenti e lunghi fino a 3\u00a0mm; la sua sezione \u00e8 angolosa, mentre all'interno contiene del midollo.\nFoglie.\nLe foglie sono rade e rigide con forme da pennatosette a pennatopartite profondamente incise con segmenti triangolari-lanceolati e distanziati tra loro. Tali segmenti, ineguali, terminano in un aculeo robusto e giallastro. Le foglie basali sono picciolate (con picciolo alato). La disposizione delle foglie superiori lungo il fusto \u00e8 alterna, sono inoltre sessili e decorrenti per tutto l'internodo. Quelle pi\u00f9 distali sono progressivamente pi\u00f9 piccole. Le foglie sulla pagina superiore sono verdi e glabrescenti con un fitto strato di fini aculei cornei; su quella inferiore sono fittamente bianco - ragnatelose (quasi tomentose). I peli lungo le venature sono del tipo a tricoma. Dimensione delle foglie: larghezza (massimo 15\u00a0cm); lunghezza (massimo 40\u00a0cm); lunghezza delle spine: \nInfiorescenza.\nL'infiorescenza \u00e8 composta da diversi grandi capolini sub - sessili, ovoidi, solitari posti all'apice di peduncoli in formazioni corimbose o panicolate (tipo pannocchia). Non sono presenti le brattee fogliacee. La struttura del capolino \u00e8 composta da un involucro a forma globosa \u2013 piriforme (a forma di fiamma) formato (e circondato) da numerosissime brattee (10 \u2013 12 ranghi di squame embricate) a forma lineare-lanceolata (quelle interne sono pi\u00f9 lineari) e terminanti con una punta triangolare e spinosa (lunga da 2 a 5\u00a0mm), riflessa (ripiegata lievemente all'indietro man mano che si procede verso il basso). All'interno dell'involucro \u00e8 presente il ricettacolo che fa da supporto ai fiori centrali: fiori del disco (quelli periferici, i fiori del raggio, in questo genere di piante \u00e8 assente). Dimensione totale del capolino: di diametro. Lunghezza dei peduncoli: . Dimensione dell'involucro: larghezza 2,5\u00a0cm; lunghezza 3\u00a0cm.\nFiori.\nI fiori sono ermafroditi (a volte quelli pi\u00f9 periferici sono sterili) e tutti di forma tubulosa (il tipo ligulato, come nella maggioranza delle Asteraceae, \u00e8 assente). Possono essere presenti fino a 200 fiori tubulosi per ogni capolino. Sono inoltre tetraciclici (calice \u2013 corolla \u2013 androceo \u2013 gineceo) e pentameri.\nFrutti.\nIl frutto \u00e8 un achenio di di colore marrone chiaro con striature pi\u00f9 scure e un collare apicale, con un pappo bianco piumoso-setoloso di circa . Il pappo ha la funzione di aiutare la dispersione del seme portato quindi dal vento. Un individuo adulto ha la capacit\u00e0 di produrre decine di migliaia di semi. Studi fatti indicano che la maggior parte delle sementi ricadono entro un metro dalla pianta madre, ma almeno il 10% possono arrivare anche a 300 metri distanti anche con vento debole.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nIn generale il \"C. vulgare\" \u00e8 una specie euriecia (specie con un ampio grado di adattabilit\u00e0) frequente su suoli alluvionali umidi. Le seguenti comunit\u00e0 vegetali rappresentano gli habitat pi\u00f9 naturali per questa specie:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nIl problema della classificazione di queste piante \u00e8 appesantito inoltre dell'alto grado di fecondazione intraspecifica della specie (basta vedere l'elenco degli ibridi di questo paragrafo). Anche se in alcuni ibridi la fertilit\u00e0 \u00e8 ridotta, in altri \u00e8 notevolmente sviluppata indicando la mancanza delle normali barriere intraspecifiche; si crea cos\u00ec un buon potenziale per l'emergere di nuove combinazioni di caratteri. In effetti pi\u00f9 di qualche ibrido pu\u00f2 non essere riconosciuto come tale e trattato come variante o addirittura come taxa autonomo.\nIl numero cromosomico di \"C. vulgare\" \u00e8: 2n = 68 e 102.\nIl basionimo per questa specie \u00e8: \"Carduus vulgaris\" .\nI caratteri distintivi di questa specie nell'ambito del genere sono:\nQuesti caratteri sono condivisi con la seguente specie (sono indicati alcuni caratteri distintivi della specie):\nVariabilit\u00e0.\nNell'elenco seguente sono indicate le sottospecie riconosciute valide per il \"C. vulgare\":\nIn altre parti dell'Italia (specialmente meridionale) sono state segnalate diverse variet\u00e0 o specie; taxon che attualmente sono tutti considerati sinonimi di \"C. vulgare\":\nIbridi.\nNell'elenco seguente sono indicati alcuni ibridi intraspecifici:\nSinonimi.\nLe difficolt\u00e0 di classificazione del \u201cCardo asinino\u201d nel tempo ha generato un considerevole numero di sinonimi. Nel box di approfondimento sono elencati alcuni.\nUsi.\nFarmacia.\nPer la medicina popolare questa pianta ha le seguenti propriet\u00e0 medicamentose:\nLe parti usate sono soprattutto le foglie sotto forma di un impiastro.\nCucina.\nIn alcune zone vengono usate per scopi alimentari i fiori, le foglie e le radici. Il capolino cotto ha un gusto che ricorda un po' il carciofo. Le radici in genere sono utilizzate insieme ad altre verdure, oppure essiccate per la conservazione. Le radici sono ricche di amido inulina per cui l'utilizzo \u00e8 in parte sconsigliato. I giovani steli possono essere mangiati cotti dopo un bagno di 24 ore nell'acqua salata, ma vanno privati dalle spine.\nIndustria.\nDalla pianta si pu\u00f2 ricavare della carta (ottenuta da una fibra interna del fusto) e dell'olio (ottenuto dai semi)."}
{"id": "1840944", "revid": "1305772", "url": "https://it.wikipedia.org/wiki?curid=1840944", "title": "Crookston", "text": "Nome di diverse citt\u00e0:"}
{"id": "1840951", "revid": "228587", "url": "https://it.wikipedia.org/wiki?curid=1840951", "title": "Comicino Federici", "text": ""}
{"id": "1840952", "revid": "767487", "url": "https://it.wikipedia.org/wiki?curid=1840952", "title": "Madame Bovary (film 1949)", "text": "Madame Bovary \u00e8 un film del 1949 diretto da Vincente Minnelli.\nProdotto con grandi mezzi dalla Metro-Goldwyn-Mayer a tutt'oggi rimane la versione cinematografica pi\u00f9 famosa e conosciuta dell'omonimo romanzo di Gustave Flaubert.\nEsiste anche una versione colorizzata del film, uscita in videocassetta e spesso trasmessa in televisione."}
{"id": "1840955", "revid": "125185017", "url": "https://it.wikipedia.org/wiki?curid=1840955", "title": "Gran Premio degli Stati Uniti d'America-Ovest 1980", "text": "Il Gran Premio degli Stati Uniti d'America-Ovest 1980 \u00e8 stata la quarta prova della stagione 1980 del Campionato mondiale di Formula 1. Si \u00e8 corsa domenica 30 marzo 1980 sul Circuito di Long Beach. La gara \u00e8 stata vinta dal brasiliano Nelson Piquet, su Brabham-Ford Cosworth; per il vincitore si tratt\u00f2 del primo successo in carriera. Ha preceduto sul traguardo l'italiano Riccardo Patrese su Arrows-Ford Cosworth e l'altro brasiliano Emerson Fittipaldi su Fittipaldi-Ford Cosworth. Per Fittipaldi fu il 35\u00ba e ultimo podio nel mondiale di Formula 1, mentre Piquet conquist\u00f2 il primo \"Grand Chelem\" della sua carriera nel mondiale di F1, ottenendo pole position, giro veloce, vittoria e conducendo la gara per tutti i giri.\nLa gara fu caratterizzata da un grave incidente che accorse al pilota elvetico Clay Regazzoni: le gravissime ferite che il pilota riport\u00f2 alle gambe e alla spina dorsale lo resero per sempre paraplegico.\nVigilia.\nSviluppi futuri.\nLa FISA ribad\u00ec le modifiche regolamentari gi\u00e0 proposte nelle settimane precedenti, tese a garantire una maggiore sicurezza delle vetture. Oltre l'abolizione delle \"minigonne\", a partire dalla stagione , la federazione stabil\u00ec di aumentare il peso minimo delle vetture a 625\u00a0kg, dal 1983; introdusse nuovi elementi di sicurezza della monoposto, gi\u00e0 per il 1981, fino alla creazione di una cellula di sopravvivenza per il pilota, per il 1983; vennero modificate le dimensioni degli pneumatici (ma solo dal 1982); venne infine prevista, sempre a partire dal 1983, una riduzione della larghezza delle monoposto.\nQueste modifiche erano fortemente osteggiate dalla FOCA, l'associazione dei costruttori, che vedeva tali norme come un favore verso le scuderie che disponevano (o stavano per disporre) di un motore turbo. Jody Scheckter, presidente della GPDA, aveva inviato un comunicato in cui tutti i piloti (a eccezione di Elio De Angelis e Ricardo Zunino) si dicevano favorevoli a tale scelta. La posizione per\u00f2 non era comune, tanto che, dopo Piquet e Watson, anche Alan Jones abbandon\u00f2 la GPDA, in polemica contro l'atteggiamento del suo presidente, pilota della Scuderia Ferrari, casa favorevole a tali modifiche.\nAspetti tecnici.\nVenne sperimentato per la prima volta il rilevamento automatico dei tempi. Ogni monoposto fu equipaggiata con un transponder che, ad ogni passaggio sulla linea del traguardo, inviava un segnale che veniva poi elaborato in tempo reale con precisione al millesimo di secondo.\nLa Ferrari, dopo le molte rotture che i motori subirono nelle prime tre gare, sottopose a delle prove al banco i propri propulsori. Mauro Forghieri, progettista delle vetture, si disse fiducioso di aver trovato i motivi di questa poca affidabilit\u00e0. Il problema sarebbe stato legato all'impianto elettrico, con un filo che finiva per spellarsi, passando lateralmente e sotto il motore della vettura. Ci\u00f2 provocava un mal funzionamento dell'ottavo cilindro. La Lotus present\u00f2 un nuovo cambio e sistem\u00f2 degli ammortizzatori posteriori all'interno della scatola del cambio stessa. La McLaren present\u00f2 invece la versione C della sua M29.\nAspetti sportivi.\nLa McLaren decise di sostituire Alain Prost, infortunatosi nelle prove del Gran Premio del Sudafrica con l'inglese Stephen South, all'esordio nel mondiale. South aveva vinto nel 1977 il campionato britannico di F3. Inizialmente la McLaren aveva indicato come pilota Hans-Joachim Stuck.\nL'altro pilota infortunatosi nella gara precedente, lo svizzero Marc Surer dell'ATS, non venne invece sostituito: la scuderia tedesca present\u00f2 una sola vettura, affidata a Jan Lammers, che per\u00f2 affront\u00f2 la gara portando il numero 9 e non il 10, utilizzato fino a quel momento. A Lammers venne affidato il modello D4. Fu in dubbio anche la presenza di Alan Jones, pilota della Williams, colpito da pleurite.\nPrima del gran premio alcune scuderie affrontarono dei test sul Circuito di Nogaro, in Francia. Il pi\u00f9 rapido risult\u00f2 Jacques Laffite su Ligier in 42\"08, nuovo record ufficioso della pista.\nIl pilota statunitense Rick Mears concluse un accordo con la Brabham per disputare quattro gran premi con la casa britannica, che avrebbe cos\u00ec schierato una terza monoposto, accanto a quelle affidate a Nelson Piquet e Ricardo Zunino. Il debutto sarebbe dovuto avvenire nella gara di Long Beach. L'iscrizione di Mears venne per\u00f2 rifiutata dagli organizzatori, non essendo stata inviata in tempo, con un anticipo di tre mesi rispetto alla data della gara, come previsto dalle norme internazionali.\nLa FISA introdusse delle novit\u00e0 regolamentari da questo gran premio: la griglia di partenza veniva stabilita con la formula delle due vetture per fila, poste per\u00f2 sfalsate e distanziate, come gi\u00e0 era avvenuto nel Gran Premio d'Argentina; Derek Ongaro, ispettore della FISA, venne incaricato di dare il via ad ogni gran premio; venne stabilita la possibilit\u00e0 di effettuare le prequalificazioni nel caso vi fossero pi\u00f9 di 30 vetture iscritte (a Monaco, sarebbe state ammesse alle qualifiche 22 vetture di diritto, pi\u00f9 le due migliori vetture delle prequalifiche); si stabil\u00ec che i cambi di pilota potessero essere effettuati solo col preavviso di un mese rispetto alla data del gran premio; vennero vietate le vetture a sei ruote. Si decise che la nuova regolamentazione delle gomme da qualifica sarebbe entrata in vigore dal Gran Premio del Belgio.\nIl gran premio venne definito \"degli Stati Uniti-Ovest\" per distinguerlo da quello corso in ottobre al Watkins Glen International; la gara venne anche denominata \"Gran Premio di Long Beach\". Le condizioni economiche della gara misero in dubbio la sua prosecuzione per le stagioni future, anche se da questa annata la gara ottenne la sponsorizzazione della Toyota, che gi\u00e0 supportava l'altra gara statunitense, quella del Glen. Inoltre un forte temporale aveva colpito la zona di Long Beach, poche settimane prima della gara, provocando alcuni danni.\nPer questa gara l'Arrows ottenne l'appoggio di nuovi sponsor e modific\u00f2 il nome della scuderia in \"Warsteiner Arrows/Penthouse Rizla\".\nQualifiche.\nResoconto.\nNelle prime prove libere del venerd\u00ec il miglior tempo venne realizzato da Didier Pironi su Ligier in 1'20\"24. Keke Rosberg, della Fittipaldi, usc\u00ec di pista, per lo scoppio di una gomma, finendo contro le barriere, senza per\u00f2 subire conseguenze fisiche dall'impatto.\nNelle prove ufficiali il francese Didier Pironi si conferm\u00f2, abbassando il suo tempo a 1'19\"305, davanti ad Alan Jones, staccato di 135 millesimi. I tempi erano molto vicini, tanto che i primi otto piloti si trovarono nel lasso di un secondo di tempo da quello di Pironi.\nAl sabato la pista risult\u00f2 molto pi\u00f9 gommata e ci\u00f2 port\u00f2 a un vero sconvolgimento della graduatoria. Nelson Piquet fu capace di battere il tempo di Pironi, e chiudere in 1'17\"694, conquistando cos\u00ec la prima \"pole position\" nel mondiale; il brasiliano fu il cinquantasettesimo pilota a riuscire nell'impresa. Per la Brabham si tratt\u00f2 della ventunesima partenza al palo, la prima dal Gran Premio di Francia 1978, conquistata all'epoca da John Watson. I prima fila si port\u00f2 Ren\u00e9 Arnoux, mentre in seconda fila chiusero Patrick Depailler su Alfa Romeo e Jan Lammers dell'ATS: per la scuderia tedesca fu il miglior risultato nella sua storia nel mondiale di F1. Pironi, miglior tempo del venerd\u00ec, pur migliorando il suo crono, chiuse solo nono in griglia.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNelson Piquet, nel \"warm-up\", collide con Derek Daly, alla curva dopo i box. La Brabham del brasiliano venne lanciata in aria e ricadde a terra mentre la Tyrrell usc\u00ec nella via di fuga. Dopo un esame attento i tecnici della scuderia di Bernie Ecclestone decisero di affidarsi comunque alla vettura che aveva fatto la \"pole\", senza utilizzare il muletto.\nAlla partenza Nelson Piquet conserv\u00f2 il comando, seguito da Patrick Depailler, Ren\u00e9 Arnoux e Jan Lammers; nelle retrovie, all'arrivo al tornante al termine della \"Shoreline Drive\", Ricardo Zunino, Mario Andretti, Jochen Mass e Jean-Pierre Jarier furono coinvolti in un tamponamento. La Brabham di Zunino e la Lotus di Andretti non poterono proseguire la gara. La gara di Lammers termin\u00f2 invece nel corso del primo giro per un guasto al semiasse. Ora dietro ai primi tre, si trovava Alan Jones, seguito da Giacomelli, Patrese e Reutemann.\nJones pass\u00f2 nel terzo giro Arnoux, ponendosi al terzo posto, mentre Patrese cedette una posizione a Carlos Reutemann, che cos\u00ec divenne sesto.\nAl quarto giro, mentre era quarto, Bruno Giacomelli perse il controllo della sua monoposto in frenata e scivol\u00f2 in mezzo alla traiettoria. Reutemann, che lo seguiva, non pot\u00e9 far nulla per evitare il tamponamento. Elio De Angelis, Jody Scheckter Eddie Cheever e Jean-Pierre Jarier furono, anch'essi, coinvolti nell'incidente; Scheckter, Giacomelli e Cheever continuarono. I commissari liberarono il tracciato molto rapidamente anche se la loro richiesta di esporre la bandiera rossa (che avrebbe interrotto la gara) non venne accolta.\nLa classifica, dopo l'incidente, vedeva perci\u00f2, dietro a Piquet, Depailler, Arnoux e Jones, Riccardo Patrese, seguito da Gilles Villeneuve, poi Derek Daly e le due Ligier. Al sesto giro Villeneuve pass\u00f2 Patrese, poi tra l'ottavo e il decimo giro, le due Ligier passarono entrambe Daly.\nAl giro 18 Alan Jones prese il secondo posto a Patrick Depailler. Nove giri dopo il francese fu passato anche da Villeneuve. Pi\u00f9 dietro, Riccardo Patrese aveva da poco sorpassato Ren\u00e9 Arnoux portandosi in quinta posizione. Al giro 27 Pironi fu costretto a una sosta ai box per cambiare gli pneumatici, sosta che lo fece sprofondare in classifica.\nAl 38\u00ba giro Jacques Laffite, mentre era settimo, fu costretto al ritiro per una foratura. Scal\u00f2 cos\u00ec Giacomelli in settima posizione, seguito da Clay Regazzoni ed Emerson Fittipaldi. Al giro 41 Villeneuve, nel corso di un doppiaggio, danneggi\u00f2 il musetto, e fu costretto a una fermata ai box: ripart\u00ec solo quattordicesimo. Nello stesso giro anche Depailler fu costretto al ritiro per un problema tecnico. Patrese saliva cos\u00ec sul podio virtuale mentre Giacomelli e Regazzoni entravano in zona punti. Il pilota bresciano fu per\u00f2 costretto a una sosta per cambiare gli pneumatici. Al rientr\u00f2 in pista Giacomelli fu protagonista di un malinteso con Jones, mentre l'australiano tentava il doppiaggio. Arrivati al tornante l'Alfa Romeo chiuse la traiettoria alla Williams. Entrambi furono costretti a dare l'addio alla gara.\nOra Patrese si trovava secondo, anche se a distanza dal battistrada Piquet; il padovano era seguito a sua volta da Arnoux, Regazzoni, Fittipaldi e John Watson. Fittipaldi era a mezzo secondo da Regazzoni, ma un freno anteriore bloccato gli impediva di portare un attacco.\nAl termine del rettilineo nel corso del giro 51, Fittipaldi vide la vettura di Clay Regazzoni andare diritta all'altezza del \"Queen's Hairpin\". Il brasiliano impost\u00f2 la curva e sent\u00ec un forte rumore proveniente da circa 100 iarde dietro di lui; dichiar\u00f2 a fine gara di essere stato certo che Regazzoni non potesse essere sopravvissuto all'impatto. I freni della sua vettura erano di una leggera lega metallica e si erano rotti. La sua Ensign aveva colpito la Brabham di Ricardo Zunino, lasciata parcheggiata lungo la pista, era passata oltre sette barriere di gomme e aveva colpito il muro di cemento. Fu impiegata mezz'ora per liberare il pilota elvetico dalla sua monoposto. La gara continu\u00f2 comunque regolarmente. A Regazzoni, portato al \"St. Mary Hospital\" vennero riscontrate una frattura composta alla tibia e perone della gamba destra, una lesione alla colonna vertebrale, una contusione allo stomaco e un'abrasione al capo. Regazzoni rimase poi paralizzato alle gambe.\nEmerson Fittipaldi e John Watson continuarono a duellare per il quarto posto, con il nordirlandese che pass\u00f2 il brasiliano al giro 56, per poi essere ripassato un giro dopo. Watson scontava dei problemi al cambio.\nAl giro 63, Ren\u00e9 Arnoux sub\u00ec l'afflosciamento di uno pneumatico che lo fece retrocedere fino al nono posto. Watson veniva pressato anche da Jody Scheckter. Sempre all\"Hairpin\", nel corso del settantesimo passaggio, Scheckter tent\u00f2 di passare all'interno su Watson ma and\u00f2 lungo, e cos\u00ec decise di desistere, accontentandosi del quinto posto.\nNelson Piquet vinse la sua prima gara nel mondiale di Formula 1; fu il sessantaseiesimo pilota nella storia della competizione a vincere una gran premio. Piquet conquist\u00f2 anche giro veloce, \"pole\" e guid\u00f2 la gara per tutta la sua lunghezza, ottenendo cos\u00ec il \"grand chelem\". L'ultimo era stato ottenuto da Gilles Villeneuve proprio nell'edizione 1979 della gara di Long Beach. Questa fu anche la prima vittoria, in una gara iridata, per la Brabham da quella ottenuta da Niki Lauda nel Gran Premio d'Italia 1978. Sul podio finirono Riccardo Patrese ed Emerson Fittipaldi, che conquist\u00f2 cos\u00ec il suo 35\u00ba, e ultimo, podio nel mondiale di F1; Fittipaldi eguagli\u00f2 cos\u00ec il numero di podi conquistati da Juan-Manuel Fangio, all'epoca quarto nella graduatoria di tutti i tempi.\nRisultati.\nI risultati del gran premio furono i seguenti:"}
{"id": "1840958", "revid": "158939", "url": "https://it.wikipedia.org/wiki?curid=1840958", "title": "Colonie estive", "text": ""}
{"id": "1840959", "revid": "725642", "url": "https://it.wikipedia.org/wiki?curid=1840959", "title": "Linea Hitler", "text": "La Linea Hitler, ribattezzata poi Linea Senger, fu una linea fortificata difensiva costruita dall'esercito tedesco in Italia durante la campagna d'Italia della seconda guerra mondiale.\nSituata ad una decina di chilometri di distanza dalla Linea Gustav, aveva la funzione di contenere eventuali cedimenti di quest'ultima. Dopo il crollo della Gustav, avvenuto il 18 maggio 1944 la Linea Hitler riusc\u00ec a frenare lo slancio degli alleati che dovettero fermarsi per riorganizzarsi in modo da superare l'ostacolo imprevisto. L'attacco finale, avvenuto tra il 23 e il 24 maggio con lo sbarco ad Anzio, nonostante la vittoria, cost\u00f2 ingenti perdite data la strenua resistenza tedesca, che tuttavia furono costretti a ripiegare verso la linea Caesar."}
{"id": "1840974", "revid": "158939", "url": "https://it.wikipedia.org/wiki?curid=1840974", "title": "Venditori ambulanti", "text": ""}
{"id": "1840975", "revid": "1833487", "url": "https://it.wikipedia.org/wiki?curid=1840975", "title": "Ronaldo (disambigua)", "text": "Il nome Ronaldo (varianti Ronaldinho e Ronald\u00e3o) pu\u00f2 riferirsi a:"}
{"id": "1840976", "revid": "287204", "url": "https://it.wikipedia.org/wiki?curid=1840976", "title": "Crookston (Minnesota)", "text": "Crookston \u00e8 un comune degli stato americano, capoluogo della Contea di Polk, nello Stato del Minnesota.\nSi estende su una superficie di 12,8 km\u00b2 e nel 2000 contava 8.192 abitanti (640,5 per km\u00b2)."}
{"id": "1840979", "revid": "666668", "url": "https://it.wikipedia.org/wiki?curid=1840979", "title": "Campionato israeliano di calcio a 5", "text": "Il Campionato di calcio a 5 d'Israele \u00e8 la massima competizione israeliana di calcio a 5 organizzata dalla Federazione calcistica d'Israele.\nStoria.\nIl campionato israeliano ha avuto un andamento a singhiozzo sin dalla sua nascita nella stagione 1998-99 quando si impose il Tel Aviv: la terza e la quarta stagione non furono disputate, e il campionato ricominci\u00f2 nel 2002-03 con la vittoria del che fece suoi i due titoli invernale ed estivo disputati quell'anno, ma non si present\u00f2 ai nastri di partenza della stagione 2003-04 dove trionf\u00f2 il Beitar Gerusalemme, prima di una nuova annata senza calcio a cinque in Israele.\nDa tre anni il campionato si disputa regolarmente, dopo una nuova vittoria del Be'er Sheva, \u00e8 stato l'Hapoel Ironi Rishon ad aggiudicarsi i due ultimi campionati"}
{"id": "1840983", "revid": "287204", "url": "https://it.wikipedia.org/wiki?curid=1840983", "title": "Re di Tessalonica", "text": ""}
{"id": "1840987", "revid": "278406", "url": "https://it.wikipedia.org/wiki?curid=1840987", "title": "Coniglio (zodiaco cinese)", "text": "Il Coniglio ( \u5154 ), o Lepre, \u00e8 il quarto animale nel ciclo di 12 anni dello Zodiaco cinese. Secondo la tradizionale astrologia cinese, il Coniglio \u00e8 quieto, riservato, retrospettivo, meditabondo e fortunato. L'Anno del Coniglio \u00e8 associato con il simbolo \u536f.\nAnni e i Cinque Elementi.\nLe persone nate nel periodo compreso fra le seguenti date si dice che sono nate nell'\"anno del Coniglio\":\nAttributi.\nLa tradizionale astrologia cinese considera i nati nell'Anno del Coniglio ideali per affermarsi come diplomatici e politici. Nella cultura cinese, il Coniglio \u00e8 aggraziato, colto, ben educato, di talento e ambizioso. Essi sono virtuosi, riservati e hanno un gusto eccezionale. I Conigli sono ammirati, degni di fiducia e sono spesso finanziariamente fortunati. Sebbene i Conigli vadano d'accordo con molte persone, essi sono considerati essere, di base, creature riservate e sono le sole veramente felici quando ricevono meriti in qualche attivit\u00e0 scolastica o intellettuale. I Conigli sono considerati anche troppo sensibili per il mondo attorno a loro; essi non sono in grado di prosperare in ambienti competitivi e aggressivi e sono ansiosi quando altri li forzano a rischiare. Il loro mondo interiore \u00e8 considerato troppo delicato per situazioni sconvolgenti e imprevedibili e tendono a creare una pacifica e confortevole atmosfera istintivamente. Secondo la tradizionale astrologia cinese, questa caratteristica li rende ospitali e persone attente, a cui interessa di quelli attorno a loro.\nTimidi e attraenti, i Conigli dello Zodiaco cinese tendono ad agire pi\u00f9 come coniglietti, che a loro piaccia o meno! Il segno \u00e8 estremamente popolare e ha una larga sfera di amicizie. La sua natura compassionevole lo porta ad essere molto protettivo verso coloro che ritengono cari, ma la loro sentimentalit\u00e0 pu\u00f2 portarli ad idealizzare i rapporti. Il dolce, sensibile Coniglio spesso finisce con il dare pi\u00f9 di se stesso al partner di quanto sia realistico e salutare. La buona notizia \u00e8 che, quando il segno perde l'equilibrio sentimentale, il gruppo di amici e la sua stabile vita familiare lo aiutano a ridargli serenit\u00e0.\nIl Coniglio \u00e8 un segno abbastanza delicato che ha bisogno di una solida base per prosperare. In mancanza di una famiglia e di un gruppo di amici vicino alle sue esigenze e che lo supporta, il Coniglio potrebbe esplodere in un pianto a dirotto al primo segno di conflitto. Gli sconvolgimenti emozionali nella vita di questo segno pu\u00f2 persino condurre a malattia fisica, perci\u00f2 essi tentano sempre di evitare la battaglia. I Conigli possono cadere anche in depressione e potrebbero sembrare bloccati in vita, spesso per mascherare la loro natura insicura. Essi tendono a muoversi attraverso le lezioni di vita completamente soli, con un movimento contemplativo; \u00e8 uno spreco di tempo diventare matti davanti al sembrare disinteressato di questo segno di fronte ai suoi problemi.\nCon il giusto compagno\u2014qualcuno i cui alti principi non gli permettano di avvantaggiarsi su questo sensibile e generoso segno\u2014il Coniglio pu\u00f2 instaurare un incredibilmente forte e protettivo legame con il proprio partner. Essi amano restare a casa ed essere sempre sicuri che la loro casa \u00e8 confortante e ammobiliata con gusto. Ci\u00f2 \u00e8 che i Conigli necessitano di pi\u00f9 \u00e8 un pi\u00f9 forte senso di autostima e la sicurezza che con esso arriva. La loro natura perspicace, accoppiata con un po' di determinazione, aiuter\u00e0 queste felici creature ad andare lontano. Il Coniglio medio enfatizza l'importanza dei piccoli dettagli, pone attenzione a tutto, dai colori, design e mobilia al cibo e alla conversazione. E solo quando essi sono sicuri che tutto \u00e8 stato disposto come desiderato, questo segno si rilassa e comincia a divertirsi.\nI nati nell'anno del Coniglio spesso conducono uno stile di vita conservatore, dove uno dei pi\u00f9 importanti punti \u00e8 la sicurezza. Questa qualit\u00e0 ha delle conseguenze negative: optando per la sicurezza oltre il rischio, essi possono mancare buone opportunit\u00e0. Queste persone non sono frivole o irresponsabili, quando essi veramente credano in qualcosa, sono serie, perseveranti e capaci.\nCalmi come sono, non \u00e8 facile provocare un Coniglio. Sono sentimentali e compassionevoli. Possono essere mosse nei rapporti da problemi personali che condividi con loro."}
{"id": "1840988", "revid": "12582", "url": "https://it.wikipedia.org/wiki?curid=1840988", "title": "Frazioni di Sassari", "text": ""}
{"id": "1840989", "revid": "1884099", "url": "https://it.wikipedia.org/wiki?curid=1840989", "title": "Il dominio di Arnheim", "text": "Il dominio di Arnheim \u00e8 un dipinto del pittore belga Ren\u00e9 Magritte di cui esistono diverse versioni. Il titolo richiama l'omonimo racconto di Edgar Allan Poe, dove sono descritti paesaggi e montagne. Magritte rappresenta una catena montuosa che assume la forma di un uccello. Non \u00e8 chiaro, come in molti dipinti del pittore, se \u00e8 l'uccello a farsi montagna, o la montagna, ad assumere tale forma. L'osservatore vede come attraverso una finestra, sul cui davanzale sono posate due uova, queste non pietrificate, ma vere. Il contrasto che emerge \u00e8 anche tra la comune idea del volatile, che si libra in aria leggero e libero e la pesantezza della prigione in cui si trova, la pietra, la montagna blocca il suo volo, eterna la sua forma incatenandolo al suolo, con tutto il suo peso. Questo quadro ricorda per questo aspetto anche \"Il sapore delle lacrime\", sempre dipinto da Magritte nel 1948, o anche \"I compagni della paura\", del 1942, in cui le foglie si fanno uccelli o gli uccelli si fanno foglia, le ali reclinate, le radici li ancorano al suolo, impedendo loro di volare."}
{"id": "1840991", "revid": "599013", "url": "https://it.wikipedia.org/wiki?curid=1840991", "title": "Forte Corno", "text": "Il forte Corno (in tedesco: \"Werk Corno\") \u00e8 una fortezza austro-ungarica. Il forte appartiene allo \"Sbarramento di Lardaro\" del \"Subrayon III\" del grande sistema di fortificazioni austriache al confine italiano.\nStoria.\nLa fortezza fu costruita negli anni dal 1890 al 1892 secondo lo stile di Vogl, \u00e8 situata in valle del Chiese, nel Trentino sud occidentale nel comune catastale di Praso (ora frazione di Valdaone). Lo scopo dello sbarramento fortificato di Lardaro era quello di impedire un'eventuale avanzata del Regio esercito italiano nella regione del Tirolo. Il forte controllava dall'alto la Val Giudicarie agendo da tenaglia con il forte Cariola costruito sul versante opposto della valle (di cui oggi ne rimane solamente un rudere).\nIl forte ha una volumetria di 18.000 metri cubi, 53 vani e si sviluppa su sei livelli seguendo l'orografia ed il profilo dello sperone roccioso sul quale e costruito.\nDurante la seconda guerra mondiale il forte fu ed utilizzato come postazione per mitragliatrici.\nNel 2007 il comune di Praso, impiegando 1,5 milioni di euro, ha provveduto al restauro conservativo del manufatto, che \u00e8 tra i pi\u00f9 significativi esempi dell'architettura militare dei fine Ottocento.\nArmamento.\nIl forte era armato con sei cannoni tipo M/80 su affusto da fortezza e tre obici per tiri ravvicinati. Era quindi dotato di cupole girevoli di acciaio e di corazze per cannoni in seguito asportate.\nFu disarmato ancora prima dello scoppio della prima guerra mondiale in quanto obsoleto e superato e l'armamento fu trasferito in caverna presso la localit\u00e0 Peschiera, nome della montagna soprastante al forte."}
{"id": "1840999", "revid": "599013", "url": "https://it.wikipedia.org/wiki?curid=1840999", "title": "Caterina di L\u00e1ncaster", "text": ""}
{"id": "1841002", "revid": "287204", "url": "https://it.wikipedia.org/wiki?curid=1841002", "title": "Traliccio di Rausch", "text": "Il traliccio di Rausch \u00e8 il traliccio equivalente che rappresenta il modello resistente a torsione semplice di un elemento in calcestruzzo armato in fase II (fase fessurata). \nAttraverso la sperimentazione si \u00e8 constatato che in una trave in calcestruzzo semplice soggetta ad una sollecitazione di torsione, le fessure risultano inclinate di un angolo pari a circa 45\u00b0, con andamento a spirale lungo la superficie della membratura.\nQuesto quadro fessurativo tra l'altro interessa solamente uno strato poco spesso di calcestruzzo vicino alla superficie, rimanendo il nucleo dell'elemento praticamente integro.\nPertanto Rausch, in analogia al traliccio di Ritter-M\u00f6rsch, ha ipotizzato un traliccio spaziale tubolare composto da bielle compresse di calcestruzzo, disposte lungo la superficie della trave, inclinate di 45\u00b0 rispetto all'asse dell'elemento e bielle tese costituite dall'armatura, disposta all'interno dello spessore corticale interessato dal fenomeno fessurativo, costituita o da un'elica inclinata a 45\u00b0 o da barre longitudinali e da staffe chiuse.\nI nodi del traliccio sono nodi cerniera e pertanto il traliccio tubolare \u00e8 ipotizzato isostatico."}
{"id": "1841003", "revid": "339392", "url": "https://it.wikipedia.org/wiki?curid=1841003", "title": "Esperto in Fisica Medica", "text": ""}
{"id": "1841005", "revid": "70217", "url": "https://it.wikipedia.org/wiki?curid=1841005", "title": "Lega Pro", "text": ""}
{"id": "1841007", "revid": "20091813", "url": "https://it.wikipedia.org/wiki?curid=1841007", "title": "Rete per telecomunicazioni", "text": ""}
{"id": "1841016", "revid": "47767", "url": "https://it.wikipedia.org/wiki?curid=1841016", "title": "Ludovica", "text": ""}
{"id": "1841018", "revid": "59919344", "url": "https://it.wikipedia.org/wiki?curid=1841018", "title": "Trasmissione dati", "text": ""}
{"id": "1841021", "revid": "36426", "url": "https://it.wikipedia.org/wiki?curid=1841021", "title": "Lapis Niger", "text": ""}
{"id": "1841022", "revid": "295581", "url": "https://it.wikipedia.org/wiki?curid=1841022", "title": "Segreteria telefonica centralizzata", "text": ""}
{"id": "1841023", "revid": "36426", "url": "https://it.wikipedia.org/wiki?curid=1841023", "title": "Basilica di Massenzio e Costantino", "text": ""}
{"id": "1841025", "revid": "715366", "url": "https://it.wikipedia.org/wiki?curid=1841025", "title": "Aleko", "text": "Aleko \u00e8 un'opera in un atto di Sergej Vasil'evi\u010d Rachmaninov. Il libretto, di Vladimir Ivanovi\u010d Nemirovi\u010d-Dan\u010denko, \u00e8 tratto dal poema \"Gli Zingari\" (\"\u0426\u044b\u0433\u0430\u043d\u044b\") di Aleksandr Sergeevi\u010d Pu\u0161kin.\nStoria della composizione.\n\"Aleko\" \u00e8 la prima opera di Rachmaninov; fu composta nel 1892 come prova finale per il diploma di composizione al conservatorio di Mosca, e fece ottenere al musicista il massimo dei voti. La prima rappresentazione ebbe luogo al teatro Bol'\u0161oj di Mosca il 27 aprile (9 maggio) 1893, sotto la direzione di Ippolit Al'tani e ottenne un grande successo. La seconda rappresentazione dell'opera ebbe luogo il 18 (30) ottobre 1893 a Kiev sotto la direzione dello stesso Rachmaninov, che in quell'occasione si esib\u00ec per la prima volta come direttore d'orchestra. \nL'organico dell'orchestra era il seguente: ottavino, 2 flauti, 2 oboi, corno inglese, 2 clarinetti, 2 fagotti, 4 corni, 2 trombe, 3 tromboni, tuba, timpani, triangolo, tamburello, piatti, grancassa, arpa, archi.\nTrama.\nL'azione si svolge in un luogo e in un tempo indefiniti (il poema di Pu\u0161kin \u00e8 ambientato in Bessarabia).\nIn riva ad un fiume si trova un accampamento di Zingari. Una delle tende appartiene ad Aleko, un Russo che si \u00e8 unito agli Zingari, e a sua moglie Zemfira. Mentre il sole tramonta, gli Zingari canticchiano una canzonetta. Compare un vecchio Zingaro, padre di Zemfira, che racconta la storia del suo amore sofferto per Mariula, la quale molto tempo fa lo lasci\u00f2 per un altro uomo dopo appena un anno, lasciandogli la piccola figlia Zemfira. Il racconto dell'anziano genera in Aleko un moto d'indignazione: egli non riesce a capire perch\u00e9 il vecchio Zingaro non si sia vendicato della moglie infedele e del suo amante: per lui sarebbe impossibile perdonare il tradimento.\nAleko ha un carattere focoso e passionale, in contrasto con la dolcezza della moglie Zemfira, per la quale l'amore del marito, che non appartiene nemmeno al suo campo e di cui conosce il carattere crudele e possessivo, \u00e8 diventato un peso. Nel cuore della giovane ragazza si \u00e8 accesa la passione nei confronti di un giovane Zingaro.\nIniziano le danze degli Zingari, durante le quali Zemfira e il giovane Zingaro si appartano. Cala la notte e la bella Zingara ritorna alla tenda. Si siede accanto alla culla e inizia a cantare una canzone al figlioletto, con parole dure nei confronti del vecchio marito. Aleko sente la canzone e Zemfira gli dice che l'ha cantata per lui. Giunge quindi la notte e la ragazza va all'appuntamento con il giovane Zingaro.\n\u00c8 questo il momento pi\u00f9 celebre dell'opera: Aleko, rimasto solo durante la notte, \u00e8 colto da tormentati pensieri. Ricorda i giorni felici dell'amore appena sbocciato, ma questi dolci pensieri vengono subito squarciati dal tremendo sospetto dell'infedelt\u00e0 della moglie. Egli cade perci\u00f2 nella disperazione ed esce di casa. Quando, sul fare del mattino, tornano Zemfira ed il giovane Zingaro, Aleko li sorprende. Egli supplica la moglie di non lasciarlo e le ricorda che per amore di lei ha rinunciato alla comunit\u00e0 in cui \u00e8 nato. Zemfira, tuttavia, \u00e8 irremovibile. A quel punto, disperato ed accecato dalla gelosia, Aleko uccide con un pugnale il giovane Zingaro. Alla vista della morte del giovane amato, Zemfira maledice Aleko, il quale, ormai fuori di s\u00e9, uccide anche la moglie.\nIl rumore delle azioni violente sveglia tutti gli Zingari, i quali, scoprendo la tragedia, non capiscono il perch\u00e9 delle azioni sanguinose di Aleko; gli risparmiano la vita ma lo abbandonano per sempre, lasciandolo solo ad affrontare la sua disperazione."}
{"id": "1841031", "revid": "767487", "url": "https://it.wikipedia.org/wiki?curid=1841031", "title": "Trasferimento di chiamata", "text": "Il trasferimento di chiamata \u00e8 un servizio telefonico che consiste nel passare una chiamata ricevuta dal proprio telefono, ad un altro apparecchio telefonico, oppure ad un altro numero esterno (fisso o cellulare). Un caso particolare di trasferimento di chiamata \u00e8 il servizio di \"Deviazione di chiamata\" o \"follow-me\", richiesta per gli utenti di particolari sistemi telefonici."}
{"id": "1841035", "revid": "2146814", "url": "https://it.wikipedia.org/wiki?curid=1841035", "title": "Lingue di San Marino", "text": "L'unica lingua ufficiale di San Marino \u00e8 l'italiano.\nL'uso del romagnolo, nella variante sammarinese, sopravvive tra le fasce di popolazione pi\u00f9 anziane, arrivando a stimare l'83% dei sammarinesi come bilingue. L'Associazione teatrale \"Il Melograno\" di Acquaviva \u00e8 l'unica a San Marino a fare spettacoli in dialetto sammarinese. La conservazione \u00e8 critica, al punto da ipotizzarne la scomparsa per il 2040."}
{"id": "1841050", "revid": "125420338", "url": "https://it.wikipedia.org/wiki?curid=1841050", "title": "Antonio Salvotti", "text": "Biografia.\nAntonio Salvotti nacque a Mori, in Trentino, al tempo piccolo borgo del principato vescovile di Trento.\nDi origine familiare borghese, studi\u00f2 filosofia e diritto nelle Universit\u00e0 di Innsbruck dal 1806, e di Landshut dal 1808, e fu allievo di Friedrich Carl von Savigny, personaggio fondamentale nella sua formazione di giurista. Nel 1810 si laure\u00f2 in diritto a Pavia e nel 1813 sostenne l'esame di avvocato, in questo periodo fu membro della Massoneria nella Milano napoleonica. Torn\u00f2 a Trento, ritornata austriaca nel novembre 1813, per esercitare l'avvocatura, divenne giudice e poi nel 1815 procuratore generale. Tra il 1819 e il 1824 fu giudice istruttore - dapprima come assessore del tribunale d'appello di Venezia nell'ottobre 1819, quindi come consigliere di quello di Milano nell'aprile 1821 - di una serie di processi per alto tradimento contro gli aderenti alla carboneria e i fuoriusciti dal Lombardo-Veneto che avevano preso parte all'insurrezione piemontese del 1821.\nNel suo ruolo di magistrato condusse l'istruttoria di tutti i processi del 1821, compreso il celeberrimo Processo Maroncelli-Pellico, a carico dei cospiratori anti-austriaci nel Lombardo-Veneto, territorio soggetto all'epoca alla sovranit\u00e0 dell'Austria assolutista. Tra i condannati vi furono Piero Maroncelli e Silvio Pellico, che, dapprima condannati alla pena capitale, si videro, per grazia imperiale, commutata la pena in quella del carcere duro, da scontarsi nella fortezza dello Spielberg: Maroncelli per venti anni, Pellico per quindici.\nPer questo suo ruolo Salvotti ha lasciato un ricordo che ancora divide gli \"storici-giuristi\". Infatti, all'epoca dei processi contro i patrioti italiani, fu considerato nell'ambiente milanese nella quale operava da magistrato come un \u00abgeniale aguzzino al soldo dell'Austria\u00bb. Lo storico Luzio, invece, diceva agli italiani di \u00abnon parlare di Salvotti come di un mostro\u00bb. Ci\u00f2 che \u00e8 certo \u00e8 che fu sempre un fedele suddito dell'Impero austriaco e non credette mai ad un'Italia indipendente, nemmeno dopo la proclamazione del Regno d'Italia. Al fine di far riconsiderare i processi da lui gestiti, e disperato dai giudizi negativi espressi nei suoi confronti dai \"risorgimentalisti\", cominci\u00f2 a scrivere le sue \"Memorie\", che per\u00f2 sono rimaste incompiute. Nei decenni successivi alla sua morte, l'operato di Salvotti \u00e8 stato rivisto e i giudizi espressi nei suoi confronti sono stati piuttosto benigni, soprattutto per quanto riguarda la non conoscenza, da parte di Salvotti, dei trattamenti disumani adottati nelle carceri imperiali.\nNel maggio 1822 fu nominato consigliere dell'Imperial Regio Tribunale e alla fine dei processi, nell'aprile 1824, fu nominato consigliere del senato del Regno lombardo-veneto, poi nel giugno 1846 vicepresidente del tribunale d'appello di Innsbruck e nel 1847 l'imperatore Francesco II lo elev\u00f2 al rango di consigliere intimo. Nell'aprile 1849 fu creato il Reichsrat (Consiglio dell'Impero) e Salvotti fu scelto dall'imperatore Francesco Giuseppe I come rappresentante dei territori asburgici di nazionalit\u00e0 italiana. Alla fine dello stesso anno torn\u00f2 a Trento come presidente del nuovo Senato della corte superiore di giustizia.\nAntonio Salvotti ottenne in et\u00e0 matura il titolo di barone di Eichenkraft und Bindeburg (nobilt\u00e0 pontificia).\nLa cultura giuridica.\nAntonio Salvotti era un \"legalitario\": il suo modello era uno stato di diritto fondato su legalit\u00e0, interesse comune e diritto pubblico. Considerava un punto fermo la \"codificazione del diritto penal-processuale\", mentre era contrario alla codificazione del diritto civile. Il suo errore fu di credere con troppa convinzione nella fede giuridica di tradizione asburgica e soprattutto nell'Impero d'Austria, nel quale Salvotti rivedeva quella medesima funzione \"unificante\" che in passato aveva svolto l'Impero Romano. Non a caso era considerato un \"austriacante\" dagli italiani, ma infatti non era altro che un cittadino austriaco, perch\u00e9 il territorio di Trento era parte dell'Impero austriaco. Nel suo ruolo di inquisitore, fu un fedele applicatore della massima \"dura lex, sed lex\".\nI contrasti politici con il figlio Scipione.\nIl figlio fu arrestato per alto tradimento dagli austriaci ed incarcerato per essere un \"patriota italiano\" in un territorio, quello trentino, che sar\u00e0 annesso all'Italia solo molti decenni dopo. Il padre, molto legato all'imperatore, avrebbe ben potuto adoperarsi per farlo liberare, ma ci\u00f2 era contrario ai suoi principi di legalit\u00e0 e al personale concetto di diritto. Si limit\u00f2 a garantirgli un trattamento umano, ma parl\u00f2 di lui come di un \"liberale esaltato\" ,soprattutto quando Scipione pi\u00f9 volte si rifiut\u00f2 di tornare in famiglia dopo essere tornato in libert\u00e0. Solo negli ultimi anni di vita di Antonio Salvotti, Scipione torner\u00e0 a Trento.\nDiscendenza.\nUn suo discendente, il barone Leo Salvotti von Eichenkraft und Bindeburg, spos\u00f2 nel 1910 la diciannovenne Emmy Heine-Geldern, una pronipote di Heinrich Heine, conosciuta l'anno prima a Venezia, che sar\u00e0 l'ispiratrice della \"Symphonie de Septembre\" di Oscar Vladislas de Lubicz Milosz.\nAntonio Salvotti nella letteratura.\nIn anni recenti, Antonio Salvotti \u00e8 stato inserito come personaggio letterario in due romanzi: \"In nome dell'Imperatore\" (2008) di Fausta Garavini e \"Gli amici di Brusuglio\" (2021) di Isabella Becherucci."}
{"id": "1841051", "revid": "1305772", "url": "https://it.wikipedia.org/wiki?curid=1841051", "title": "The Bodyguard", "text": ""}
{"id": "1841053", "revid": "36426", "url": "https://it.wikipedia.org/wiki?curid=1841053", "title": "Saccello di Venere Cloacina", "text": ""}
{"id": "1841054", "revid": "290948", "url": "https://it.wikipedia.org/wiki?curid=1841054", "title": "Centralino", "text": "Con centralino, nella telefonia, si identifica una risorsa necessaria per mettere in comunicazione per telefono due interlocutori remoti.\nStoria.\nDiffuso a partire dagli anni 1950, successivamente divenne sinonimo di \"centralina telefonica\". In alcune installazioni di impianti telefonici degli anni '80 e '90, questa parola \u00e8 sinonimo di \"Posto Operatore\"."}
{"id": "1841059", "revid": "344503", "url": "https://it.wikipedia.org/wiki?curid=1841059", "title": "Galveston", "text": ""}
{"id": "1841071", "revid": "287204", "url": "https://it.wikipedia.org/wiki?curid=1841071", "title": "Galveston (Texas)", "text": "Galveston \u00e8 un comune (\"city\") degli Stati Uniti d'America e capoluogo della contea di Galveston nello Stato del Texas. La popolazione era di 47.743 abitanti al censimento del 2010. Si trova all'interno dell'area metropolitana della Greater Houston. La citt\u00e0 si trova sull'isola omonima e sull'isola Pelican nel golfo del Messico.\nGeografia fisica.\nSecondo lo United States Census Bureau, la citt\u00e0 ha una superficie totale di 542,2 km\u00b2, dei quali 106,76\u00a0km\u00b2 di territorio e 435,44\u00a0km\u00b2 di acque interne (80,31% del totale).\nStoria.\nProbabilmente l'isola fu scoperta dal condottiero ed esploratore spagnolo Juan de Grijalva nel 1518. Nel 1686 gli esploratori francesi la battezzarono con il nome di Saint Louis, in onore di Luigi XIV, re di Francia all'epoca, per\u00f2 la zona rimase inabitata durante gli anni seguenti, ad eccezione di un villaggio di nativi americani. Verso gli inizi del 1780, le truppe del governatore spagnolo della Louisiana, Bernardo de G\u00e1lvez y Madrid, pi\u00f9 tardi vicer\u00e9 della Nuova Spagna, la occuparono temporaneamente e la ribattezzarono col nome attuale.\nLa citt\u00e0 attuale nacque su un insediamento su un sito creato nel 1817 dal pirata Jean Lafitte. Uno che aveva vissuto per un breve periodo era Francisco Xavier Mina (\"il Giovane\"), uno degli eroi dell'indipendenza del Messico. La citt\u00e0 fu temporaneamente la capitale della Repubblica del Texas nel 1836. Nel 1839, la citt\u00e0 di Galveston fu incorporata dal Congresso della Repubblica del Texas.\nDurante la guerra civile americana divenne un porto di rifornimento della Confederazione. Dopo la guerra, il porto sal\u00ec in cima al commercio mondiale di cotone. Era uno dei porti pi\u00f9 importanti del golfo e degli Stati Uniti. Dopo l'uragano del 1900, che cost\u00f2 la vita a circa 8.000 persone e distrusse gran parte della citt\u00e0, fu costruita una diga lunga 16 km di lunghezza e 5 m di altezza. Ma la citt\u00e0 non divenne importante come prima; il porto perse la sua importanza a favore di quello di Houston.\nIn seguito la citt\u00e0 divenne un centro turistico. Durante i ruggenti anni venti e l'epoca del proibizionismo negli Stati Uniti, la famiglia criminale Maceo cre\u00f2 un \"impero\" di casin\u00f2 e prostituzione, cos\u00ec come forme legali d'intrattenimento. I cittadini chiamarono la loro isola col nome di \"Stato libero di Galveston\". L'epoca \"libera\" si concluse negli anni cinquanta, quando la polizia chiuse i casin\u00f2. La citt\u00e0 si trasform\u00f2 con le nuove forme di turismo, conservando i suoi vecchi edifici e con la creazione di distretti storici e attrazioni turistiche. Ma non aveva riacquistato la prosperit\u00e0 e la posizione economica che un tempo aveva. Altri uragani che colpirono l'area nel 1961, nel 1983 e nel 2008, causarono danni significativi alla citt\u00e0.\nMonumenti e luoghi d'interesse.\nNotevole \u00e8 il Castello Gresham, anche noto come Palazzo del Vescovo di Galveston, una sontuosa villa di stile vittoriano.\nSociet\u00e0.\nEvoluzione demografica.\nSecondo il censimento del 2010, c'erano 47.743 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 62,49% di bianchi, il 19,15% di afroamericani, lo 0,86% di nativi americani, il 3,17% di asiatici, lo 0,05% di oceaniani, il 10,96% di altre razze, e il 3,32% di due o pi\u00f9 etnie. Ispanici o latinos di qualunque razza erano il 31,26% della popolazione."}
{"id": "1841072", "revid": "1003477", "url": "https://it.wikipedia.org/wiki?curid=1841072", "title": "Dialetto sammarinese", "text": "Il dialetto sammarinese \u00e8 un dialetto della lingua romagnola parlato nella Repubblica di San Marino dall'83% degli abitanti. Il sammarinese \u00e8 un dialetto intermedio tra quello di Rimini e quelli della Valmarecchia e di Urbino.\nIl dialetto di Serravalle \u00e8 molto simile a quello di Rimini, a differenza del resto dei dialetti sammarinesi.&lt;br&gt;Gli scrittori principali in dialetto sammarinese sono stati Pietro Rossi nell'Ottocento e Nino Lombardi, Marino Rossi e Giuseppe Macina.\nEsempi.\n\"Una nuvela del Bucasc\".\n\"Donca a degh che a' temp d'e prim re 'd Cipre, dop fat la conquesta dla Tera S\u00e4nta da Gotifred 'd Buglion, \u00e8 sucess ch'una gentildona 'd Guascogna l'and\u00f2 a m'e Sepolcre in pelegrinagg, e a t'e turn\u00e4, ariv\u00e4da ch'la fu a Cipre, la fu vilanament ultragi\u00e4da da di omne sceler\u00e4d. Lia, dulendsne 'd 'sta cosa, disper\u00e4da, la pens\u00f2 d'and\u00e4 a ricora da 'e re; ma u 'j fu det da qualch d'un ch'la perdria la fadiga, perch\u00e9 l\u00f9 l'era d'una vita acs\u00e8 sgrazi\u00e4da, e t\u00e4nt da poch, che non sol u 'n puniva con giustizia gl'ingiuri fati am i \u00e4ltr, ma \u00e4nzie e sustneva da vigliach tuta cla gran massa ch'i 'j ne feva m'a l\u00f9: t\u00e4nt che chiunque l'avess avud con l\u00f9 dla stezza, u 's sfug\u00e4va con f\u00e4j del bujarii e del birichin\u00e4di. La dona, sentend 'sta cosa, disperand d'otn\u00e8 vendeta, per consul\u00e4ss un poch de su disgust, la 's mis in testa 'd vl\u00e8 stuzzig\u00e4 la cujonagin 'd ch\u00e9 re; e, and\u00e4da da l\u00f9 piangend, la 'j dess: \"'E mi signor, i an vengh da t\u00e9 per dmand\u00e4 vendeta dl'ingiuria ch'm'\u00e8 st\u00e4d fata ma, per mi sodisfazion, at pregh che 't m'insegna com t'f\u00e8 a sufr\u00ec tut cl'ingiuri ch'a so ch'u 't ven fat, perch\u00e9 i a possa da t\u00e9 impar\u00e4 a supurt\u00e4 la mia con pazienza, e u 'l sa 'e Signor se i al psess f\u00e4, che volontier at la regalaria, perch\u00e9 a vegh t'h\u00e8 'e cor bon da suport\u00e4li\"&lt;br&gt;'E re, st\u00e4d fin da ch\u00e9 mument gnurgnon e pigre, com ch'u 's fuss proprie svigi\u00e4d alora, cmenzand con vendic\u00e4 ben ben l'ingiuria fata am 'sta dona, el dvent\u00f2 un persecutor acanid 'd tut quii che da ch\u00e9 mument in p\u00f2 i avess cumess qualcosa contra l'unor dla su curona.\""}
{"id": "1841073", "revid": "2175", "url": "https://it.wikipedia.org/wiki?curid=1841073", "title": "The cobweb", "text": ""}
{"id": "1841076", "revid": "125914220", "url": "https://it.wikipedia.org/wiki?curid=1841076", "title": "Algarve Cup", "text": "LAlgarve Cup \u00e8 uno dei pi\u00f9 prestigiosi tornei ad inviti riservati alle nazionali di calcio femminili. Si gioca ogni anno dal 1994 nella regione portoghese dell'Algarve.\nAttualmente partecipano al torneo 12 squadre, suddivise in tre gruppi da quattro ciascuno (A, B e C). Un ulteriore gruppo \u00e8 stato aggiunto nel 2002 per consentire a squadre di secondo livello di affrontare ogni anno gare di alto livello. Nel 2020 il torneo \u00e8 rimaneggiato a sole 8 formazioni per la revisione del formato.Dopo la cancellazione del torneo nel 2021, causa covid, si riprende nel 2022 con sole 5 squadre iscritte.\nFormato.\nNella prima fase le squadre in ogni gruppo si affrontano in un girone all'italiana. Dopodich\u00e9 il torneo prosegue assegnando le posizioni dalla dodicesima alla prima con scontri diretti:\nStoria.\nGli sono la squadra con il maggior numero di successi, avendo vinto dieci edizioni, seguiti dalla , ferma a quattro. Tutti i titoli delle norvegesi risalgono alle prime edizioni del torneo, tranne l'ultimo, mentre le statunitensi hanno vinto tutti i loro titoli negli anni 2000. La (attuale detentrice del titolo olimpico) ha vinto 3 titoli, come la Svezia, mentre la ne ha vinti due. , e sono le uniche squadre ad aver vinto l'Algarve Cup, la FIFA Women's World Cup e l'oro olimpico."}
{"id": "1841081", "revid": "339392", "url": "https://it.wikipedia.org/wiki?curid=1841081", "title": "San Vito di Lucania", "text": ""}
{"id": "1841086", "revid": "991694", "url": "https://it.wikipedia.org/wiki?curid=1841086", "title": "Stephen Bury", "text": "Stephen Bury \u00e8 lo pseudonimo usato dalla coppia di scrittori Neal Stephenson e J. Frederick George.\nSotto il nome di Stephen Bury sono stati finora pubblicati due romanzi:"}
{"id": "1841091", "revid": "721282", "url": "https://it.wikipedia.org/wiki?curid=1841091", "title": "Maki Gherzi", "text": "Biografia.\nStudia architettura a Genova ed inizia nel capoluogo ligure collaborando con produzioni cinematografiche locali e ricoprendo vari ruoli nei set, dal settore audio a quello elettrico. Si trasferisce a Milano dove cofonda un collettivo multidisciplinare e firma la regia di alcuni spot con la casa di produzione milanese Mercurio.\n\u00c8 noto soprattutto per la sua attivit\u00e0 nei video musicali. Il suo primo video risale al 2001 ed \u00e8 \"Clich\u00e9\" dei Deasonika, quasi totalmente autoprodotto, influenzato da Chris Cunningham. Dal 2003 in poi realizza video musicali per numerosi artisti italiani, elencati nel paragrafo seguente."}
{"id": "1841095", "revid": "109322087", "url": "https://it.wikipedia.org/wiki?curid=1841095", "title": "Gallo (zodiaco cinese)", "text": "Il Gallo ( \u9e21 ) \u00e8 il decimo animale nel ciclo di 12 anni dello Zodiaco cinese. L'Anno del Gallo \u00e8 associato con il simbolo \u9149.\nAnni e i Cinque Elementi.\nLe persone nate nel periodo compreso fra le seguenti date si dice che sono nate nell'\"anno del Gallo\":\nAttributi.\nLe persone nate nell'anno del Gallo sono spesso grandi osservatori. Esse sono coraggiose, elastiche e tenaci, ma possono anche essere immersi in s\u00e9 stessi, pretenziosi ed eccessivamente romantici. Il pi\u00f9 delle volte, essi sono molto accurati e precisi nelle loro osservazioni.\nQueste persone certamente amano trovarsi sotto i riflettori, amano intrattenere gli amici e adorano incontrare nuove persone, e perfino le circostanze inaspettate e incerte non sono una barriera per loro.\n\u00c8 quasi impossibile trovare persone nate in quest'anno che sembrino sciatte o disordinate. Il fatto \u00e8 che queste persone sono spesso meglio vestite e curate di tutte le altre. Essi sono attivamente interessati ai vestiti, colori e accessori e sono spesso molto critiche con il loro aspetto fisico come pure per quello delle persone attorno a loro. Alle persone nate in questo anno piace essere notate e lusingate. Alcuni potrebbero criticarli per il loro esibizionismo, ma il fatto che essi siano compassionevoli, saggi e abbiano una natura coraggiosa, quando altri hanno bisogno di aiuto, attenua le loro mancanze.\nI Galli sono individui molto leali. Ad essi non piace la disonest\u00e0 o la finzione di ogni sorta. Sono schietti e onesti e si aspettano che quelli intorno a loro facciano lo stesso. I Galli sono i pi\u00f9 felici quando sono circondati dagli altri, ad una festa o solo ad una riunione di gruppo. Perfino si divertono sotto i riflettori e esibiscono il loro carisma e il loro brio in un minuto; possono diventare agitati se non parli con loro. I Galli hanno la tendenza di vantarsi di s\u00e9 stessi e dei loro successi e richiedono un ascolto attento quando fanno ci\u00f2.\n\u00c8 difficile per queste persone accettare consigli per il loro spirito fortemente indipendente. Queste persone confidano molto nel loro giudizio e nelle loro scelte. Talvolta il nato in questo segno diventa troppo schietto, il che pu\u00f2 causare problemi nel relazionarsi con gli altri. Cos\u00ec sarebbe saggio se alcune volte non esprimesse le sue opinioni, per mantenere la pace. I Galli possono esagerare con il loro bisogno di essere sempre perfetti, non riuscendo a rilassarsi e a lasciare spazio e parola ad altre persone.\nSono molto compatibili con il Toro, il Drago, il Serpente o la Capra."}
{"id": "1841100", "revid": "15756", "url": "https://it.wikipedia.org/wiki?curid=1841100", "title": "Macchi M.39", "text": "Il Macchi M.39 fu un idrocorsa (\"idrovolante da corsa\") con configurazione \"a scarponi\", monomotore e monoplano ad ala bassa sviluppato dall'azienda aeronautica italiana Aeronautica Macchi per partecipare alla Coppa Schneider del 1926.\nStoria del progetto.\nIn seguito alla vittoria nell'edizione 1925 della Coppa Schneider, svoltasi a Baltimora, dello statunitense James Doolittle ai comandi del Curtiss R3C-2, ed alla luce delle prestazioni offerte dagli idrocorsa britannici Gloster III e Supermarine S.4, tutti con configurazione a scarponi a differenza dell'italiano Macchi M.33 a scafo centrale, il Ministero dell'Aeronautica emise una richiesta, datata 4 febbraio 1926, per un nuovo modello che fosse equipaggiato con il nuovo motore Fiat AS.2 (Aviazione Spinto), un 12 cilindri a V in grado di erogare una potenza pari a 850 CV (625 kW), sviluppato su progetto dell'ingegnere Tranquillo Zerbi.\nAllo scopo di soddisfare tale esigenza l'ufficio tecnico dell'Aeronautica Macchi, diretto dall'ingegner Mario Castoldi, decise di abbandonare l'impostazione a scafo centrale a velatura biplana, solo nell'M.33 monoplana, fino ad allora utilizzata nella realizzazione dei propri idrocorsa, per concentrarsi sulla configurazione gi\u00e0 adottata dalla concorrenza, un idrovolante con fusoliera convenzionale, abbinata a una struttura a doppio galleggiante e unico piano alare a profilo sottile posizionato basso irrobustito da sottili aste di controvento a V rovesciata.\nSoddisfatto dei progetti preliminari, il ministero emise un ordine di fornitura per cinque esemplari, due destinati all'allenamento dei piloti, caratterizzati da un'apertura alare di 10,23 m e dal diverso gruppo motoelica, un Fiat A.22 da 550/600 CV abbinato a un'elica lignea bipala, identificati con la matricola militare M.M.72 e 73, e gli altri tre, gli M.M.74, 75 e 76, in configurazione corsa, equipaggiati con il motore AS.2 dotato di elica bipala metallica e con apertura alare ridotta a 9,26 m.\nTecnica.\nCome premesso l'M.39 era un'idrocorsa dall'impostazione, per l'epoca, moderna, innovativo nel panorama sportivo italiano del settore, costruzione mista, legno e metallo, cellula monoplana con gruppo motoelica in configurazione traente e galleggianti \"a scarponi\".\nLa fusoliera era realizzata con una struttura interamente lignea, rivestita in compensato e, soltanto nelle sezioni in prossimit\u00e0 del motore, in metallo. Anche l'ala utilizzava lo stesso principio: due longheroni scatolati in abete, sui quali erano inserite le centine alleggerite che supportavano un rivestimento in compensato.\nL'ala era rinforzata con una serie di tiranti in acciaio ad alta resistenza, che collegavano gli scarponi con i longheroni e questi ultimi con l'ordinata parafiamma.\nL'elica era inizialmente lignea per poi essere trasformata in una interamente metallica con regolazione del passo a terra.\nLa caratteristica che distingueva questo aereo dai precedenti era sicuramente la presenza di radiatori a sfioramento sul dorso e ventre delle ali e sulla parte anteriore del muso. Questi erano realizzati con dei tubi in ottone di spessore ridotto all'interno dei quali scorreva il liquido di raffreddamento. La costruzione \"spartana\" dell'aereo testimoniava la sua vocazione velocistica, anche sottolineata dalla ricerca della massima leggerezza.\nImpiego.\nIl primo M.39 a staccarsi dalla superficie del Lago di Varese, di fronte all'idroscalo della Schiranna di propriet\u00e0 Macchi, fu l'M.M.72 da allenamento, il 6 luglio 1926, mentre il primo esemplare da competizione vol\u00f2 il successivo 6 settembre, quando gi\u00e0 il ciclo di collaudi era iniziato dal 30 agosto con uno dei due esemplari da allenamento con ai comandi Romeo Sartori.\nPur raggiungendo la velocit\u00e0 di 414 km/h nel collaudo del 17 settembre, dalle prove emersero una serie di inconvenienti, sia nel volo, in particolare emersero problemi di manovrabilit\u00e0, che nella parte tecnica, poich\u00e9 si riscontrarono difficolt\u00e0 nella carburazione del motore AS.2; in questo secondo caso si cerc\u00f2 di superare i difetti in loco, anche ricorrendo all'esperienza del pilota collaudatore Mario de Bernardi. Qualche giorno pi\u00f9 tardi, il 21 settembre, il 16 secondo diverse fonti, a causa di un imprevisto stallo aerodinamico il capitano Vittorio Centurione Scotto, ai comandi di uno dei due esemplari da allenamento, perse il controllo del velivolo rimanendo ucciso nell'incidente.\nIl 13 novembre 1926, i tre M.39 in configurazione gara presero parte all'edizione 1926 della Coppa Schneider, sul circuito di Hampton Roads, nei pressi di Norfolk, Virginia, Stati Uniti d'America. L'M.M.76, condotto dal maggiore de Bernardi e iscritto con il numero di gara 5, riusc\u00ec a conquistare la prima posizione alla velocit\u00e0 media di 396,698 km/h, aggiudicandosi cos\u00ec la terza vittoria per l'Italia, troppo tardi per\u00f2 per strappare il trofeo agli avversari, dato che il regolamento prevedeva la sua consegna dopo tre primi posti ma entro le prime cinque edizioni. Nella gara l'M.39 si aggiudic\u00f2 anche il terzo posto, con l'M.M.74, con numero di gara 1 pilotato da Adriano Bacula, mentre il terzo esemplare, l'M.M.75, numero di gara 3 e affidato ad Arturo Ferrarin dovette ritirarsi per problemi di lubrificazione al motore. In quell'occasione gli avversari statunitensi rivelarono tutto il loro spirito decoubertiniano in quanto, a fronte dell'estrema difficolt\u00e0 di messa a punto del motore AS.2, fornirono alla squadra italiana alcune candele di propria produzione garantendo cos\u00ec la partecipazione degli M.39 alla gara.\nL'M.39 continu\u00f2 ad essere utilizzato per l'allenamento nel Reparto Sperimentale Alta Velocit\u00e0, risultando nuovamente fatale ad uno dei suoi piloti quando, il 19 giugno 1927, ai comandi dell'unico esemplare da allenamento rimasto perse la vita il tenente Salvatore Borra.\nEsemplari sopravvissuti.\nDei cinque esemplari costruiti, i primi due (MM.72-MM.73) furono destinati al collaudo e all'allenamento, mentre gli altri tre (MM.74-MM.75-MM.76) alla gara. L'unico esemplare originale sopravvissuto al mondo (MM.76) \u00e8 esposto al pubblico nel Padiglione Velo del Museo storico dell'Aeronautica Militare di Vigna di Valle, sul lago di Bracciano (Provincia di Roma), uno dei pi\u00f9 importanti musei italiani dell'aviazione."}
{"id": "1841102", "revid": "49535504", "url": "https://it.wikipedia.org/wiki?curid=1841102", "title": "Warner Bros. Consumer Products", "text": ""}
{"id": "1841104", "revid": "1068565", "url": "https://it.wikipedia.org/wiki?curid=1841104", "title": "Unione esperantista cattolica internazionale", "text": "L'Unione internazionale cattolica esperantista, Internacia Katolika Unui\u011do Esperantista (IKUE) \u00e8 un'organizzazione laica della Chiesa cattolica con sede a Roma, che raggruppa gli esperantisti di religione cattolica.\nCollabora con l'Associazione universale esperanto ed intrattiene anche rapporti con la Kristana Esperantista Ligo Internacia (KELI), organizzazione che riunisce soprattutto cristiani evangelici.\nDal 1903 l'organo ufficiale dell'IKUE \u00e8 la rivista \"Espero Katolika\" (Speranza cattolica), attualmente la pi\u00f9 antica rivista esperantista ancora in attivit\u00e0."}
{"id": "1841105", "revid": "1876595", "url": "https://it.wikipedia.org/wiki?curid=1841105", "title": "Dr. Strange (film)", "text": "Dr. Strange \u00e8 un film per la televisione scritto e diretto da Philip DeGuere e basato sull'omonimo personaggio dei fumetti della Marvel Comics, co-creato da Steve Ditko e Stan Lee. Il film fu trasmesso il 6 settembre 1978, in un blocco di due ore dalle 20 alle 22 dalla CBS, la stessa rete che, a quel tempo, and\u00f2 in onda \"The Amazing Spider-Man\" e \"L'incredibile Hulk\" e avrebbe dovuto essere l'episodio pilota di una possibile serie televisiva, ma il responso non fu positivo e l'idea di una serie fu presto abbandonata.\nIl personaggio di Dr. Strange \u00e8 interpretato da Peter Hooten al quale si affiancano Jessica Walter, Clyde Kusatsu (che interpreta Wong), Phylip Sterling, June Barrett e Eddie Benton. Nel film appare anche Sir John Mills nel ruolo del mentore del protagonista mentre Ted Cassidy dona la voce al personaggio del demone Balzaroth, vagamente ispirato al vero demone dei fumetti Dormammu.\nNel film appare in un cameo anche il famoso mago Larry Anderson. Stan Lee \u00e8 stato consulente del film.\nTrama.\nUn'entit\u00e0 malvagia riferisce a Morgan le Fay che le \u00e8 stato impedito di penetrare nel regno terreno da un grande mago, e che ha tre giorni per sconfiggere o uccidere il mago e conquistare il suo successore. La Fata possiede Clea Lake e la usa come arma contro Thomas Lindmer, il Supremo Stregone, difensore della Terra contro le minacce magiche. Lo spinge gi\u00f9 da un ponte ma non muore perch\u00e9 la magia lo guarisce. Il suo amico Wong si prende cura di lui e localizza Clea. Soffrendo di effetti collaterali psichici del possesso e dei sogni ossessivi di Fay, Lake \u00e8 sotto la cura del dottor Stephen Strange in un ospedale psichiatrico. Strange ha il potenziale per diventare il successore di Lindmer in virt\u00f9 di abilit\u00e0 e oggetti ereditati da suo padre ed ha oscuri presentimenti dovuti a un sogno condiviso con Clea. Lindmer contatta Strange in ospedale e gli dice che Clea ha bisogno di pi\u00f9 aiuto di quello che pu\u00f2 essere offerto dalla scienza medica. Strange prende il biglietto da visita di Lindmer ed \u00e8 incuriosito dal fatto che reca lo stesso simbolo di un anello che ha ereditato dal padre. Nel frattempo, Le Fay tenta di entrare nella dimora di Lindmer, ma viene respinta dalle le barriere magiche.\nStrange esita ad accettare l'esistenza della Magia cerca di capire quale sia la verit\u00e0, ma Lindmer gli dimostra che si sbaglia, spiegandogli che ci sono diversi reami e che Clea Lake \u00e8 intrappolata in uno di essi da cui solo lui pu\u00f2 liberarla. Strange viene inviato sul piano astrale e affronta e sconfigge il demone Balzaroth, e cos\u00ec riesce a riportare Clea nel mondo fisico. L'entit\u00e0 malvagia esige chiarimenti da Le Fay, che ha risparmiato Strange quando aveva l'occasione di eliminarlo. La strega confessa di essere attratta da lui, e il demone minaccia di farla soffrire per l'eternit\u00e0 se non rimedia. Le Fay stavolta riesce a entrare nella magione di Lindmer e apparentemente uccide Wong; poi sconfigge Lindmer stesso ma non potendo ucciderlo in questo piano dell'esistenza evoca il demone Asmodeus per trasportarlo nei reami dei demoni. Quindi contatta Strange, promettendogli di non fare del male a Clea se la seguir\u00e0 nel regno dei demoni. Strange acconsente e sembra essere sotto il controllo di Le Fay, che gli offre amore, ricchezza, potere e conoscenza. Tenta di sedurlo e, sul punto di riuscire, gli chiede di togliersi l'anello. Il Dottore obietta che solo Lindmer pu\u00f2 rimuoverlo, ma lei contesta che pu\u00f2 farlo se ci prova. Si rifiuta, sfidandola e vincendo la lotta; cos\u00ec salva Lindmer e li restituisce entrambi nel regno terreno dove fa rivivere anche Wong. L'entit\u00e0 malvagia trasforma le Fay in una vecchia strega.\nLindmer spiega che Strange deve scegliere se diventare lo Stregone Supremo, perch\u00e9 comporta numerosi grandi sacrifici ma al tempo stesso non fa rinunciare all'amore, che ha trovato in Clea: il Dottore accetta diventando cos\u00ec il protettore dell'umanit\u00e0.\nProduzione.\nPhilip DeGuere ha avuto un ampio budget per il \"Dr. Strange\", che ha scritto, diretto e prodotto. Il film \u00e8 stato girato sui set della Universal di Los Angeles, superando di diversi giorni il programma a causa degli effetti speciali, che includevano molti green screen dell'epoca. L'amico e compositore Paul Chiraha \u00e8 stato incoraggiato a produrre una partitura elettronica. Chirara, intervistato nel 2016, ha detto che DeGuere nutriva grandi speranze per il film, ed \u00e8 stato schiacciato quando ha \"affondato\".\nNel gennaio del 1985, Stan Lee raccont\u00f2 l'esperienza ampiamente positiva del lavoro sul \"Dr. Strange\", rispetto agli altri adattamenti live-action della Marvel Comics sotto l'accordo di sviluppo dell'editore con CBS e Universal alla fine degli anni '70, dicendo: \"Probabilmente ho avuto pi\u00f9 input in quello. Sono diventato un buon amico dello scrittore / produttore Phil DeGuere. Ero soddisfatto del \"dottor Strange\" e \"L'incredibile Hulk\". Penso che il \"dottor Strange\" avrebbe fatto molto meglio di quanto non fosse nelle valutazioni, tranne che \u00e8 andato in onda di fronte a \"Roots\" . Quelle sono le uniche esperienze che ho avuto con la televisione live action. \"Il Dr Strange\" e \"L'incredibile Hulk\" andavano bene. \"Capitan America\" fu un po' una delusione e \"Spider-Man\" era un incubo totale\"\nAccoglienza.\n\"Il dottor Strange ha\" ottenuto voti molto bassi. Kieran Shiach e Elle Collins lo definiscono un brutto film e suggeriscono che questa sia la ragione per cui la CBS non ha preso la serie, dicendo \"combatte con le sue origini, e non succede molto nel corso di novanta minuti\". Mike Ryan trova il film \"noioso\", lamentandosi del fatto che i primi due terzi del film risultino come una procedura medica. Scott Beggs difende il film, ma ammette che \u00e8 lento, privo di senso di urgenza, o anzi molto sta andando per il personaggio titolare, come Strange \u00e8 un po' di un Gary Stu: \"\u00c8 immediatamente bravo in tutto senza allenamento, fallisce solo la prima volta, subito dopo miracolosamente \u00e8 stato fantastico, ed \u00e8 generalmente un idiota. \u00c8 anche a malapena l\u00ec come una figura. \" Aaron Couch definisce il film un \"tiro ambizioso\" i cui effetti sono \"campy secondo gli standard odierni\", ma descrive la recitazione come \"Performance meravigliosamente impegnate\".\nHome media.\nIl film \u00e8 stato pubblicato due volte su VHS negli Stati Uniti, nel 1987 e nel 1995, e ha avuto anche diverse uscite in altri paesi. \"Il Dr. Strange \u00e8\" stato rilasciato in DVD per la prima volta negli Stati Uniti e in Canada il 1\u00ba novembre 2016."}
{"id": "1841108", "revid": "287204", "url": "https://it.wikipedia.org/wiki?curid=1841108", "title": "Altoona", "text": ""}
{"id": "1841126", "revid": "1543377", "url": "https://it.wikipedia.org/wiki?curid=1841126", "title": "Henry Clinton", "text": "Ufficiale esperto e prudente, prese parte alla guerra d'indipendenza americana divenendo nel maggio 1778 comandante in capo del corpo di spedizione britannico impegnato in America per sottomettere le colonie ribelli.\nClinton dimostr\u00f2 prudenza e capacit\u00e0 tattica raggiungendo importanti successi nelle colonie meridionali, ma mantenne pessimi rapporti con i suoi subordinati e con i dirigenti britannici in patria, non riuscendo ad evitare la pesante sconfitta di Yorktown; dopo la disfatta venne sostituito nel 1782 dal generale Guy Carleton. La condotta di Clinton durante la guerra d'America ha suscitato accese polemiche tra i protagonisti degli eventi e anche in sede di analisi storiografica.\nBiografia.\nI primi anni.\nHenry Clinton nacque, probabilmente nel 1730, dall'ammiraglio George Clinton\ne da sua moglie Anne Carle, figlia di un generale. I primi racconti narrano che l'anno della sua nascita fosse stato il 1738, data riportata anche da alcune biografie moderne, ma a far chiarezza sulla data di nascita del generale \u00e8 stato lo storico William Willcox, che in una pubblicazione ritrovata nel 1958 ne ha stabilito la data di nascita al 1730, il 16 aprile. Willcox annota inoltre che in nessun registro inglese viene indicato il luogo di nascita di Clinton. Lo storico John Fredriksen disse che Clinton nacque a Terranova; ove suo padre fu presente dal 1732 al 1738.\nPoco si sa dei primi anni di vita di Clinton, n\u00e9 di sua madre n\u00e9 delle sue sorelle che raggiunsero l'et\u00e0 adulta. Suo padre, pur discendente dai Conti di Lincoln, non risiedeva nella loro residenza n\u00e9 in quella del Duca di Newcastle col quale era imparentato per matrimonio. Nel 1741 suo padre, di stanza a Gibilterra dal 1739, divenne governatore della Provincia di New York grazie all'influenza di Thomas Pelham-Holles, I duca di Newcastle (suo cognato). Ad ogni modo, egli giunse a New York solo nel 1743 e port\u00f2 il piccolo Henry con s\u00e9 dopo che non era riuscito ad inserirlo come tenente data la sua et\u00e0 di appena 12 anni. La carriera di Henry beneficer\u00e0 largamente delle connessioni familiari coi duchi di Newcastles.\nLe notizie circa la vita della famiglia a New York sono frammentarie. Viene riportato che Henry studi\u00f2 con Samuel Seabury a Long Island, suggerendo forse che la famiglia risiedesse precisamente nella periferia della citt\u00e0. La prima commissione militare di Clinton fu per una compagnia indipendente a New York nel 1745. L'anno successivo suo padre gli procur\u00f2 una commissione come capitano e venne assegnato ad una guarnigione presso la recentemente catturata Fortezza di Louisbourg. Nel 1749, Clinton si rec\u00f2 in Gran Bretagna per proseguire la sua carriera militare. In due anni egli ottenne il titolo definitivo di capitano nelle Coldstream Guards. Suo padre, tornato a Londra dopo il termine del suo mandato di governatore a New York, procur\u00f2 a Henry la posizione di aiutante di sir John Ligonier nel 1756.\nLa Guerra dei Sette anni.\nDal 1758 Henry venne elevato al rango di tenente colonnello nel 1st Foot Guards, che divenne poi noto col nome di Grenadier Guards. Malgrado lo scoppio della Guerra dei Sette anni, Clinton non venne richiamato in campagna militare sino al 1760. In quell'anno egli venne inviato in Europa ove partecip\u00f2 a delle azioni sotto il comando di Karl Wilhelm Ferdinand, duca di Brunswick a Corbach e Kloster Kampen. Venne seriamente ferito nella Battaglia di Freiberg, ove la sua galanteria nei confronti del nemico fece molta notizia all'epoca. Clinton si distinse come aiutante di campo del duca di Brunswick, col quale mantenne sempre una duratura amicizia. Nell'estate del 1762 venne promosso colonnello, ricevendo il comando del 12th Regiment of Foot nel 1766.\nDurante questi primi anni, egli riusc\u00ec a costruire un gran numero di utili amicizie sempre al campo del duca di Brunswick. Tra queste si ricordano i generali Charles Lee e William Alexander, che lo soprannominarono \"Lord Stirling\"; entrambi si scontreranno contro Clinton in Nord America, supportando i ribelli coloni nella guerra d'indipendenza degli Stati Uniti. Egli fu anche molto amico John Jervis, e William Phillips; Phillips servir\u00e0 poi sotto Clinton in Nord America, mentre Jervis diventer\u00e0 una personalit\u00e0 di spicco della Royal Navy. Egli ebbe rapporti anche con Charles Cornwallis.\nIl matrimonio e la famiglia.\nMentre Clinton era in campagna militare con l'esercito nel 1761, suo padre mor\u00ec. Come nuovo capo della casata, egli dovette condurre gli affari del padre, tra cui il saldo di numerosi debiti in arretrato coi pagamenti. Le battaglie che condusse col Board of Trade per il salario del padre non ancora pagatogli ed il tentativo di vendere le sue terre nelle colonie, terminarono in un nulla di fatto; queste terre vennero poi confiscate durante la Rivoluzione americana e gli eredi non ne ebbero mai alcun tipo di compensazione. Sua madre, che da tempo soffriva di disturbi mentali ed aveva preso poco parte alla sua vita, mor\u00ec nell'agosto del 1767.\nIl 12 febbraio 1767, Clinton aveva sposato Harriet Carter, figlia di un proprietario terriero, e la coppia si era stabilita nel Surrey. Il matrimonio, \u00e8 evidente, venne fatto per necessit\u00e0 perch\u00e9 Harriet si trovava incinta e per questo sei mesi pi\u00f9 tardi venne alla luce un figlio, Frederick, che per\u00f2 poi morir\u00e0 di malattia nel 1774, due anni dopo sua madre. Anche se Clinton non lo scrisse mai, il matrimonio fu probabilmente felice. La coppia ebbe in totale cinque figli: Frederick, Augusta (1768), William Henry (1769), Henry Jr. (1771) e Harriet (1772). La moglie di Clinton mor\u00ec il 29 agosto 1772, otto giorni dopo aver dato alla luce Harriet.\nIl patronato.\nAlla morte del duca di Newcastle, il suo patronato su Henry Clinton venne preso dal figlio successore Henry Pelham-Clinton. Clinton benefici\u00f2 di un secondo patronato nella sua carriera, quello del principe Guglielmo Enrico, duca di Gloucester e Edimburgo, fratello di re Giorgio III, dal quale venne nominato suo valletto di stanza nel 1764.\nServizi in tempo di pace.\nNel 1769 il reggimento di Clinton venne assegnato a Gibilterra e Clinton prest\u00f2 servizio una seconda volta sotto il comando di Edward Cornwallis. Durante quel periodo, il duca di Newcastle gli chiese di ospitare uno dei suoi figli nella guarnigione. Il giovane, descritto dal padre come \"indolente, pigro e di animo deprecabile\", e Clinton convinse il duca a porlo in un'accademia francese.\nClinton venne promosso maggiore generale nel 1772, ed in quello stesso anno ottenne un seggio in parlamento sempre per l'influenza del duca di Newcastle. Egli rimarr\u00e0 membro del parlamento sino al 1784, dapprima per Boroughbridge e poi per Newark-on-Trent. Nell'aprile del 1774 egli si rec\u00f2 con un tour di ispezione militare russo nei Balcani. Egli ispezion\u00f2 diversi campi di battaglia della Guerra russo-turca con l'amico Henry Lloyd, generale presso l'esercito russo, ed ebbe un'udienza con l'imperatore Giuseppe II d'Asburgo-Lorena a Vienna. Sul punto di vedere un bombardamento dell'esercito austriaco, venne per\u00f2 richiamato in patria. Torn\u00f2 ancora in Inghilterra nell'ottobre del 1774 e nel febbraio del 1775 ottenne l'ordine da re Giorgio III di preparare un servizio nel Nord America.\nLa Guerra d'indipendenza americana.\nBoston.\nClinton, assieme ai maggiori generali William Howe e John Burgoyne, venne inviato con rinforzi per potenziale le posizioni del generale Thomas Gage a Boston. Il gruppo giunse a destinazione il 25 maggio, apprendendo lungo il percorso che era iniziata in campo aperto la Guerra d'indipendenza americana, e che Boston si trovava sotto assedio. Gage, assieme a Clinton ed ai generali Howe e Burgoyne discusse dei piani per rompere l'assedio. Clinton era favorevole alla fortificazione delle aree rialzate attorno a Boston, e venne steso un piano per occupare quelle aree il 18 giugno. Ad ogni modo, i coloni seppero delle intenzioni del piano e fortificarono le alture della penisola di Charlestown nella notte tra il 16 ed il 17 giugno, forzando il comando britannico a ripensare alla propria strategia.\nIn un consiglio di guerra tenutosi il giorno 17 giugno, i generali svilupparono un nuovo piano per muovere un assalto diretto alle fortificazioni coloniali, e Gage diede a Howe il comando delle operazioni. Malgrado l'urgenza nel condurre le operazioni (i coloni continuavano a fortificare durante lo svolgimento del consiglio), l'attacco ebbe inizio solo nel pomeriggio. A Clinton venne assegnato il compito di provvedere forze di riserva ove richiesto a Howe. Dopo il fallimento di due assalti, Clinton, oper\u00f2 contro gli ordini del generale Gage, attraversando Charlestown per organizzare meglio le truppe scoraggiate e ferite nell'area. Al terzo assalto a Breed's Hill, la posizione venne presa. La battaglia venne vinta dai britannici che tuttavia subirono perdite molto elevate (circa 1000 tra morti e feriti). Clinton scrisse la famosa frase che la battaglia era stata \"una vittoria pagata a caro prezzo; un altro successo di questo tipo ci rovinerebbe.\"\nPer il resto del 1775 l'assedio continu\u00f2 senza che nessuna delle due parti fosse in grado di sferrare un attacco risolutivo contro l'avversario. Dopo che Howe ebbe ottenuto il comando delle forze a seguito del richiamo del generale Gage nel settembre di quell'anno, i due iniziarono a stabilire una relazione di lavoro che inizi\u00f2 bene, ma che si sarebbe ben presto guastata. Howe diede a Clinton il comando di Charlestown, ma Clinton trascorse gran parte del proprio tempo a Boston. Egli occup\u00f2 la casa di John Hancock prendendo a servizio come cameriera Mary Baddeley, gi\u00e0 sposata, ma alla quale il generale mostr\u00f2 non poche avances inaugurando una relazione che perdurer\u00e0 per il resto della loro vita, sebbene pi\u00f9 a livello platonico che materiale. Clinton prese anche a servizio Thomas Baddeley come carpentiere,\nLe prime rotture nel rapporto con Howe ebbero inizio in occasione della spedizione verso le colonie a sud, comando che venne assegnato a Clinton. Egli chiese a Howe degli ufficiali specifici per accompagnarlo, ma Howe rifiut\u00f2 di accondiscendere a tutte le sue richieste. Nel gennaio del 1776, Clinton salp\u00f2 a sud con una piccola flotta e 1.500 uomini verso la Carolina del Sud. Durante la sua assenza i suoi timori per la situazione a Boston si avverarono quando le Dorchester Heights vennero occupate e fortificate dai ribelli all'inizio di marzo di quell'anno, provocando quindi l'evacuazione di Boston e la ritirata dei britannici verso Halifax, in Nuova Scozia.\nCampagne militari del 1776.\nLa spedizione di Clinton in North Carolina si aspettava di incontrare una flotta proveniente dall'Europa con ulteriori truppe per le operazioni del febbraio 1776. Ritardate da problemi logistici e dal tempo atmosferico, queste forze, che includevano anche il general Charles Cornwallis come secondo in comando per Clinton e l'ammiraglio Sir Peter Parker non giunsero in North Carolina sino al maggio di quell'anno. Concludendo che la North Carolina non fosse una buona base per le operazioni, essi decisero di assaltare Charleston nella Carolina del Sud, le cui difese non erano ancora state terminate nella loro costruzione. Il loro assalto, lanciato alla fine di giugno, fu un fallimento completo. Le truppe di Clinton vennero sbarcate su di un'isola nei pressi di Sullivan's Island, dove i coloni ribelli avevano le loro principali difese, con l'aspettativa che il canale tra le due isole si trovasse al suo livello pi\u00f9 basso. Cos\u00ec non era in realt\u00e0 e l'attacco si ridusse ad un bombardamento navale. Il bombardamento a sua volta non fu di effetto perch\u00e9 i tronchi di palma usati per costruire il forte assorbirono le palle di cannone facendole rimbalzare indietro.\nClinton e Parker ricongiunsero la flotta principale e presero parte all'assalto del generale Howe nell'agosto del 1776a New York. Clinton tempest\u00f2 Howe di continue idee per l'assalto, al punto tale che il comandante in capo inizi\u00f2 a risentirne. Howe ad ogni modo adott\u00f2 il piano di Clinton per attaccare le posizioni di George Washington a Brooklyn. Il 27 agosto, nella Battaglia di Long Island, le forze britanniche guidate da Howe e Clinton, secondo il piano di quest'ultimo, riuscirono a fiancheggiare l posizioni americane, riportandole nelle fortificazioni sulle alture di Brooklyn. Ad ogni modo, Howe rifiut\u00f2 le raccomandazioni di Clinton perdendo cos\u00ec l'occasione per schiacciare le forze americane. Howe prefer\u00ec invece assediare le posizioni che gli americani abbandonarono senza perdite il 29 agosto. Il generale Howe venne ricompensato col titolo di cavaliere dell'Ordine del Bagno per i suoi successi.\nHowe procedette quindi prendendo il controllo di New York City, sbarcando a Kip's Bay presso Manhattan, con a capo delle truppe Clinton ancora una volta. Anche se Clinton sugger\u00ec nuove mosse per tagliare la ritirata a Washington, Howe le rifiut\u00f2. Nell'ottobre di quell'anno Clinton guid\u00f2 l'armata presso Westchester intenzionato a intrappolare Washington tra i fiumi Hudson e Bronx. Ad ogni modo, Washington raggiunse le White Plains prima di Clinton. Dopo un breve scontro nel quale Washington venne costretto a spostarsi pi\u00f9 a nord, Howe si rivolse a sud consolidando il controllo di Manhattan. Da quel momento in poi le relazioni tra i due generali si ruppero definitivamente.\nNel novembre di quell'anno Howe ordin\u00f2 a Clinton di iniziare a preparare una spedizione per occupare Newport, desideroso di porvi un porto sicuro per la Royal Navy. Quando Howe invi\u00f2 il generale Cornwallis nel New Jersey contro Washington, Clinton propose che, piuttosto che prendere Newport, le sue forze sarebbero meglio sbarcate nel New Jersey di modo da avvolgere l'armata di Washington. Howe rifiut\u00f2 nuovamente questo consiglio, e Clinton salp\u00f2 per Newport all'inizio di dicembre, occupandola con un'opposizione minima.\nCampagne del 1777.\nNel gennaio del 1777 Clinton ottenne di ritornare in Inghilterra. Pianificando le operazioni militari per il 1777 egli prepar\u00f2 due campagne, una contro Filadelfia e una seconda che avrebbe compreso la discesa da Montr\u00e9al attraverso il Lago Champlain per giungere ad Albany, separando le colonie del New England. Dal momento che il generale Howe si era occupato del comando della Campagna di Filadelfia, Clinton si contese il comando della campagna a nord con Burgoyne. Howe lo support\u00f2 nei suoi sforzi, ma Burgoyne convinse re Giorgio III e Lord Germain a concedergli il comando. Il re rifiut\u00f2 le dimissioni di Clinton e gli ordin\u00f2 di tornare a New York e prestare nuovamente servizio come secondo in comando di Howe. L'11 aprile di quell'anno ricevette l'investitura a cavaliere dell'Ordine del Bagno e salp\u00f2 alla volta di New York il 29 aprile successivo.\nQuando Clinton giunse a New York nel luglio del 1777, Howe non era ancora salpato per Philadelphia. Clinton rimase sorpreso dalla situazione che trov\u00f2 e si premur\u00f2 di informare Howe che le forze con cui stava partendo (7.000 uomini di cui gran parte stranieri) erano inadeguate per portare a termine felicemente l'operazione. Egli inform\u00f2 anche Howe dei difetti che aveva ravvisato nel suo piano d'azione che avrebbe finito per isolare Burgoyne da qualsiasi possibilit\u00e0 di supporto sia da Howe che da Clinton. Egli, presagendo le mosse di Washington, scrisse \"Temo che peser\u00e0 molto su Burgoyne... Se questa campagna non porr\u00e0 fine alla guerra, io profetizzo che sar\u00e0 la fine dei domini britannici in America.\"\nL'offensiva di Burgoyne nella valle dell'Hudson si concluse con un disastro; Burgoyne venne fermato a Saratoga e si arrese poco dopo. Clinton tent\u00f2, con le sue forze limitate, di prestare aiuto a Burgoyne e all'inizio di ottobre, riusc\u00ec ad occupare i Forti Clinton e Montgomery sulle colline presso il fiume Hudson; quindi invi\u00f2 delle truppe a risalire il fiume verso Albany. Queste operazioni erano per\u00f2 ormai tardive e non poterono impedire in alcun modo che il corpo di spedizione di Burgoyne fosse accerchiato e costretto alla resa a Saratoga. La campagna del generale Howe per Philadelphia era stato invece un successo; la capitale dei ribelli era stata occupata ed era stato respinto un contrattacco di Washington nella battaglia di Germantown.\nComandante in Capo.\nIl generale Howe invi\u00f2 le sue dimissioni da Comandante in Capo per il Nord America dopo le campagne del 1777 e Clinton era tra la lista dei possibili suoi successori. Malgrado non godesse della fiducia del primo ministro North, per le sue critiche e le continue richieste di dimissioni, Clinton venne formalmente nominato a quel posto il 4 febbraio 1778. Clinton assunse il comando a Philadelphia nel maggio del 1778. La Francia era a quel tempo entrata in guerra al fianco degli americani. Clinton ebbe come conseguenza l'ordine di ritirarsi da Philadelphia e di inviare 5.000 uomini nei Caraibi, area coloniale economicamente molto importante per l'Inghilterra. Per il resto della guerra, Clinton ricevette alcuni rinforzi come conseguenza della globalizzazione del conflitto. I suoi ordini furono di rafforzare l'area del Nord America e di mantenerla fermamente sotto il controllo inglese, e di non fare nulla pi\u00f9 se non spedizioni per verificare le posizioni del nemico.\nAgendo ancora una volta contro le disposizioni ufficiali, Clinton decise di spostare il suo esercito a New York via terra anzich\u00e9 via mare. Egli concluse cos\u00ec una significativa marcia verso New York, scontrandosi con l'esercito di Washington a Monmouth Court House il 28 giugno. Clinton bruci\u00f2 definitivamente la sua reputazione in patria stendendo un rapporto sui movimenti svolti che esagerava enormemente la grandezza dell'armata di Washington, minimizzando sull'altro fronte le perdite inglesi a Monmouth. Giunto a New York, Clinton e l'ammiraglio Howe dovettero scontrarsi con lo spettro di una flotta francese al di fuori del porto. Fortunatamente l'ammiraglio d'Estaing decise anzich\u00e9 di entrare nel porto, di salpare alla volta di Newport. Una volta che Clinton seppe della destinazione del nemico, egli decise di spostare le truppe a rinforzare le guarnigioni di Newport garrison mentre Lord Howe salp\u00f2 per scontrarsi con d'Estaing. Entrambe le flotte vennero colpite da una tempesta ed il tentativo americano a Newport fall\u00ec prima che Clinton arrivasse. Clinton invi\u00f2 delle forze di supporto al raid delle comunit\u00e0 vicine, mentre torn\u00f2 a New York per organizzare le truppe che dovevano essere inviate a sud. Il distaccamento per rafforzare la Florida venne inviato invece in Georgia. Questa forza prese Savannah nel dicembre del 1778 e nel gennaio del 1779 conquist\u00f2 per breve tempo Augusta. Egli inoltre predispose delle truppe per il servizio nelle Indie occidentali cercando di catturare l'isola di Saint Lucia; la spedizione ebbe successo e costrinse i francesi dell'area ad arrendersi.\nDurante quel tempo a Philadelphia e New York nel 1778 Clinton riusc\u00ec a stabilire relazioni armoniche con William Eden, membro della Commissione di pace di Carlisle. Questa commissione, guidata nominalmente dal conte di Carlisle era stata inviata nel vano tentativo di riconciliare i ribelli del Congresso. Malgrado il fallimento dell'operazione, Eden e Clinton continuarono il loro positivo rapporto di collaborazione.\nLa politica.\nCon la chiusura della stagione bellica del 1778, Clinton consider\u00f2 le nuove opzioni per il 1779. Pur sentendo che gli inglesi avrebbero tratto giovamento dal ritirare le truppe al confine, l'opinione popolare in madrepatria, cos\u00ec come il re e lord Germain, dettarono ordini in senso inverso. Lord Germain disse che le spedizioni dovevano essere condotte \"con spirito e umanit\u00e0\" per distruggere il commercio americano con continui raid nell'area; questa strategia era proprio ci\u00f2 che Clinton non voleva. Militarmente, Clinton non rimase comunque con le mani in mano ed ordin\u00f2 due spedizioni di raid contro Washington, una contro il Connecticut e l'altra contro la baia di Chesapeake.\nGi\u00e0 nel 1779 Clinton aveva inviato il suo aiutante fidato, il tenente Duncan Drummond, in Inghilterra d modo da accertarsi che le richieste di Clinton venissero prese in considerazione. Drummond riport\u00f2 per\u00f2 solo notizie negative: malgrado l'intervento ancora una volta del duca di Newcastle, il re si rifiut\u00f2 persino di considerare le dimissioni di Clinton, dicendo di lui che era \"l'unico uomo in grado di salvare l'America\". William Eden intercedette nel tentativo di migliorare la situazione di Clinton, ma le divisioni politiche nel governo e la prospettiva dell'entrata in guerra della Spagna fece s\u00ec che Clinton ottenesse ben poco di quanto richiesto. Clinton si lament\u00f2 pi\u00f9 volte anche del mancato supporto della marina dell'ammiraglio James Gambier, col quale aveva gi\u00e0 avuto difficili relazioni di lavoro. Egli invi\u00f2 quindi a Londra una lista di ammiragli che aveva pensato avrebbero potuto lavorare facilmente con lui; nessuno di questi venne prescelto e Gambier venne rimpiazzato temporaneamente da George Collier prima dell'arrivo definitivo di Mariot Arbuthnot.\nDopo il raid di Chesapeake, Clinton aveva allontanato gli americani da un punto chiave per l'attraversamento del fiume Hudson, Stony Point. Clinton aveva sperato che, con l'attesa di rinforzi dall'Europa, avrebbe potuto quindi attaccare l'esercito di Washington forzandolo a ritirarsi verso le aree montuose ben difese. Ad ogni modo, i rinforzi, incluso l'ammiraglio Arbuthnot, tardarono ad arrivare e Stony Point venne ripresa dagli americani dopo che Clinton aveva indebolito le difese del punto per i raid del Connecticut. Gli americani scelsero di non fortificare Stony Point e per questo poco dopo Clinton lo rioccup\u00f2. Ad ogni modo, gli oppositorio di Clinton sfruttarono il successo americano per criticarlo, definendolo \"indeterminato\" e \"flebile\". Un'azione simile contro un avamposto britannico nel New Jersey gli forn\u00ec nuove munizioni ed innalz\u00f2 il morale britannico. Altre azioni da New York vennero rese impossibili dalla necessit\u00e0 di uno squadrone navale per difendere l'avamposto britannico di Penobscot Bay.\nIl 30 giugno 1779 Clinton proclam\u00f2 quella che era conosciuta come Proclamazione di Philipsburg (dal momento che il quartier generale di Clinton era presso Philipsburg Manor House a Westchester). Questa proclamazione istituzionalizz\u00f2 l'offerta di libert\u00e0 a tutti gli schiavi da parte del governo britannico seguendo l'esempio di quanto fatto da una proclamazione simile fatta dal governatore della Virginia, Lord Dunmore nel 1775. Egli giustific\u00f2 quest'azione col fatto che il Continental Army stava ricercando attivamente soldati tra gli afro-americani. La proclamazione port\u00f2 molti schiavi ad abbracciare la causa inglese contro gli americani.\nLa strategia a sud.\nLe relazioni di Clinton con Arbuthnot iniziarono nel peggiore dei modi. Notizie di una flotta francese che si stava avvicinando ai porti del nord (Halifax, Newport o New York) pose i capi dell'esercito britannico su diversi fronti e convinse inequivocabilmente tutti a convenire nell'indebolimento delle posizioni di Newport col proposito di rafforzare la guarnigione di New York (indebolita da una pestilenza scoppiata). Ad ogni modo, i francesi invece assediarono Savannah con l'assistenza degli americani, e fallirono disastrosamente nel tentativo. Questo convinse Clinton che una spedizione verso la South Carolina fosse la cosa giusta da fare; i lealisti supportarono fortemente le sue idee.\nClinton inizi\u00f2 a raggruppare delle forze per prendere Charleston, ritirando truppe da Newport per questo proposito. Clinton prese personalmente il comando di questa campagna, e il corpo di spedizione di 14.000 uomini salp\u00f2 da New York sul finire di quell'anno. Dal 1780 Clinton aveva posto sotto assedio Charleston. Nel maggio successivo, lavorando con l'ammiraglio Arbuthnot, egli costrinse alla resa le truppe americane del generale Benjamin Lincoln rimaste bloccate dentro Charleston. Fu la pi\u00f9 pesante sconfitta subita dagli americani durante la guerra d'indipendenza: quasi 6.000 soldati, tra cui la maggior parte dei reggimenti dell'Esercito continentale reclutati in Virginia, Carolina del Sud e Carolina del Nord, furono fatti prigionieri. Tuttavia la collaborazione tra Arbuthnot e Clinton durante l'assedio fu difficile e la loro faida interna perdur\u00f2 per tutto il 1781, con disastrosi risultati per l'unit\u00e0 dell'alto comando britannico. Le relazioni di Clinton con Cornwallis si deteriorarono anch'esse durante l'assedio, migliorando invece dopo la resa degli americani e la partenza di Clinton alla volta di New York.\nDa New York, egli prepar\u00f2 la campagna verso sud, e la sua corrispondenza con Cornwallis nella guerra mostr\u00f2 un interesse notevole per l'esercito del sud. Ad ogni modo, dal momento che la campagna procedeva, Clinton si allontan\u00f2 sempre pi\u00f9 dai suoi subordinati. Quando la campagna era sul punto di concludersi, la corrispondenza divenne sempre pi\u00f9 frequente. Una delle principali cause di questo malcontento generale fu la corrispondenza che George Germain con Cornwallis che convinse il giovane ufficiale ad iniziare a disobbedire gli ordini del suo superiore ed a considerarsi un comandante indipendente.\nNel 1782, i combattimenti nel teatro di guerra del Nord America si conclusero con la resa di Cornwallis a Yorktown, Clinton venne rimpiazzato come Comandante in Capo da sir Guy Carleton, ed egli fece ritorno in Inghilterra.\nGli ultimi anni.\nNel 1783, Clinton pubblic\u00f2 una \"Narrazione della Campagna del 1781 in Nord America\" nella quale tent\u00f2 di giustificare il fallimento delle campagne del 1781 incolpandone il generale Cornwallis. Clinton riprese inoltre il suo seggio in parlamento, prestandovi servizio sino al 1784.\nPoco si sa su quanto sir Henry fece dal 1784 sino alla sua rielezione al parlamento nel 1790 per la costituente di Launceston, gi\u00e0 retta da suo cugino il duca di Newcastle. Tre anni pi\u00f9 tardi, nell'ottobre del 1793, Clinton venne promosso al rango di generale. Nel luglio successivo venne nominato Governatore di Gibilterra, ma mor\u00ec a Portland Place prima di assumere ufficialmente l'incarico."}
{"id": "1841127", "revid": "155634", "url": "https://it.wikipedia.org/wiki?curid=1841127", "title": "Comizio", "text": "Il Comizio (in latino \"Comitium\") era il centro politico di Roma, situato nel Foro Romano. Qui si svolgevano le pi\u00f9 antiche assemblee dei cittadini (comizi curiati). Oggi ne sono visibili solo pochi resti, dopo le trasformazioni dell'epoca cesariana e augustea che lo fecero sparire. Anticamente occupava l'angolo nord-orientale del Foro, tra la basilica Emilia, l'Arco di Settimio Severo e il Foro di Cesare. Proprio quest'ultimo ne invase gran parte della superficie per l'edificazione della nuova Curia Iulia.\nStoria.\nSi racconta che al termine dell'episodio del ratto delle Sabine, Romani e Sabini dopo una dura battaglia decisero di collaborare, stipulando un trattato di pace, varando l'unione tra i due popoli, associando i due regni (quello di Romolo e Tito Tazio), lasciando che la citt\u00e0 dove ora era trasferito tutto il potere decisionale continuasse a chiamarsi Roma, anche se tutti i Romani furono chiamati Curiti (in ricordo della patria natia di Tito Tazio, che era \"Cures\") per venire incontro ai Sabini. Contemporaneamente il vicino lago nei pressi dell'attuale Foro romano, fu chiamato in ricordo di quella battaglia e del comandante sabino scampato alla morte (Mezio Curzio), \"Lacus Curtius\", mentre il luogo in cui si conclusero gli accordi tra le due popolazioni, fu chiamato appunto \"Comitium\", che deriva da \"comite\" per esprimere l'azione di incontrarsi.\nNel Comizio avevano luogo tutte le funzioni politiche della costituzione romana. Anzi, le sue tre parti, composte in un insieme unico e funzionale, rispecchiavano proprio i tre elementi della repubblica:\nFu la zona di maggiore importanza politica del Foro e di Roma stessa dalla fine dell'et\u00e0 regia fino alla tarda et\u00e0 repubblicana, quando gran parte delle funzioni del Comizio passarono alla pi\u00f9 ampia piazza del Foro e ad altri edifici che vi si affacciavano.\nL'assemblea pi\u00f9 antica che vi si teneva era quella dei comizi curiati, cio\u00e8 dei cittadini romani divisi in curie, che vennero presto svuotati di ogni significato politico. Restarono qui per\u00f2 i comizi tributi, detentori del potere legislativo (che si potevano riunire anche sul Campidoglio). L'altra importante assemblea romana erano i comizi centuriati, che si svolgevano per\u00f2 in un'apposita zona del Campo Marzio, detta \"Ovilia\" o \"Septa\".\nNon \u00e8 escluso che le gradinate del Comizio avessero potuto servire anche per spettacoli di gladiatori, che sarebbero tra i pi\u00f9 antichi del genere, e che abbia fatto da modello per i successivi anfiteatri.\nDescrizione.\nIl \"Comitium\" era una superficie aperta, consacrata dagli auguri e orientata secondo i punti cardinali, testimoniata da scrittori antichi e da alcuni resti archeologici, tra i quali vanno annoverati i pozzi rituali, il \"Lapis niger\" e i \"Rostra vetera\". Aveva una forma circolare e culminava verso sud, coi Rostra, mentre l'altare sacro del \"Lapis Niger\" si trovava sul suo bordo accanto ai Rostra. Doveva essere dotato di gradini, del tutto somigliante ai Comizi dei Fori di altre colonie che ci sono pervenuti, come a Cosa e a Paestum (entrambi del 273 a.C.).\nLa piazza del \"Comitium\" comprendeva quindi la Curia Hostilia a nord; poco pi\u00f9 a ovest si trovava la basilica Porcia, al di l\u00e0 della quale era collocato il Carcere Mamertino e poco pi\u00f9 a sud la Colonna Menia. Il \"Senaculum\", altro luogo di riunione dei senatori, doveva trovarsi sul lato ovest del comizio, mentre la parte sud era chiusa dalla Grecostasi, una piattaforma sopraelevata dove gli ambasciatori stranieri potevano assistere alle riunioni del Senato (il nome deriva probabilmente dai Greci, pi\u00f9 importante gruppo etinico straniero a Roma). Accanto, in direzione sud-est, si trovavano i Rostra, la tribuna degli oratori che si chiamava cos\u00ec dal 338 a.C. quando vi furono affissi i rostri staccati dalle navi catturate nella battaglia navale di Anzio.\nIndividuazione.\nGli edifici che erano sorti al posto del Comizio in epoca in imperiale avevano non solo stravolto l'area urbana, ma anche cancellato quasi ogni traccia del venerando luogo. Per rintracciarlo con esattezza ci si \u00e8 basati sulle fonti scritte e su alcuni elementi conosciuti tramite gli scavi.\nPlinio il Vecchio afferma infatti che prima dell'introduzione del pi\u00f9 antico orologio solare (nel 263 a.C. durante la prima guerra punica) le ore del giorno principali venivano annunciate da un araldo pubblico che si poneva sui grandini dell'antica \"Curia Hostilia\" (prima sede del Senato romano) e annunciava il passaggio del sole tra i Rostra e la Grecostasi per il mezzogiorno e il passaggio tra la Colonna Menia e il carcere per il tramonto; grazie alla conoscenza esatta della posizione dei Rostra repubblicani e del carcere Mamertino, si \u00e8 evinto da ci\u00f2 che la Curia era a nord del Comizio, mentre Rostra e Grecostasi erano a sud. La posizione antica dei Rostra, tra il Comizio e la piazza del Foro, \u00e8 testimoniata anche da altri autori.\nMonumenti nel Comizio.\nCol tempo, una gran quantit\u00e0 di statue e monumenti occup\u00f2 ogni spazio libero nel Comizio. Tra questi c'erano:"}
{"id": "1841129", "revid": "36426", "url": "https://it.wikipedia.org/wiki?curid=1841129", "title": "Comitium", "text": ""}
{"id": "1841130", "revid": "2043251", "url": "https://it.wikipedia.org/wiki?curid=1841130", "title": "Vittorino di Petovio", "text": "Biografia.\nCelebrato nell'antichit\u00e0 per la sua cultura, Vittorino fu Vescovo di Petovio, (\"Poetavium\" oppure \"Poetabium\") l'odierna Ptuj nella Slovenia settentrionale, sulla riva destra della Drava, nella regione di Stiria.\nMolti storici lo ritengono di origine greca rifacendosi a un'opinione di Girolamo: dagli scritti patristici emerge che Girolamo mostrava un lato debole per lui, considerandolo quasi suo connazionale secondo cui era di lingua greca, ma voler concludere da essa che Vittorino fosse di origine greca, non \u00e8 affatto verosimile.\nMor\u00ec martire, molto probabilmente, nel 304 durante la persecuzione di Diocleziano. Il suo nome \u00e8 incluso tra i Padri della Chiesa del III secolo, nel catalogo dei Padri 'latini', insieme con Tertulliano, Minucio Felice, Cipriano, Novaziano e Lattanzio, detto anche il \"Cicerone cristiano\". Di Vittorino si pens\u00f2 erroneamente che fosse stato il primo Vescovo di Poitiers.\nLe informazioni su Vittorino derivano tutte da Girolamo, e le notizie sul suo martirio sono assai imprecise. Girolamo sapeva che era morto martire, ma poich\u00e9 pu\u00f2 essere vissuto solo posteriormente a Origene, cio\u00e8 nella seconda met\u00e0 del III secolo, si pu\u00f2 pensare solo alla persecuzione di Diocleziano, e da ci\u00f2 si dedurrebbe che Vittorino mori nell'anno 304 (o forse anche nel 303). Ci\u00f2 che di lui si conosce si limita al nome, al luogo e, con qualche incertezza, al tempo in cui visse.\nSoltanto nella seconda met\u00e0 del III secolo si hanno notizie sicure, quelle sulle chiese esistenti nell'Illirico danubiano. Tali chiese, per\u00f2, dovevano risalire, per la loro fondazione, a un'et\u00e0 pi\u00f9 antica perch\u00e9 appaiano perfettamente organizzate, a cominciare dalla gerarchia gi\u00e0 completamente costituita. Ed \u00e8 in una di queste chiese, quella di Petovio, che Vittorino risulta essere stato vescovo.\nImpar\u00f2 la teologia da Ireneo. Si pensa che abbia visitato la biblioteca di Gerusalemme.\nOpere.\nVittorino fu il primo esegeta di lingua latina. Dei suoi numerosi scritti san Girolamo scrive: \nSecondo Girolamo, egli scrisse commenti al libro della \"Genesi\", dell\"'Esodo\", del \"Levitico\"; inoltre ai libri dei profeti \"Isaia\", \"Ezechiele\" e \"Abacuc\"; all'Ecclesiaste, al Cantico dei Cantici; al vangelo di Matteo e al libro dell'Apocalisse di san Giovanni. Poi un'opera sulla creazione del mondo e molte altre. \nDei suoi commenti ci \u00e8 pervenuto solo quello sull'Apocalisse: \"Commentarli in Apocalypsim Ioannis\", In quest'opera l'autore si mostra \"chiliasta\"; ci\u00f2 vale anche per il trattato \"De fabrica mundi\" (La creazione del mondo).\nAltri scritti: De decem virginibus, \"In Genesim \u00ab factum est vespere et mane die unus \u00bb\" e \"Ad Iustinum Manichaeum\" sono stati a lui attribuiti, ma non \u00e8 facile provarlo.\nInno al Messia leone per vincere.\nTra i canti liturgici della Chiesa Cattolica si trova un inno tratto da un testo di San Vittorino di Pettau. Il canto si intitola \"Il Messia leone per vincere\" ed \u00e8 stato musicato dallo spagnolo Francisco Kiko Jos\u00e9 G\u00f3mez Arg\u00fcello Wirtz nel 2014. Tradotto e cantato nelle seguenti lingue: spagnolo, francese, inglese, italiano, portoghese, giapponese, arabo, polacco, ungherese, albanese e swahili, il testo \u00e8 tratto da \"Commentarii in Apocalypsim Ioannis\" e narra la vittoria pasquale del Cristo, il Messia profetizzato nel libro della Genesi al cap. 49 versetto 4 (il leone di Giuda), al termine della sua passione e della sua morte. Il testo \u00e8 il seguente:\nDottrina.\nLa sua dottrina \u00e8 molto influenzata da Giovanni, e questa influenza la si vede molto nella sua teologia, nelle sue opere e dagli elementi liturgici della comunit\u00e0 di Petovio.\nSi pu\u00f2 notare anche l'influenza occidentale che viene da Aquileia nelle opere di Vittorino.\nEscatologia.\nLa sua letteratura \u00e8 d'ispirazione millenarista, che era la pi\u00f9 evoluta in quel tempo.\nVittorino si rif\u00e0 a Ireneo che si basa sul salmo 90, 4: \u00abAi tuoi occhi, mille anni sono come il giorno di ieri che \u00e8 passato, come un turno di veglia nella notte\u00bb. Questa \u00e8 l'immagine della storia in sette millenni, dei quali l'ultimo sar\u00e0 il regno di Cristo ossia il giudizio finale."}
{"id": "1841134", "revid": "1305772", "url": "https://it.wikipedia.org/wiki?curid=1841134", "title": "Fiat AS.2", "text": "Il Fiat AS.2 era un motore aeronautico 12 cilindri a V di 60\u00b0 raffreddato ad acqua, realizzato dall'azienda italiana Fiat Aviazione nel 1926.\nL'AS.2 era destinato ad equipaggiare velivoli da competizione e venne prodotto in serie limitata.\nStoria.\nSviluppo.\nL'AS.2 venne sviluppato per essere impiegato come unit\u00e0 motrice ai modelli di idrocorsa che avrebbero partecipato all'edizione del 1926 della Coppa Schneider, in quell'anno disputata ad Hampton Roads, in Virginia. Il motore, una evoluzione del Fiat A.22 T ma di dimensioni maggiori e pi\u00f9 elevate prestazioni, traeva spunto dallo statunitense Curtiss D-12 mantenendo la stessa architettura 12 cilindri a V ma adottando pistoni in lega di magnesio, cilindri separati realizzati in acciaio e teste in lega d'alluminio.\nLa S introdotta nella designazione AS del motore, che fino ad allora utilizzava il solo suffisso A, era l'abbreviazione di \"Spinto\" e caratterizzava, come gli analoghi modelli che lo seguirono, un motore espressamente progettato per le competizioni.\nSebbene il ricorso alle leghe di magnesio fosse una soluzione tecnica all'avanguardia e che le dilatazioni termiche tra pistoni e cilindri tendessero a provocare grippaggio, l'AS.2 permise al Macchi M.39 di conquistare il primo posto, ai comandi di Mario de Bernardi, ed il terzo posto con Adriano Bacula."}
{"id": "1841135", "revid": "6923", "url": "https://it.wikipedia.org/wiki?curid=1841135", "title": "Ultra Violet/I Found Love", "text": "Ultra Violet e I Found Love sono i due diversi titoli dati al medesimo settimo album di studio dal gruppo femminile britannico pop / dance dell'ormai duo Bananarama (al secolo, Sara Dallin e Keren Woodward), pubblicato nel 1995, distribuito per lo pi\u00f9 dall'etichetta Dig It International s.r.l., soprattutto in Italia - l'altra etichetta di spicco \u00e8 la ZYX Records, su cui il lavoro esce in altri paesi (cfr, \"infra\").\nDescrizione.\nL'album esce in Giappone come \"I Found Love\", e negli USA, in Australia, Canada ed Europa continentale (Italia compresa) come \"Ultra Violet\", ma non viene pubblicato nel Regno Unito, in nessuna delle due versioni.\nLa doppia edizione e l'assenza dalle charts.\nMesso originariamente sul mercato soltanto in Giappone, con il titolo \"I Found Love\", il disco \u00e8 stato poi ripubblicato, come \"Ultra Violet\", una diversa copertina e senza la title-track dell'altra edizione (il singolo e brano di chiusura omonimo, \"I Found Love\"), in altri paesi, tra cui gli USA, l'Australia, il Canada e l'Europa continentale, Italia compresa (dove il lavoro \u00e8 stato in parte anche registrato). La promozione in Nord America e in Europa ha avuto luogo sia nello stesso 1995 che negli anni immediatamente successivi.\nNessuna delle due edizioni \u00e8 mai uscita nel Regno Unito, dove il duo non ha avuto singoli di successo dopo il remake parziale della fortunata cover \"More, More, More\" del 1993, che fu di fatto una hit minore, diventata per\u00f2 ben presto una tra le pi\u00f9 richieste di sempre durante gli spettacoli dal vivo, anche a causa del chiaro significato del titolo (\u00abanc\u00f3ra, anc\u00f3ra anc\u00f3ra\u00bb), che si presta a venire richiesto in un bis, costituito come \u00e8 dalle parole stesse con cui si chiede genericamente di cantare un'altra canzone alla fine di un concerto, in qualit\u00e0 di bis conclusivo.\nLa lunga assenza dalle UK Charts dura fino al 2005, quando le due Bananarama sono rientrate prepotentemente nella classifica britannica dei singoli, raggiungendo la Top 20 con \"Move in My Direction\" e, poche settimane dopo, la Top 30 con \"Look on the Floor (Hypnotic Tango)\", entrambe dal nono album di studio, \"Drama\", che nel complesso non ha invece riscosso molto successo, piazzandosi a stento tra le prime 150 posizioni.\nIl disco e i singoli europop.\nIl settimo album, anch'esso di scarso successo, \u00e8 stato pubblicato da varie etichette, tra cui la ZYX Records e la DigIt International (per quest'ultima \u00e8 uscito in Italia), a seconda dei diversi paesi, per via del fatto che le Bananarama non avevano all'epoca alcun contratto con una casa discografica, dopo aver lasciato la propria etichetta storica, la London Records, che aveva realizzato tutti i loro lavori fino al 1993, non rinnovando loro il contratto dopo il flop del sesto album di studio, \"Please Yourself\" del 1992, ispirato al sound del gruppo svedese disco anni settanta degli ABBA.\nDal punto di vista strettamente musicale, il long playing del 1995 porta avanti quasi esclusivamente il discorso europop, quasi esasperandolo, e ricevendo critiche negative da quasi ogni parte, nonostante il successo riscosso dall'album nelle discoteche italiane e in Giappone, e il moderato successo del primo estratto e brano d'apertura, il singolo intitolato \"Every Shade of Blue\", che vende abbastanza bene in Canada fino a raggiungere la Top 40, entrando tra i primi 100 anche in Australia, dove si ferma al Numero 94. Altri due singoli vengono estratti dalle due edizioni dell'album: la title track dell'edizione giapponese, \"I Found Love\", e uno degli unici due brani acustici della tracklisting, \"Take Me to Your Heart\" (l'altro, dal titolo simile, \u00e8 \"Take Me Away\").\n\"Take Me yo Your Heart\" viene remixato pesantemente per la versione del singolo, trasformandosi, senza troppo successo, da un piacevole pezzo basato sulla chitarra ritmica in una tipica traccia europop stucchevole, senza distinguersi pi\u00f9 dagli altri brani dell'album - che \u00e8 anche complessivamente piuttosto lungo: 11 tracce in un caso e 12 nell'altro, con l'aggiunta della title-track \"I Found Love\", lunghe in media 4 minuti ciascuna, ma percepite intorno ai 5 minuti e passa, a causa della naturale dilatazione provocata dal genere europop, tipicamente ipnotico, per un totale di quasi 50 minuti di musica da discoteca con tendenze Hi-NRG piuttosto spiccate, ma alquanto generiche.\nPer questo remix viene girato anche l'unico video promo del long playing, una clip in presa diretta, che ritrae Keren e Sara a passeggio in un campo di violette (chiara allusione al titolo e alla copertina dell'edizione europea), che si distingue per essere il videoclip pi\u00f9 economico mai girato dalle Bananarama in tutta la carriera, ancora di pi\u00f9 dei videoclip quasi amatoriali realizzati per i primi singoli del 33 giri di debutto, \"Deep Sea Skiving\" del 1983 - per esempio, \"Na Na Hey Hey Kiss Him Goodbye\" oppure \"Really Saying Something\".\n3 singoli estratti:\n1 videoclip realizzato:\nTracce.\nN.B. La tracklisting di Ultra Violet \u00e8 identica, con l'unica omissione dell'ultimo brano, \"I Found Love\", che costituisce la title-track dell'edizione giapponese, intitolata appunto I Found Love."}
{"id": "1841136", "revid": "22229", "url": "https://it.wikipedia.org/wiki?curid=1841136", "title": "Padri apostolici (generale)", "text": ""}
{"id": "1841137", "revid": "112285128", "url": "https://it.wikipedia.org/wiki?curid=1841137", "title": "Altoona (Pennsylvania)", "text": "Altoona \u00e8 un comune (\"city\") degli Stati Uniti d'America della contea di Blair nello Stato della Pennsylvania. La popolazione era di 46.320 persone al censimento del 2010.\nGeografia fisica.\nSecondo lo United States Census Bureau, ha un'area totale di .\nOrigini del nome.\nIl nome della citt\u00e0, Altoona, deriva dalla parola latina \"altus\", che significa \"alto\".\nStoria.\nNota per essere una delle pi\u00f9 grandi citt\u00e0 ferroviarie, Altoona fu fondata dalla Pennsylvania Railroad (PRR) nel 1849 su un terreno come negozio e officina per le grandi riparazioni. Altoona fu incorporata come borough il 6 febbraio 1854, e come citt\u00e0 sotto una legislazione approvata il 3 aprile 1867 e l'8 febbraio 1868.\nSociet\u00e0.\nEvoluzione demografica.\nSecondo il censimento del 2010, c'erano 46.320 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,8% di bianchi, il 3,3% di afroamericani, lo 0,1% di nativi americani, lo 0,4% di asiatici, e il 2,0% di due o pi\u00f9 etnie. Ispanici o latinos di qualunque origine erano l'1,3% della popolazione."}
{"id": "1841143", "revid": "2134764", "url": "https://it.wikipedia.org/wiki?curid=1841143", "title": "Riccardo Antonelli", "text": ""}
{"id": "1841144", "revid": "131358", "url": "https://it.wikipedia.org/wiki?curid=1841144", "title": "Federazione calcistica della Cecoslovacchia", "text": ""}
{"id": "1841149", "revid": "1543377", "url": "https://it.wikipedia.org/wiki?curid=1841149", "title": "Angelo Dall'Oca Bianca", "text": "Biografia.\nNato a Verona in vicolo Cavalletto, dalla casalinga Beatrice Resi e Giuseppe dall'Oca, verniciatore di carrozze e appassionato di pittura originario di Zevio, a causa delle modeste condizioni economiche della famiglia dovute ad una attivita di Osteria avviata dal padre andata in fallimento e del difficile carattere si trova a trascurare gli studi vivendo per le strade di Verona; a seguito della morte del padre, inizia a lavorare come manovale per garantire sostentamento alla famiglia.\nIncoraggiato dallo scultore concittadino Ugo Zannoni, che si interessa al ritratto \"Mio padre\", dal 1873 al 1876 frequenta l'l'Accademia Cignaroli di Verona con Romeo Cristani, Vincenzo de Stefani e Alessandro Milesi, allievi dei corsi di disegno e pittura di Napoleone Nani in un ambiente ancora legato ai soggetti tradizionali della ritrattistica e del Vedutismo veneti.\nNel 1876 ottiene i primi apprezzamenti dalla critica per \"Le due orfane\", esposto alla Mostra di Verona.\nDi seguito, si trasferisce a Venezia dove frequenta corsi liberi di nudo all'Accademia di Belle Arti e lo studio del verista Giacomo Favretto, dal quale apprende anche l'utilizzo della fotografia come elemento preparatorio del dipinto e aggiunge il suffisso \"Bianca\" al proprio cognome.\nNel 1877 partecipa ufficialmente per la prima volta all'Esposizione dell'Accademia di Brera con il dipinto \"Carezze e ammonizioni\" \ne ancora consecutivamente dal 1879 al 1882 (anno della tremenda piena dell'Adige che cambier\u00e0 il panorama della citt\u00e0); nel 1881 con \"Coti e Boni\", \"Sotto zero\", \"Lattivendolo\" e \"Lavatoio\", tre dei quali vengono acquistati da importanti collezionisti e nel 1882 espone \"Fuoco al camino\", \"Verso sera\", \"Primavera\", \"Fra il s\u00ec e il no\" e \"Dopo Messa\".\nNel 1884 partecipa all'Esposizione Generale di Torino con \"Nebbia sull\u2019orizzonte\", \"Serenit\u00e0\", \"Le ultime cartucce\", \"Verso sera\", \"Dopo messa\", \"Ora pro ea\", \"Pescatori di sabbia\", \"Viatico\", \"Bacio al volo\" e \"Colto in flagrante\", che viene acquistato dalla Galleria d'arte moderna di Roma.\nA partire dal 1885 entra in contatto con i fratelli Vittore e Alberto Grubicy, noti mercanti internazionali d'arte con base a Milano, decisivi nell'incentivare le vendite delle opere di Dall'Oca Bianca e accrescere la sua notoriet\u00e0; proprio la presenza nella citt\u00e0 lombarda agevola la sua conoscenza con Giovanni Segantini, Emilio Longoni e altri noti esponenti della corrente divisionista.\nNel 1886 viene insignito del Premio Principe Umberto per il dipinto \"Ave Maria gratia piena\", acquistato dal Museo di Brera.\nL'anno successivo partecipa alla prima Biennale di Venezia con \"Prima luce\".\nPer completare la sua formazione pittorica e consolidare i positivi riscontri ottenuti dalla critica, decide di trasferirsi a Roma dove conosce personaggi di rilievo culturale come Giosu\u00e8 Carducci, Gabriele D'Annunzio e Francesco Paolo Michetti, con il quale si avvicina al mezzo fotografico che utilizza come bozzetto per i soggetti da trasporre sulla tela; nella capitale viene introdotto alla regina Margherita di Savoia, che gli commissiona vari dipinti, fra i quali \"Vendemmia\" e \"Ritorno dai campi\".\nIn questo periodo partecipa alle esposizioni Biennali di Venezia, dove viene a contatto con le correnti divisioniste.\nNel 1891 \u00e8 all'Esposizione di Brera con \"Una quadriglia\" e all'Esposizione Nazionale di Belle Arti di Palermo, l'anno successivo \u00e8 presente all'Esposizione Nazionale Italo-americana di Genova e ancora a Palermo.\nNel 1893 \u00e8 presente all'Esposizione internazionale di Chicago, poi per due anni di seguito \u00e8 all'Esposizione internazionale di Berlino.\nNel 1899 partecipa per la prima volta alla III Biennale di Venezia con \"Ritratto\" e \"Primavera\".\nNel 1900 \u00e8 premiato all'Esposizione Universale di Parigi per \"Gli amori delle le anime\".\nNel 1901 presenta pi\u00f9 di 50 opere alla mostra di Budapest, nel 1903 e nel 1905 \u00e8 ancora alla Biennale di Venezia, dove riscuote pochi consensi.\nNel 1906 partecipa all'Esposizione Internazionale del Sempione con \"Il figlio mutilato\" e \"La politica\",\nnel 1908 \u00e8 all'Esposizione di Belle Arti di Milano con \"Ave Maria gratia plena\" e a Verona con \"Gli Amori delle anime\" e \"Testa di donna\".\nNel 1911 partecipa alla IX Biennale di Venezia con \"Intermezzo\".\nL'anno successivo, in occasione della X Biennale di Venezia, gli viene riservata un'intera sala con oltre 80 opere e viene contestato da una parte della critica per le soluzioni stilistiche e definito come \"dispersivo e insipido\".\nDa questo momento Dall'Oca si apparta, rifiutandosi di partecipare alle mostre, ma non fa mancare il proprio contributo allo sviluppo della cultura nella sua citt\u00e0, battendosi per la preservazione del suo patrimonio storico in sodalizio con gli altri intellettuali scaligeri Renato Simoni e Berto Barbarani, definiti dalla stampa locale \"la triade della cultura veronese\"\nNel 1937 il Comune di Verona gli dedica un'intera sezione della nuova Galleria d'Arte Moderna.\nNel 1939 viene inaugurato il \"Villaggio Dall'Oca\", costruito a beneficio dei meno abbienti della citt\u00e0 grazie ad una donazione del pittore tramite il ricavato della vendita del dipinto \"Ave Maria\" e in seguito ampliato con il suo lascito testamentario.\nNel 1941 realizza il suo testamento dove indica il lascito di denaro, circa 200 dipinti e 290 fotografie alla citt\u00e0 di Verona e ai suoi cittadini meno abbienti che vanno ad arricchire la collezione della Galleria d'Arte Moderna di Verona, oltre a quasi 600 lastre fotografiche conservate presso il Museo di Castelvecchio.\nMuore a Verona nella casa di Santa Maria Rocca Maggiore il 18 maggio 1942; viene inizialmente sepolto nel Cimitero Monumentale di Verona, dove si trova la lapide della madre Beatrice scolpita da Tullio Montini su disegno dello stesso Angelo, \nma nel 1960 le sue spoglie vengono traslate nel Villaggio Dall'Oca.\nStile.\nTalento naturale sin dalla tenera et\u00e0, nella sua prima fase pittorica Dall'Oca Bianca predilige una pittura rappresentativa del \"vero\", influenzata dal maestro Napoleone Nani, traendo spunto da scene di vita quotidiana tratte dalle vie della sua Verona e dai paesaggi delineati dall'Adige e dal Lago di Garda, evidenti anche nell'ampio corredo di lastre e fotografie oggi conservate presso il Museo di Castelvecchio che fungono da \"appunti\" per la stesura dei dipinti.\nA partire dal 1876, gli stretti contatti con il noto esponente verista Giacomo Favretto, artista al culmine della carriera, gli consente di arricchire la sua tecnica pittorica con colori brillanti e uno stile ampio e vaporoso.\nFino agli inizi del Novecento Dall'Oca Bianca \u00e8 idolatrato nella sua citt\u00e0 e apprezzato da pubblico e critica, notoriet\u00e0 che culmina nel 1886 con il conferimento del Premio Principe Umberto, nel 1901 con la personale di Budapest) e con il pluripremiato \"Gli amori delle anime\" che rappresenta un avvicinamento di Dall'Oca Bianca ai temi divisionisti e simbolisti,\nevidenti anche in opere come \"L'educazione politica\" e \"Medusa\".\nRisultano prevalenti, tra gli altri, i temi inerenti alla passione e la bellezza del mondo femminile.\nA partire dai primi anni del XX secolo \u00e8 oggetto di continui attacchi da parte della critica specializzata e dagli artisti contemporanei (come Umberto Boccioni) con riferimento alle sue partecipazioni alle Biennali di Venezia e alla sua pittura rimasta legata\nal soggetto verista, considerato non pi\u00f9 attuale e ripetitivo, per il cromatismo molto accentuato e pesante e per la presunta eccessiva dipendenza dalla fotografia.\nDa questo momento si rifugia nella sua citt\u00e0, dedicandosi alla conservazione del patrimonio artistico e paesaggistico locale e alla progettazione del \"Villaggio Dall'Oca\", destinato a beneficio dei concittadini meno abbienti.\n\u00c8 riconosciuto inoltre come l'ideatore della forma attuale del pandoro, depositata nel 1884 da Melegatti."}
{"id": "1841168", "revid": "339392", "url": "https://it.wikipedia.org/wiki?curid=1841168", "title": "I.O.R.", "text": ""}
{"id": "1841180", "revid": "3082", "url": "https://it.wikipedia.org/wiki?curid=1841180", "title": "Museo di Pergamo", "text": ""}
{"id": "1841184", "revid": "53588", "url": "https://it.wikipedia.org/wiki?curid=1841184", "title": "Cura d'anime", "text": ""}
{"id": "1841189", "revid": "1305772", "url": "https://it.wikipedia.org/wiki?curid=1841189", "title": "Rann (disambigua)", "text": ""}
{"id": "1841191", "revid": "16995021", "url": "https://it.wikipedia.org/wiki?curid=1841191", "title": "Lead-free", "text": ""}
{"id": "1841192", "revid": "16995039", "url": "https://it.wikipedia.org/wiki?curid=1841192", "title": "Lead free", "text": ""}
{"id": "1841194", "revid": "306856", "url": "https://it.wikipedia.org/wiki?curid=1841194", "title": "Porta Aurea (Costantinopoli)", "text": "La Porta Aurea o Porta d'Oro (greco: \u03a7\u03c1\u03c5\u03c3\u1fc6 \u03c0\u03cd\u03bb\u03b7, latino: \"Porta Aurea\", Turco: Alt\u0131nkap\u0131 o \"Yald\u0131zl\u0131kap\u0131\") era la porta principale di Costantinopoli attraverso le mura terrestri, usata nel corso delle cerimonie trionfali. La affiancava una fortezza nota come Strongylon (detta anche Pentapyrgion e poi Eptapyrgion), riedificata dai Turchi col nome di Yedikule.\nLa Porta.\nIn origine la Porta Aurea era un arco trionfale eretto nel 388, durante il regno di Teodosio I per celebrare la vittoria su Magno Massimo. L'arco si ergeva solitario, ben al di fuori delle vecchie mura costantiniane di Costantinopoli, ma all'interno dell'area di espansione della citt\u00e0, lungo la Via Egnazia, principale direttrice viaria. Questa, infatti, prolungandosi idealmente, attraverso la rotta Durazzo-Brindisi, nella via Appia, congiungeva le citt\u00e0 di Costantinopoli e Roma. L'arco venne presto inglobato nella nuova cinta muraria voluta dal successore di Teodosio, Arcadio: le Mura teodosiane. All'arco di trionfo vennero cos\u00ec affiancate due alte torri, anch'esse di marmo.\nDa qui si dipartiva la lunga via Trionfale che, attraversato il Foro di Arcadio e il Foro Boario, sfociava nella piazza triangolare del Philadelphion, ricongiungendosi con la Mese, la grande via centrale. Da qui, attraversando il Foro di Teodosio e il Foro di Costantino si giungeva al cuore della citt\u00e0 e dell'Impero, simboleggiato dal cippo del \"Milion\", con i complessi monumentali dell'Augustaion, del Gran Palazzo, del grande ippodromo e della basilica di Santa Sofia.\nNon lontano dalla Porta Aurea sorgevano l'importante monastero di San Giovanni di Studion e la Torre di Marmo, giunzione tra le Mura teodosiane e le Mura marittime della citt\u00e0 rivolte verso il Mar di Marmara.\nStruttura e Storia.\nArchitettonicamente elaborata, costruita di larghi blocchi squadrati e levigati di marmo uniti insieme da malta, la porta presentava tre fornici e numerose decorazioni scultoree, il tutto coronato sulla sommit\u00e0 da Vittoria alata su quadriga bronzea.\nLe porte erano coperte di foglia d'oro, dando il nome all'intero complesso.\nAttorno alla fine del X secolo alla porta venne affiancata un'ulteriore fortificazione, il \"Kastellion\", per la difesa dell'accesso principale alla citt\u00e0.\nGiacch\u00e9 la porta rimaneva usualmente chiusa al di fuori degli usi cerimoniali, esisteva poco distante una postierla per il traffico quotidiano, detta Piccola Porta Aurea (greco: \"Mikra Chrys\u0113 Pyl\u0113\", latino: \"Porta Aurea Minor\", turco: \"Yedikule Kap\u0131s\u0131\"). L'ultima occasione per l'apertura della Porta Aurea fu l'ingresso trionfale di Michele VIII Paleologo il 15 agosto 1261, dopo la riconquista di Costantinopoli e la cacciata dei Latini.\nLa porta venne gravemente danneggiata nel corso dell'assedio turco che decret\u00f2 la fine della Costantinopoli romana. L'edificazione della fortezza \"Yedikule\" ne segn\u00f2 la fine come porta urbana: inglobata nel nuovo complesso difensivo, venne murata.\nLa \"Yedikule\" (Sette torri).\nLa prima fortezza accanto alla Porta d'Oro venne eretta durante il regno di Giovanni I Zimisce, ma l'opera venne definitivamente completata sotto Manuele I Comneno.\nNota con il nome di \"Strongylon\", essa si componeva di cinque torri e per questo era nota anche come \"Pentapyrgion\".\nDistrutta dopo la conquista di Costantinopoli nel corso della Quarta Crociata (1204) e riedificata solo nel 1350 da Giovanni VI Cantacuzeno, il castello si presentava in quest'epoca composto di cinque torrioni ottagonali, connessi con le due torri difensive della Porta Aurea, con cui venne a costituire un unico complesso.\nIl nuovo aspetto di fortezza a sette torri la rese nota anche come \"Eptapyrgion\".\nGi\u00e0 nel 1391, per\u00f2, il forte venne raso al suolo per ordine dell'imperatore Giovanni V Paleologo, che in cambio ottenne di non vedere accecato il figlio Manuele II Paleologo, prigioniero del sultano ottomano Bayezid I.\nGiovanni VIII tent\u00f2 di riedificare la fortezza nel 1434, ma venne trattenuto dalle minacce del nuovo sultano Murad II.\nDopo la caduta di Costantinopoli e la conquista da parte di Maometto II, questi provvide nel 1497 a riedificare la fortezza delle sette torri, che prese il nome turco di \"Yedikule\".\nI Sultani dell'Impero ottomano la utilizzarono per un certo periodo come tesoreria, a partire dal regno di Murad III, poi come prigione per i prigionieri politici, come gi\u00e0 una delle torri era stata in periodo bizantino. In particolare vi finivano confinati gli ambasciatori dei paesi in guerra con la Porta. Osman II fu il primo sultano ad essere detronizzato e sub\u00ec l'esecuzione capitale all'interno della fortezza, dopo esservi stato tenuto prigioniero dai Giannizzeri, nel 1622.\nDurante le guerre napoleoniche vi vennero rinchiusi numerosi prigionieri francesi, incluso lo scrittore e diplomatico Fran\u00e7ois Pouqueville, che vi venne trattenuto dal 1799 al 1801, descrivendo poi nei suoi scritti con cura le condizioni della fortezza.\nL'uso come prigione termin\u00f2 nel 1831, dopodich\u00e9 la Yedikule venne restaurata e trasformata in museo nel 1959.\nLa vecchia Porta Aurea.\nNelle vecchie mura costantiniane gi\u00e0 la porta principale si apriva sulla stessa direttrice della via Trionfale-via Egnazia su cui venne eretto l'arco di Teodosio, poi divenuto \"Porta Aurea\". La vecchia porta principale, sopravvissuta al rapido declino del resto delle mura costantiniane, divenne nota col nome di vecchia Porta Aurea.\nNella tarda et\u00e0 bizantina venne utilizzata con funzioni di cappella funeraria, sopravvivendo sino all'epoca ottomana e finendo per essere distrutta durante il terremoto che colp\u00ec Istanbul nel 1509.\nTale porta, nota anche come \"Hexakionion\", cio\u00e8 \"sei colonne\", sembra avesse un'architettura similare alla Porta Aurea del Palazzo di Diocleziano, a Spalato, decorata sul lato esterno da sei colonne intervallate da nicchioni."}
{"id": "1841201", "revid": "484362", "url": "https://it.wikipedia.org/wiki?curid=1841201", "title": "Targoviste", "text": "Il toponimo Targoviste, con diverse grafie, pu\u00f2 riferirsi a:"}
{"id": "1841205", "revid": "62748", "url": "https://it.wikipedia.org/wiki?curid=1841205", "title": "Roberto Burle Marx", "text": "Inizi\u00f2 la sua carriera come artista plastico e pittore, acquisendo in seguito fama internazionale esercitando la professione di architetto paesaggista.\nRisiedette per gran parte della sua vita a Rio de Janeiro, nel S\u00edtio Roberto Burle Marx, dove sono situate le sue principali realizzazioni, anche se le sue opere possono essere visitate in tutto il mondo.\nBiografia.\nRoberto Burle Marx era il quarto figlio di Cec\u00edlia Burle (di origine franco-pernambucana) e di Wilhelm Marx, ebreo tedesco, nato a Stoccarda e impiegato domestico presso Treviri (citt\u00e0 natale di Karl Marx, cugino di suo nonno).\nLa madre, insigne pianista e cantante, indusse nei figli la passione per la musica e per la botanica. Egli l'assisteva, fin dall'infanzia, nelle cure giornaliere alle sue rose, begonie, anturios, gladioli, tinhores e molte altre specie che coltivava nel suo giardino.\nTramite la balia Ana Piascek apprese a preparare le aiuole e ad osservare la germinazione delle sementi da giardino e da orto.\nIl padre era un uomo erudito, amante della musica colta e della letteratura europea, attento alla educazione dei figli, ai quali insegn\u00f2 il tedesco, mentre era dedito agli affari nel settore del commercio di pellami e cuoio a S\u00e3o Paulo del Brasile.\nTrasferimento a Rio de Janeiro.\nA causa del declino degli affari suo padre decise di trasferirsi a Rio de Janeiro.\nLa famiglia risiedette per un periodo presso la casa di parenti e quando la nuova impresa di Wilhem Marx comincia ad avere risultati positivi si trasferiscono poi in una villa nella zona di Leme.\nNella nuova residenza Burle Marx, allora di 7 anni, inizia la sua collezione di piante e coltivazioni.\nPeriodo in Germania.\nA 19 anni Burle Marx ebbe un problema agli occhi e cos\u00ec la sua famiglia si trasferisce in Germania alla ricerca di una cura.\nRestarono in tale Paese dal 1928 al 1929 ed ebbe perci\u00f2 occasione di entrare in contatto con le avanguardie artistiche tedesche.\nL\u00ec frequent\u00f2 un giardino botanico dotato di una serra contenente vegetazione brasiliana della quale rest\u00f2 affascinato.\nVisit\u00f2 molte ed importanti mostre, tra le quali spiccavano quelle di Picasso, Matisse, Klee e Van Gogh, che ebbero una grande influenza su di lui portandolo alla decisione di studiare pittura.\nFormazione.\nDurante la permanenza in Germania Burle Marx studia pittura presso l'atelier di Degner Klemm.\nAl ritorno a Rio de Janeiro nel 1930, L\u00facio Costa, che era suo amico e vicino di casa a Leme, lo convince ad entrare nella Scuola Nazionale di Belle Arti, attuale Escola de Belas Artes dell'Universit\u00e0 Federale di Rio de Janeiro.\nBurle Marx convive in tal sede assieme a quelli che diventeranno i maggiori esponenti della architettura brasiliana moderna: Oscar Niemeyer, H\u00e9lio Uch\u00f4a e Milton Roberto.\nNegli anni trenta dirige il Dipartimento Parchi e Giardini di Pernambuco dove ancora si esprime tramite opere di ispirazione lievemente eclettica.\nDurante il periodo di tale incarico fa uso principalmente di specie vegetali nazionali ed inizia ad acquisire una certa fama, essendo invitato a progettare i giardini del Palazzo Gustavo Capanema (all'epoca Ministero dell'Educazione e Salute).\nRottura e modernit\u00e0.\nLa sua partecipazione nella definizione della moderna architettura brasiliana fu fondamentale, avendo fatto parte di gruppi incaricati alla realizzazione di molti celebri progetti.\nLa terrazza-giardino che progett\u00f2 per il palazzo Gustavo Capanema viene considerata un segno di rottura nella tradizione del paesaggismo. Il giardino, costituito tramite specie vegetali autoctone e forme sinuose (con spazi contemplativi e per la sosta), possiede una configurazione inedita per la tradizione paesaggistica brasiliana ed internazionale.\nDa quel punto in poi, Burle Marx continuer\u00e0 lavorando con un linguaggio sufficientemente organico ed evolutivo identificandolo con le avanguardie artistiche, tra le quali: l'arte astratta, il concretismo ed il costruttivismo.\nLe planimetrie dei suoi progetti ricordano molto spesso quadri astratti nei quali gli spazi creati privilegiano la formazione di angoli e sentieri attraverso gli elementi delle vegetazione nativa."}
{"id": "1841214", "revid": "1200880", "url": "https://it.wikipedia.org/wiki?curid=1841214", "title": "Papa Giovanni - Ioannes XXIII", "text": "Papa Giovanni - Joannes XXIII \u00e8 una miniserie televisiva italiana in due puntate diretta da Giorgio Capitani e trasmessa nell'aprile 2002 su Rai 1. Narra la vita di papa Giovanni XXIII, soprannominato \"il Papa buono\".\nTrama.\nPrima puntata.\nVenezia, 1958: il cardinale settantasettenne Angelo Roncalli \u00e8 il patriarca di Venezia e gli viene data la notizia della morte di papa Pio XII, cos\u00ec parte per Roma: durante il viaggio ricorda la madre e la sua misera infanzia a Sotto il Monte, in Lombardia, quando scopr\u00ec la vocazione al sacerdozio nel 1889, vedendo che il parroco del paese era la sola persona a confortare le famiglie dei suoi amici, emigrati da piccoli in America. Arrivato a Roma per il conclave del 1958, i cardinali si stanno informando sulla figura di Roncalli e si fanno raccontare i fatti di Bergamo nel 1909, quando il giovane don Angelo partecipa assieme al vescovo Giacomo Radini-Tedeschi ad uno sciopero contro lo sfruttamento. Don Angelo ed il suo vescovo sono considerati socialisti e vengono inquisiti: viste le difficolt\u00e0 degli operai il vescovo dona loro l'anello pastorale per rivenderlo e dare a tutti il ricavato. Successivamente verranno prosciolti dalle indagini. Don Angelo partecipa alla prima guerra mondiale come cappellano militare sul Carso nel 1915. Successivamente nel 1925 viene nominato vescovo dal papa Pio XI, che lo manda in Bulgaria, poich\u00e9 ci sono scontri tra ortodossi e cattolici.\nIn occasione di un terremoto che ha distrutto numerosi villaggi ortodossi, il vescovo Roncalli offre loro cibo e denaro per la ricostruzione ed i rapporti tra le due chiese si avvicinano. Arrivano dei debiti accumulati con un usuraio greco che vuole pignorare i beni della chiesa di Sofia, ma Roncalli, come il suo precedente vescovo, gli offre il suo anello pastorale per rivenderlo e ripagarsi da solo i debiti. Da Roma arriva poi monsignor Mazzoli, suo sostituto, poich\u00e9 non c'\u00e8 stata nessuna conversione. Mentre se ne va trova i fratelli ortodossi a salutarlo in segno di gratitudine e amore. Nel 1944, durante la Seconda guerra mondiale, si trova in Turchia, i nazisti bloccano un treno carico di ebrei che stanno andando in terra santa, per portarli al lager di Treblinka, qui Roncalli incontra Sara e Gad Levi, che trover\u00e0 successivamente a Roma, e cercher\u00e0 grazie all'aiuto dell'ambasciatore nazista del Reich, von Papen, di rilasciare un salvacondotto che salver\u00e0 centinaia di vite umane da Hitler (Roncalli chieder\u00e0 l'assoluzione di von Papen nel processo di Norimberga e la otterr\u00e0, mentre i Levi chiameranno il loro figlio come lui).\nNel 1945, finita la guerra, Pio XII manda Roncalli e monsignor Montini alla Nunziatura Apostolica di Parigi per evitare l'espulsione di trenta vescovi che il presidente De Gaulle vorrebbe cacciare a causa della loro adesione al regime di Vichy, durante l'occupazione nazista: grazie alla mediazione di Roncalli, ne verranno espulsi solo tre. Per questo grande coraggio, viene nominato cardinale, ma a Venezia, non nella sua Lombardia. Intanto, tornando al 1958, dopo le \"manovre\" dei cardinali francesi e italiani guidati dal cardinale Alfredo Ottaviani, inizia il conclave ed il 28 ottobre 1958 viene eletto papa proprio Roncalli, col nome di Giovanni XXIII, che, abolendo molte antiche tradizioni (come il bacio del piede), si presenta bonariamente alla folla.\nSeconda puntata.\nIl Papa viene definito dai cardinali \"di transizione\" vista l'et\u00e0 avanzata, ma egli, convinto di non esserlo, modifica l'apparato burocratico e finanziario del Vaticano e d\u00e0 anche un aumento di stipendio ai suoi dipendenti (tra cui il cardinale Nicola Canali, protodiacono nel suo Conclave), nominando anche Tardini e Montini cardinali e scegliendo il primo come segretario di Stato. Negli affari esteri incontra un mediatore tra USA e URSS, che gli riferisce l'inizio della costruzione del muro di Berlino e s'interessa al vescovo capo della Chiesa ucraina, imprigionato dal comunismo in un gulag in Siberia.\n\u00c8 il primo papa che vuole usare la televisione come mezzo di comunicazione diretto e per la prima volta esce dal Vaticano per andare a trovare i bambini in ospedale nel giorno di Natale, successivamente si reca al carcere di Regina Coeli a salutare i detenuti.\nQuesti sono i tempi della scomunica ai comunisti e Maria, una ragazza bergamasca, scrive al papa Giovanni poich\u00e9 vuole sposare il suo fidanzato che \u00e8 comunista ma il parroco glielo impedisce. Grazie all'intercessione del papa i due innamorati si sposeranno.\nGiovanni XXIII riceve anche l'arcivescovo di Canterbury, riconciliando gli anglicani con i cattolici dopo secoli, e nomina altri nuovi cardinali, e per la prima volta non europei, poich\u00e9 crede che bisogna rappresentare tutti i popoli della Terra (lo dice mentre si allontana ancora di pi\u00f9 dal Vaticano, in un pellegrinaggio ad Assisi). Successivamente comunica ai cardinali di voler convocare un concilio ecumenico universale per discutere delle problematiche d'attualit\u00e0, anche se il cardinale Ottaviani non \u00e8 in totale accordo.\nInizia il Concilio ecumenico Vaticano II con il discorso della luna, l'11 ottobre del 1962, a cui partecipano ministri di moltissime religioni e di tutto il mondo. Intanto il cardinale Tardini muore. Quando scoppia la crisi di Cuba, papa Giovanni manda un messaggio di pace agli USA e all'URSS, che funziona, dato che Kennedy e Kruscev si ritirano dall'isola senza dichiarare guerra. Roncalli incontra la figlia del presidente sovietico Kruscev in Vaticano e, ormai stremato dal tumore allo stomaco, firma la sua enciclica pi\u00f9 famosa \"Pacem in Terris\", finch\u00e9 non muore ultraottantenne il 3 giugno 1963, tra i sacerdoti ed i segretari che pregano insieme ad Ottaviani che si scusa con lui, cos\u00ec come la gente piangente in Piazza San Pietro e nel mondo. La sequenza finale mostra Angelo anziano e Angelo bambino che insieme vanno nell'aldil\u00e0.\nAccoglienza.\nLa miniserie venne trasmessa in prima visione TV su Rai Uno il 21 e il 22 aprile 2002, ottenendo un enorme successo."}
{"id": "1841216", "revid": "1318658", "url": "https://it.wikipedia.org/wiki?curid=1841216", "title": "Saint Cloud", "text": "Nome di varie citt\u00e0:"}
{"id": "1841220", "revid": "1573940", "url": "https://it.wikipedia.org/wiki?curid=1841220", "title": "Chiesa di San Bartolomeo (Cagliari)", "text": "San Bartolomeo \u00e8 una chiesa parrocchiale di Cagliari. Si trova in piazza San Bartolomeo, nella zona vecchia dell'omonimo quartiere.\nStoria e descrizione.\nIl tempio, dedicato a san Bartolomeo, venne eretto nel XVII secolo, in stile gotico catalano, e fu sede del gremio dei \"Beccai\" (i macellai). Vicino a San Bartolomeo, nella stessa epoca, venne eretta una chiesetta dedicata alla Vergine di Lluc; quest'ultima non esiste pi\u00f9, ma \u00e8 ricordata nel nome della via Vergine di Lluc, che da piazza San Bartolomeo conduce al viale Poetto.\nLa chiesa di San Bartolomeo presenta una semplice facciata a capanna, al cui apice si eleva un campanile a vela. Il portale, ritoccato nel XVIII secolo in stile barocchetto piemontese, \u00e8 sormontato da un arco a sesto acuto, sopra il quale si apre un piccolo oculo.\nAll'interno, la chiesa si presenta a navata unica, con cappelle laterali. Di particolare pregio \u00e8 la cappella dedicata alla \"Madonna di Trapani\", la cui costruzione, nel 1678, venne finanziata da un lascito di Rosalia Genov\u00e8s, nobildonna di origini trapanesi. La cappella custodisce un sontuoso altare barocco, in legno dorato, dove \u00e8 esposta una statua seicentesca raffigurante la Vergine, copia del trecentesco simulacro, scolpito da Nino Pisano, che si venera a Trapani. Sono ancora da segnalare alcuni dipinti seicenteschi (alcuni dei quali provenienti da un grande retablo, smembrato nel 1950) e il paliotto marmoreo dell'altare maggiore, settecentesco."}
{"id": "1841221", "revid": "124530552", "url": "https://it.wikipedia.org/wiki?curid=1841221", "title": "Renato Mieli", "text": "Biografia.\nNato in Egitto in una famiglia italiana di religione ebraica, si trasferisce in Italia, dove si laurea in Fisica nucleare nel 1935 presso l'Universit\u00e0 degli Studi di Padova. Nel 1937-38 \u00e8 assistente nella stessa cattedra. Militante del Partito comunista, collabora alla \u00abVoce degli italiani\u00bb, il giornale degli esuli che si stampa a Parigi. A seguito delle leggi razziali fasciste, nel 1939 abbandona l'Italia rifugiandosi nella nativa Alessandria d'Egitto ed offre agli Alleati, in particolare le autorit\u00e0 britanniche, la propria collaborazione.\nDimostra le sue capacit\u00e0 nel 1943, quando fonda un quotidiano nella Tripoli occupata dagli inglesi; successivamente, a Gerusalemme dirige i programmi radio in lingua italiana. Nel 1944 torna in Italia. I britannici gli procurano un passaporto falso con un nome inglese, \"Ralph Merrill\", e il grado di colonnello. \u00c8 nominato ufficiale dei servizi d'intelligence; lavora nel Psychological Warfare Branch, l'organismo che concede i permessi di pubblicazione ed assegna la carta per la stampa dei primi giornali. Grazie ai buoni uffici del comando alleato in Italia, viene scelto come direttore di \u00abNotizie Nazioni Unite\u00bb (NNU), l'agenzia di stampa che diffonde le notizie ai giornali delle citt\u00e0 liberate. Mantiene la carica fino al 3 marzo 1945, giorno in cui viene sciolta l'NNU. Nel gennaio dello stesso anno vengono poste le basi di una nuova agenzia di stampa, l'ANSA, destinata a sostituire l'NNU. Nella fase di transizione tra la vecchia e la nuova struttura, Mieli \u00e8 il principale collaboratore di Edgardo Longoni, il futuro direttore dell'ANSA.\nNel 1947 assume, su invito di Palmiro Togliatti, la direzione milanese de \u00abl'Unit\u00e0\u00bb. Conosce Giangiacomo Feltrinelli, di cui diventa amico. Nel 1949 viene nominato responsabile del Pci per i rapporti con l'estero, incarico che permette a Mieli di entrare in contatto con i leader dell'Est europeo. Abbandona il PCI, con altri intellettuali, dopo la rivolta ungherese del 1956.\nUscito dal PCI, Mieli aderisce alle idee degli economisti liberisti Friedrich von Hayek e Ludwig von Mises, fortemente avversi a qualsiasi forma di socialismo. A Milano crea, con il finanziamento garantito dalla Confindustria, il \u00abCentro ricerche economiche e sociologiche dei paesi dell'Est\u00bb (Ceses), organizzando seminari e convegni assieme ai sovietologi occidentali, e fonda la rivista \u00abl'Est\u00bb, dedicata al blocco sovietico. Il Ceses era la filiale italiana di Interdoc, un istituto con sede all'Aja creato nel 1963 dai servizi d'intelligence della NATO per coordinare l'offensiva anti-comunista in diversi campi (dalla propaganda alle operazioni coperte), attingendo da fonti esclusive e materiale inedito di ex quadri e dirigenti dei partiti comunisti europei.\nPartecipa con un intervento intitolato \"L'insidia psicologica della guerra rivoluzionaria in Italia\" al \"Convegno sulla guerra rivoluzionaria\" organizzato dal 3 al 5 maggio del 1965 dall'Istituto di studi militari Alberto Pollio e tenutosi all'Hotel Parco dei Principi di Roma. Il convegno ebbe come tema principale \"La guerra rivoluzionaria,\" una dottrina che in quegli anni circolava soprattutto negli ambienti militari e mirata a coordinare e dare maggior vigore alla lotta contro l'avanzata del comunismo in Italia.\nNegli ultimi anni \u00e8 stato collaboratore del \u00abGiornale\u00bb e del \u00abCorriere della Sera\u00bb. Nel 1990 \u00e8 stato nominato presidente del \u00abCentro vittime dello stalinismo\u00bb."}
{"id": "1841228", "revid": "28592", "url": "https://it.wikipedia.org/wiki?curid=1841228", "title": "Conti di Modica", "text": ""}
{"id": "1841231", "revid": "339392", "url": "https://it.wikipedia.org/wiki?curid=1841231", "title": "Frati minori di San Francesco", "text": ""}
{"id": "1841234", "revid": "28592", "url": "https://it.wikipedia.org/wiki?curid=1841234", "title": "Malattie pediatriche", "text": ""}
{"id": "1841236", "revid": "363629", "url": "https://it.wikipedia.org/wiki?curid=1841236", "title": "Laboratorio di analisi", "text": "Un laboratorio di analisi \u00e8 un particolare laboratorio chimico dove vengono effettuate misure su materiali e sostanze, allo scopo di produrre un referto che attesti le caratteristiche dell'oggetto dell'analisi. \nAd esempio i laboratori di analisi degli ospedali si occupano di misurare i parametri di campioni di materiale biologico tra cui sangue (che include siero sanguigno e plasma), urina, liquido cerebro-spinale e tessuto.\nLaboratorio di analisi cliniche.\nI laboratori di analisi cliniche sono il luogo in cui si svolge la \"medicina di laboratorio\".\nI laboratori possono essere dedicati esclusivamente all'attivit\u00e0 di prelievo e analisi di campioni biologici, o parte di una struttura pi\u00f9 grande, come un ospedale, una clinica o un istituto di ricerca. Sono classificati a seconda del livello tecnologico delle indagini svolte (laboratori generali, laboratori specializzati) e sono divisi per settori, tra cui\nLa produttivit\u00e0 di un laboratorio si misura in milioni di test per anno. \nIl personale \u00e8 suddiviso in:\nI campioni biologici vengono distinti per \nLe attrezzature presenti si possono raggruppare per fasi di lavorazione del campione.\nPreanalitica.\nIl campione biologico raccolto presso il punto di prelievo spesso viene aliquotato o trasferito in contenitori adatti alle fasi successive di lavorazione, ad esempio un vetrino portaoggetti per le analisi al microscopio, o una provetta sottovuoto di tipo specifico, o su un terreno di coltura.\nIn questa fase quindi possono essere usati:\nAnalisi.\nQuando il campione \u00e8 pronto per la fase di analisi, viene inserito nell'apparecchiatura di misura.\nTra gli apparecchi di misura usati vi sono:\nNei moderni laboratori ospedalieri, una parte rilevante del lavoro di gestione delle analisi viene compiuta usando l'informatica. Sono necessari complessi programmi gestionali, noti col nome di Laboratory Information System che tengono traccia dell'anagrafica dei pazienti, si collegano al database ospedaliero, ricevono e trasmettono le richieste di analisi, filtrano i risultati ottenuti dagli analizzatori, li conservano nel proprio database, gestiscono la stampa del referto.\nTra le analisi effettuate vi sono:\nPost analisi.\nSuccessivamente all'analisi, il campione deve essere stoccato o cestinato, come rifiuto biologico.\nNel caso di alcune analisi del sangue, ad esempio, il campione deve essere congelato e conservato per sei mesi, per motivi legali.\nIn questa fase possono essere usati:\nSpesso (circa il 10% dei casi) accade che il primo risultato delle analisi non \u00e8 convincente, o addirittura nullo. In questo caso il campione deve essere ripreso, in tempo utile, per ripetere le analisi.\nI campioni biologici presentano notevoli difficolt\u00e0 di conservazione, perch\u00e9 spesso vi \u00e8 ancora attivit\u00e0 cellulare o fisiologica in corso. Ad esempio, il sangue coagula anche fuori dal corpo, e i globuli rossi consumano gli zuccheri, modificando nel tempo il risultato della misura della glicemia.\nLaboratorio di analisi farmacologica.\nLe industrie farmaceutiche o i centri di ricerca sul farmaco dispongono di laboratori in cui analizzare farmaci, o composti chimici candidati a diventare farmaci.\nIn alcuni laboratori, si sperimenta su migliaia di composti chimici, generati con metodologie randomiche o quasi, nella speranza di trovare un composto buono (High Throughput Screening).\nLa strumentazione di misura utilizzata include:"}
{"id": "1841238", "revid": "83531", "url": "https://it.wikipedia.org/wiki?curid=1841238", "title": "Bagno di sangue di Stoccolma", "text": "Il bagno di sangue di Stoccolma, conosciuto anche come il massacro di Stoccolma (in svedese: \"Stockholms blodbad\" ed in danese: \"Det Stockholmske Blodbad\"), \u00e8 uno dei fatti culminanti della occupazione danese della Svezia. Il massacro \u00e8 il nome dato ad una serie di fatti accaduti tra il 7 ed il 10 novembre del 1520 da parte delle truppe danesi sotto il comando di Cristiano II.\nL'episodio culminante \u00e8 datato 8 novembre quando circa 100 persone, per la maggior parte nobili e religiosi facenti parte della fazione di Sture, furono giustiziati sebbene il re danese ne avesse promesso l'amnistia.\nCon il massacro di Stoccolma e la conseguente insurrezione svedese prendono distanza le due nazioni danese e svedese mettendo fine alla partecipazione svedese all'unione di Kalmar.\nCorrenti politiche in Svezia.\nIl massacro di Stoccolma fu la conseguenza di un conflitto tra due fazioni politiche i pro-unione, in favore dell'unione di Kalmar anche se dominati dalla Danimarca, e gli anti-unione, che volevano una Svezia indipendente che potesse commerciare senza vincoli nel Baltico, in altre parole il conflitto era tra una parte dell'aristocrazia svedese e chi appoggiava la politica del re Cristiano II. I leader delle due fazioni erano per gli anti-unione Sten Sture il giovane e per i pro-unione l'arcivescovo Gustav Trolle.\nIntervento militare di Cristiano II.\nIl re danese aveva gi\u00e0 isolato politicamente la Svezia, ed intervenne in aiuto dell'arcivescovo Trolle che si trovava sotto assedio nella sua fortezza di St\u00e4ket ma attaccato dalle truppe di Sture a Vedila fu costretto a tornarsene in Danimarca. Ci fu un secondo tentativo, bloccato anche questo a Br\u00e4nnkyka nel 1518, e un terzo che and\u00f2 a buon fine nel 1520 con l'aiuto di mercenari francesi, tedeschi e scozzesi.\nSture fu ferito mortalmente il 19 gennaio durante la Battaglia di Bogesund. L'esercito danese rimasto senza oppositori si diresse verso Uppsala dove era riunito il Riksdag (il senato svedese). I senatori decisero di rendere omaggio a Cristiano II, a condizione che egli desse come garanzia la piena indennit\u00e0 per i trascorsi passati e che la Svezia avrebbe continuato ad essere regolata dalle leggi svedesi. Il re accord\u00f2 queste richieste in un documento datato 31 marzo.\nChristina Gyllenstierna, vedova di Sture, stava ancora resistendo a Stoccolma tenendo appoggi da tutta la Svezia centrale, sconfisse le truppe danesi a Balunds\u00e5s il 19 marzo ma fu battuta nella Battaglia di Uppsala il venerd\u00ec santo (6 aprile).\nIn maggio la flotta danese arriv\u00f2 a Stoccolma attaccando cos\u00ec la citt\u00e0 sia da terra che da mare. La resistenza di Cristina dur\u00f2 per ben 4 mesi ma dovette arrendersi il 7 settembre con la garanzia di ricevere un'amnistia.\nIl primo di novembre i rappresentanti della nazione conferirono al re Cristiano II il diritto di ereditariet\u00e0 della corona svedese che fino a quel momento era stata elettiva.\nIl massacro.\nIl 4 novembre, Cristiano II venne consacrato da Gustavus Trolle nella chiesa Storkyrkan di Stoccolma e pronunci\u00f2 l'impegno solenne di reggere la Svezia avvalendosi solamente di funzionari svedesi, successivamente si tenne un banchetto che dur\u00f2 3 giorni.\nIl 7 novembre iniziarono i fatti che porteranno al bagno di sangue. Nella serata di quel giorno vennero chiamati da Cristiano II molti leader svedesi per una riunione improvvisa a palazzo.\nAl crepuscolo dell'8 novembre soldati danesi, con lanterne e torce, irruppero nel salone e portarono via alcune persone. Pi\u00f9 tardi, in serata, il resto degli ospiti del sovrano fu incarcerato. Tutte queste persone figuravano in una lista redatta dall'arcivescovo Trolle, una vera e propria lista di proscrizione.\nIl giorno seguente (9 novembre), un'assemblea capeggiata dall'arcivescovo sentenzi\u00f2 la condanna a morte con l'accusa di eresia.\nAlla mezzanotte i vescovi anti-unionisti di Skara e Str\u00e4ngn\u00e4s furono decapitati nella piazza principale. Quattordici nobili, tre borgomastri, quattordici consiglieri cittadini ed almeno altri venti comuni cittadini di Stoccolma furono annegati o decapitati.\nLe esecuzioni proseguirono per tutto il giorno seguente (10 novembre) per un totale di 82 persone.\nSi dice persino che il sovrano si sarebbe preso la rivincita anche sul corpo di Sture, avendolo fatto riesumare e bruciare assieme al corpo del suo bambino. La vedova di Sture e altre nobildonne svedesi furono inviate in Danimarca come prigioniere.\nLa giustificazione che Cristiano II diede al popolo svedese fu dichiarare che, onde evitare una interdizione papale, era stato costretto a fare ci\u00f2 che aveva fatto, anche se quando chiese al Papa il perdono per la decapitazione dei vescovi disse che l'evento era accaduto a causa dell'impulsivit\u00e0 delle sue truppe in quel momento\nPubblicazioni.\nIl bagno di sangue di Stoccolma \u00e8 il tema della novella storica del 1948 dell'autore finlandese Mika Waltari con il titolo \"Mikael Karvajalka\", raccontando appunto i fatti dagli occhi di un giovane finlandese che si trova a Stoccolma in quei momenti.\nViene descritto anche nella novella del 1901 \"Kongens Fald\" (la caduta del re.\"ndr\") di Johannes V. Jensen e votata come novella del XX secolo dai lettori danesi del maggior periodico di cultura."}
{"id": "1841240", "revid": "767487", "url": "https://it.wikipedia.org/wiki?curid=1841240", "title": "Kutless", "text": "I Kutless sono una Christian rock band formata nel 1999 a Portland, Oregon. La band era precedentemente conosciuta con il nome di \"Call Box\" dal 2000-2001.\nBiografia.\nFormatisi a Portland, in Oregon, erano conosciuti come \"Call Box\" fino al 2000. Hanno cambiato il loro nome in \"Kutless\" prima di pubblicare il loro primo EP, costituito da tre tracce seguite da loro, successivamente le tracce furono incluse nel loro album del 2002 sotto licenza della BEC Recordings. I Kutless hanno scelto di cambiare il loro nome ispirandosi a un versetto della Bibbia, Romani 6:23, \"Infatti il salario del peccato \u00e8 la morte, ma il dono di Dio \u00e8 la vita eterna in Cristo Ges\u00f9, nostro Signore\" (NRSV). Il loro primo singolo \u00e8 stato chiamato \"Your Touch\". Il loro secondo singolo dal loro album di debutto, ha stabilito il record per la pi\u00f9 lunga presenza in classifica nella rivista \"R &amp; R\", rimanendo nella Top 40 per quasi un anno.\nNel 2004, dopo aver lanciato il loro secondo album,\"Sea Of Faces\", I Kutless fecero il loro primo Tour. Quello stesso anno, Kutless furono invitati a cantare le loro canzoni ai Giochi olimpici di Atene, ma non poterono a causa dell'annullamento del volo aereo. Nel 2005, I Kutless pubblicarono il loro album che successivamente diventer\u00e0 il pi\u00f9 famoso,\"Strong Tower\". Quest'album \u00e8 stato l'album pi\u00f9 venduto per ora.\nNel 2006 hanno pubblicato un altro album, \"Hearts of the Innocent\". Il 23 giugno 2008 \u00e8 uscito l'album \"To Know That You're Alive\" mentre \"It Is Well\" \u00e8 uscito il 20 ottobre 2009."}
{"id": "1841242", "revid": "2115763", "url": "https://it.wikipedia.org/wiki?curid=1841242", "title": "Colorado Rapids U-23", "text": "Il Colorado Rapids U23's \u00e8 una squadra di calcio statunitense facente parte della societ\u00e0 che gestisce anche il club di Major League Soccer dei Colorado Rapids. La squadra, fondata nel 2000, gioca nella Premier Development League (PDL).\nFino al 2002, i Rapids U23 erano noti come Boulder Nova, mentre dal 2003 al 2006 utilizzarono il nome di Boulder Rapids Reserve.\nI Rapids U23 giocano le gare in casa al Pleasant View Field di Boulder (Colorado).\nNella stagione 2002, i Rapids U23 giunsero alla finale nazionale della PDL, persa contro i Cape Cod Crusaders. Nel 2004, raggiunsero nuovamente la finale, persa stavolta contro il Central Florida Kraze."}
{"id": "1841248", "revid": "74801", "url": "https://it.wikipedia.org/wiki?curid=1841248", "title": "Saint Cloud (Minnesota)", "text": "Saint Cloud \u00e8 una citt\u00e0 degli Stati Uniti d'America, capoluogo della Contea di Stearns, nello Stato del Minnesota.\nSi estende toccando anche altre due contee (Benton e Sherburne) su una superficie di e nel 2007 contava abitanti (831,81 per km\u00b2)."}
{"id": "1841253", "revid": "119242014", "url": "https://it.wikipedia.org/wiki?curid=1841253", "title": "RC44", "text": "Lo RC44, Russell Coutts 44, \u00e8 una barca a vela monoscafo voluta e disegnata dal cinque volte campione dell'America's Cup Russell Coutts e il progettista sloveno Andrej Justin.\nDescrizione.\nL'RC44 \u00e8 stato creato per il miglior livello di regate internazionali e sotto uno stretto controllo delle regole della classe.\n\u00c8 stata proposta anche come barca per la 33\u00aa America's Cup ma la barca venne respinta per lasciare posto agli IACC90, monoscafi da 90 piedi, poi stralciati anch'essi in favore di multiscafi, dopo una lunghissima disputa legale."}
{"id": "1841254", "revid": "6923", "url": "https://it.wikipedia.org/wiki?curid=1841254", "title": "Exotica (Bananarama)", "text": "Exotica \u00e8 l'ottavo album di studio del gruppo femminile britannico Bananarama, pubblicato nel 2001, soltanto in Francia.\nDescrizione.\nIl lavoro, realizzato per l'etichetta M6 Interactions e prodotto da Pascal Caubet, presenta un'alternanza di brani inediti e remake di successi storici della band, tra cui un'interessante versione Latin pop della Top 10 statunitense e britannica \"Cruel Summer\".\nDall'album sono stati estratti due soli singoli promo: il brano d'apertura, \"If\" (ritirato dal mercato poco prima o poco dopo l'uscita), e la cover di \"Careless Whisper\", il primo successo solista di George Michael (la scelta non \u00e8 affatto casuale, visto il rapporto che, da quasi vent'anni, lega met\u00e0 del duo femminile delle Bananarama, Keren Woodward, alla met\u00e0 dell'ex duo maschile degli Wham!, Andrew Ridgeley, compagno storico di George Michael: \"Careless Whisper\", scritta da entrambi, viene all'epoca attribuita al solo George per motivi di marketing, ma compare sul secondo album degli Wham!, \"Make It Big\", e Ridgeley vi suona la chitarra ritmica, per cui pu\u00f2 considerarsi una canzone degli Wham! a tutti gli effetti, nonostante il ruolo musicalmente marginale svolto da Andy all'interno dell'ex duo).\nL'ottavo long playing delle Bananarama non ha riscosso n\u00e9 il successo commerciale n\u00e9 ha ricevuto critiche positive, anzi, la versione di \"Careless Whisper\" realizzata da Sara e Keren \u00e8 stata, a dir poco, letteralmente stroncata, giudicata come una delle loro peggiori \"performance\" in assoluto, se non addirittura la peggiore di tutta la loro lunga carriera, ma le pochissime copie di \"If\" che sono riuscite a raggiungere il mercato francese, prima del prematuro e definitivo ritiro del singolo, sono diventate invece uno degli articoli pi\u00f9 rari e ricercati di sempre da fans e collezionisti di materiale realizzato dalle ragazze nel corso della loro storia musicale."}
{"id": "1841255", "revid": "767487", "url": "https://it.wikipedia.org/wiki?curid=1841255", "title": "Vogliamo vivere!", "text": "Vogliamo vivere! (\"To Be or Not to Be\") \u00e8 una commedia satirica statunitense del 1942 diretta da Ernst Lubitsch.\nPungente satira del nazismo, il titolo originale \u00e8 riferito al presunto tradimento da parte di Maria Tura con un giovane aviatore polacco che va nel suo camerino tutte le volte che il marito Josef, nell'interpretare Amleto, inizia appunto il monologo \"Essere o non essere...\". Si tratta dell'ultima interpretazione di Carole Lombard, scomparsa al termine delle riprese in un incidente aereo a soli 33 anni.\nTrama.\nAlla vigilia dell'invasione tedesca della Polonia, una compagnia di attori di Varsavia sta portando in scena una versione dell\"'Amleto\" e una nuova commedia di satira sul nazismo, che viene per\u00f2 bloccata dalla censura. Della compagnia fanno parte Josef Tura e la bella moglie Maria, coppia di noti attori. Durante una rappresentazione dell'Amleto nell'agosto 1939 Maria conosce un ammiratore, il giovane e aitante pilota Sobinski, e i due cominciano a vedersi. Ogni sera il giovane ufficiale si alza all'inizio del famoso monologo per incontrare Maria.\nDopo lo scoppio della guerra il pilota va al fronte e poi raggiunge in Inghilterra la resistenza polacca. A Londra Sobinski conosce uno dei dirigenti della resistenza, il professor Siletsky, e, saputo da quest'ultimo del suo imminente viaggio a Varsavia per incontrarsi con i resistenti locali, gli affida un messaggio per Maria. Tuttavia, quando si accorge che il professore non conosce il nome della donna pur essendo famosissima, egli s'insospettisce e due giorni dopo riferisce il tutto ai suoi superiori, che concordano nel ritenere Siletsky un impostore. Sobinski parte cos\u00ec per la Polonia per avvertire la resistenza locale.\nA Varsavia Siletsky incontra Maria e le porta il messaggio, offrendole di diventare una spia dei nazisti. Maria ne parla con il marito e Sobinski, e insieme concordano un piano per distruggere i pericolosi documenti in possesso del professore. Siletsky, con il pretesto di un incontro con il capo della Gestapo locale, il colonnello Ehrhardt, viene condotto nel teatro della compagnia, dove si accorge dell'inganno, ma viene ucciso.\nTura, truccato con la foggia di Siletsky, torna all'albergo dove egli alloggiava per distruggere la documentazione, ma viene fermato da un drappello di soldati e portato dal vero Ehrhardt. I due convengono d'incontrarsi il giorno dopo, ma il colonnello viene informato del ritrovamento del cadavere di Siletsky; quando Tura si presenta da lui mascherato da professore, Ehrhardt cerca d'incastrarlo. Tura, per\u00f2, riesce a convincere il colonnello che il vero impostore \u00e8 l'uomo ucciso.\nIl giorno dopo Hitler arriva a Varsavia e viene organizzata una rappresentazione teatrale in suo onore. Grazie ad uno stratagemma la compagnia di Tura riesce a intrufolarsi nell'aereo del \"F\u00fchrer\" e, sbarazzatisi dei piloti, lascia la Polonia, giungendo sino in Scozia. Qui gli attori vengono accolti da eroi e Tura viene premiato con l'onore di potere rappresentare l\"'Amleto\" a teatro. Per uno sberleffo del destino anche in quell'occasione, per lo stupore del protagonista, un giovane ufficiale in prima fila si alza all'inizio del famoso monologo.\nRiconoscimenti.\nIl film ha ricevuto una \"nomination\" ai Premi Oscar 1943 per la migliore colonna sonora.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti, mentre nel 2000 l'American Film Institute l'ha inserito al 49\u00ba posto della classifica delle cento migliori commedie americane di tutti i tempi.\nEdizione restaurata e rimasterizzata.\nDal 30 maggio 2013 \u00e8 tornato nelle sale cinematografiche in Italia, in edizione restaurata e rimasterizzata, grazie alla Teodora Film.\n\"Remake\".\nIl film fu rifatto nel 1983 con il titolo \"Essere o non essere\" da Alan Johnson, interpretato da Mel Brooks e da sua moglie Anne Bancroft."}
{"id": "1841258", "revid": "123902580", "url": "https://it.wikipedia.org/wiki?curid=1841258", "title": "Max Rauffer", "text": "Agli inizi della carriera, prima della riunificazione tedesca (1990), gareggi\u00f2 per la nazionale tedesca occidentale.\nBiografia.\nOriginario di Gmund am Tegernsee, Rauffer debutt\u00f2 in campo internazionale ai Mondiali juniores di Zinal 1990 e in Coppa del Mondo ottenne il primo piazzamento di rilievo il 29 dicembre 1993 nella discesa libera di Bormio, classificandosi al 49\u00ba posto. Nel 1996 esord\u00ec ai Campionati mondiali e nella rassegna iridata della Sierra Nevada fu 30\u00ba nella discesa libera e 24\u00ba nel supergigante. Colse il primo podio in Coppa del Mondo il 4 marzo 2000 nella discesa libera di Lillehammer Kvitfjell (3\u00ba) e nella stagione successiva ai Mondiali di Sankt Anton am Arlberg 2001 conquist\u00f2 il 10\u00ba posto nella discesa libera, suo miglior piazzamento iridato in carriera, e il 16\u00ba nel supergigante. Ai XIX Giochi olimpici invernali di , sua unica presenza olimpica, si classific\u00f2 34\u00ba nella discesa libera e 22\u00b0 nel supergigante.\nAi Mondiali di Sankt Moritz 2003 non complet\u00f2 n\u00e9 la discesa libera n\u00e9 il supergigante; il 18 dicembre 2004 conquist\u00f2 la sua unica vittoria in Coppa del Mondo, nonch\u00e9 ultimo podio, nella discesa libera della Saslong in Val Gardena. Ai Mondiali di Bormio/Santa Caterina Valfurva 2005, sua ultima presenza iridata, fu 18\u00ba nella discesa libera e non termin\u00f2 il supergigante; la sua ultima gara in Coppa del Mondo fu la discesa libera di Lenzerheide del 10 marzo 2005, dove fu 21\u00ba, e si conged\u00f2 dalle competizioni partecipando allo slalom gigante dei Campionati tedeschi juniores 2005, il 23 marzo seguente a Berchtesgaden.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "1841263", "revid": "281338", "url": "https://it.wikipedia.org/wiki?curid=1841263", "title": "Rassemblement pour la r\u00e9publique", "text": ""}
{"id": "1841266", "revid": "968255", "url": "https://it.wikipedia.org/wiki?curid=1841266", "title": "Musica preistorica", "text": "Nella storia della musica, la musica preistorica \u00e8 la musica della preistoria. Quasi tutte le culture preletterarie svilupparono sistemi musicali nei luoghi pi\u00f9 disparati sul globo, e alcune tradizioni permangono ancora oggi in aree isolate, soprattutto nel patrimonio della musica etnica, la cosiddetta musica antica prese il posto di quella preistorica in seguito all'avvento della grafia.\nL'archeologia musicale supplisce all'assenza di prove dirette del fatto che le popolazioni preistoriche producessero musica. Essa combina infatti studi di archeologia e di musicologia sui reperti di natura musicale.\nLe origini della musica.\nLa musica, come gran parte dei fenomeni umani, nacque probabilmente per scopi sociali ben precisi. Ipoteticamente parlando, la musica in s\u00e9 \u00e8 nata pi\u00f9 o meno durante i primi istanti della vita dell'essere umano, appena esso scopr\u00ec la possibilit\u00e0 di produrre rumori nel semplice sbattere ossa contro pietre, per poi trasformare i rumori in veri e propri suoni ideando meccanismi un po' pi\u00f9 complessi, magari accostando pietre di dimensioni e massa diverse una accanto all'altra e battendole in successione con un bastone o un osso e producendo cos\u00ec veri suoni di tonalit\u00e0 differenti e pertanto \"melodie primordiali\" che si sarebbero man mano evolute assieme all'uomo, creando ci\u00f2 che ora chiamiamo musica.\nI primi strumenti.\nIl primo strumento musicale \u00e8 stato la voce. Gli scavi archeologici su periodo paleolitico hanno portato alla luce strumenti a percussione usati maggiormente dai cacciatori; tra questi vi sono i \"sonagli legati\", cio\u00e8 piccoli oggetti quali noci, semi, noccioli, denti di animali e altro legati tra loro da una cordicella o a grappolo; \"sonagli di zucca\", zucche vuote riempite di sassolini; \"tamburi a fessura\", \"tronchi d'albero\" con una cavit\u00e0 interna longitudinale.\nAltri strumenti rinvenuti sono i \"raschiatori\", ovvero strumenti dentellati a raschiamento: gusci, bastoni, conchiglie, ossa che si raschiavano con un oggetto rigido; infine i primi strumenti a fiato: \"flauti a tacca\", \"flauti in osso a fessura\", trombe ottenute da rami scavati e trombe ricavate da ossa di animali.\nStrumenti particolari sono \"l'arpa di terra\", o cetra di terra, e \"l'arco musicale\".\nL'arpa di terra consisteva in una buca scavata nel terreno e ricoperta con corteccia d'albero. Su di essa si tendeva una corda legandola a un bastone infisso a terra e percuotendola o pizzicandola si otteneva una strana risonanza.\nL'arco musicale, invece, era formato da un ramo flessibile curvato mediante una corda tesa tra le due estremit\u00e0 e recante un \"risuonatore a zucca\" destinato ad ampliare il suono della corda pizzicata."}
{"id": "1841268", "revid": "110157", "url": "https://it.wikipedia.org/wiki?curid=1841268", "title": "Democratici Svizzeri", "text": "I Democratici Svizzeri (DS) (, , in romancio \"Democrats Svizers\", \"DS\") sono un partito politico svizzero.\nI \"Democratici Svizzeri\" si pongono a favore della neutralit\u00e0 della Svizzera e contro un'adesione della Confederazione all'Unione europea. Fino al 2007, il partito era rappresentato a livello federale in Consiglio nazionale, mentre ora lo \u00e8 solo in alcuni legislativi ed esecutivi cantonali.\nProgramma.\nI DS sono un partito nazionalista e conservatore che si riconosce nella destra sociale. Fin dalla loro fondazione sotto il nome di \"Azione Nazionale contro l'inforestierimento del popolo e della patria\" la lotta contro la svendita e il sovrappopolamento della Svizzera \u00e8 stata al centro dei programmi del partito. L'obiettivo dichiarato dei DS \u00e8 di mantenere \"una Svizzera libera, neutrale e indipendente\" nella sua attuale forma di stato federale con \"grande partecipazione del popolo a tutti i livelli politici\".\nStoria.\nI Democratici Svizzeri nascono nel 1961 su iniziativa dello zurighese Fritz Meier con il nome tedesco di \"Nationale Aktion gegen die \u00dcberfremdung von Volk und Heimat\", ovvero Azione Nazionale contro l'inforestierimento del popolo e della patria. Nel 1967 partecipano per la prima volta alle elezioni federali ottenendo un seggio con James Schwarzenbach.\nNel 1969 il partito lancia un'iniziativa volta a limitare al 10% la popolazione straniera per ogni cantone. Quest'iniziativa, conosciuta come \"Iniziativa Schwarzenbach\", fu rigettata dal popolo nel 1970 con il 54% di voti contrari. In seguito Schwarzenbach abbandon\u00f2 il partito, fondando il suo Movimento repubblicano, che avrebbe poi conquistato ben 7 seggi in Consiglio nazionale. Nel 1974 un'iniziativa analoga alla precedente fu rigettata con circa 2/3 di no.\nNegli anni 1970 l'allora presidente Valentin Oehen prov\u00f2 a dare una svolta al partito, impegnandosi anche in temi quali l'ecologia e la protezione della natura e dell'ambiente. \u00c8 un tema che si sarebbe sviluppato nei decenni a venire, come dimostra anche lo slogan utilizzato in occasione delle elezioni federali 2007: \u201e\"national\u00a0\u2013 umweltbewusst\u00a0\u2013 sozial\"\u201c (\"nazionale-ambientalista-sociale\").\nNel 1977 il partito cambia il proprio nome in \"Nationale Aktion f\u00fcr Volk und Heimat\" (Azione nazionale per il popolo e la patria). Nel 1981 l'Azione nazionale lancia un referendum contro la nuova legge sugli stranieri, vincendo di stretta misura la votazione avvenuta l'anno seguente. Negli anni 1980 il partito vince altre votazioni sempre in tema di politica d'asilo e di naturalizzazioni.\nNel 1990 i Repubblicani si riuniscono al vecchio partito, e Azione Nazionale cambia il suo nome in Democratici Svizzeri (DS). Nel 1991 i DS conquistano per la prima volta un numero di seggi alle elezioni federali tali da permettere loro di formare un gruppo parlamentare. In seguito per\u00f2 il partito perder\u00e0 sempre pi\u00f9 aderenti, elettori e parlamentari in favore, soprattutto dell'UDC. Dal 1999 al 2007 i DS sono rappresentati in Consiglio nazionale unicamente dal bernese Berhard Hess, che \u00e8 anche presidente del partito.\nDal 2007, per la prima volta dopo oltre 40 anni, il partito non conta pi\u00f9 nessun esponente a livello federale, avendo raccolto solo lo 0,5% delle preferenze. Dopo una fase di incertezza sul futuro politico dei DS (l'ipotesi era quella dello scioglimento del partito e della creazione di un'associazione patriottica volta unicamente a lanciare iniziative o referendum), il partito ha deciso di continuare ad esistere."}
{"id": "1841273", "revid": "228587", "url": "https://it.wikipedia.org/wiki?curid=1841273", "title": "Selge", "text": "Selge () \u00e8 stata un'importante citt\u00e0 della Pisidia, posta sul versante meridionale del Tauro, l\u00ec dove il fiume Eurimedonte attraversava le montagne per indirizzarsi a sud.\nGeografia ed economia.\nLa zona in cui sorgeva Selge era estremamente fertile, producendo abbondanza di olio e vino, ma la citt\u00e8 stessa era di difficile accesso, essendo circondata da precipizi e corsi di torrenti che scorrevano verso l'Eurimendote e il Cestro, attraversabili solo mediante ponti. L'acropoli di Selge era chiamata \"Kosbedion\".\nOltre al vino e all'olio, la campagna intorno a Selge era ricca in legname, con una gran variet\u00e0 di specie, tra cui lo storax, molto ricercato per emanare un profumo intenso. Selge era anche celebre per un unguento preparato con la radice di iris.\nStoria.\nSi ritiene che la citt\u00e0 sia stata una colonia greca, in quanto Strabone afferma che fu fondata dagli Spartani, sebbene poi aggiunga l'incomprensibile informazione che era stata fondata precedentemente da Calcante. Le sue eccellenti leggi e costituzione politica permisero a Selge di divenire la pi\u00f9 potente e popolosa citt\u00e0 della Pisidia, in grado, in una circostanza, di mettere sul campo di battaglia 20.000 uomini. Per questi motivi e per il valore militare dei propri abitanti, ritenuti degnamente imparentati agli Spartiati, i Selgiani non furono mai soggetti ad una potenza straniera, ma furono sempre liberi e indipendenti. Quando Alessandro Magno pass\u00f2 dalla Pisidia nel 333 a.C., Selge, che all'epoca era in guerra con Termessos, invi\u00f2 un'ambasciata che guadagn\u00f2 il suo favore e la sua amicizia.\nNel periodo in cui il generale seleucide Acheo controllava l'Asia minore orientale, Selge era in guerra con Pednelisso, che stava assediando. Acheo fu chiamato in aiuto dagli abitanti di Pednelisso e invi\u00f2 un grande esercito contro Selge (218 a.C.); dopo un lungo e vigoroso assedio, i Selgiani, traditi e disperando di resistere ancora a lungo, chiesero la pace ad Acheo, che la concesse dietro il pagamento immediato di 400 talenti e la restituzione dei prigionieri di Pednelisso, oltre al pagamento dilazionato di altri 300 talenti.\n\u00c8 strano che Plinio il Vecchio non faccia parola di Selge, in quanto \u00e8 noto dalla sua produzione numismatica che la citt\u00e0 era ancora florida sotto Adriano: fu anche menzionata da Claudio Tolomeo.\nNel V secolo la citt\u00e0 \u00e8 ricordata da Zosimo come piccola, ma era ancora abbastanza forte da respingere un attacco di Goti: un suo abitante di nome Valentino raccolse alcuni servi abituati ad affrontare i briganti e, sfruttando la conoscenza dei luoghi, ebbero la meglio sui Goti di Tribigildo.\nI resti moderni della citt\u00e0 sono parti delle mura e dell'acropoli; alcune tracce del ginnasio, della sto\u00e0, dello stadio e della basilica sono sopravvissuti, come pure i profili di due templi, ma il monumento meglio conservato \u00e8 il teatro, restaurato nel III secolo."}
{"id": "1841277", "revid": "44989", "url": "https://it.wikipedia.org/wiki?curid=1841277", "title": "Bilancio sociale", "text": "Il bilancio sociale o rendiconto della responsabilit\u00e0 sociale d'impresa \u00e8 un documento con il quale un'organizzazione, che sia un'impresa o un ente pubblico o un'associazione, comunica periodicamente gli esiti della sua attivit\u00e0, non limitandosi ai soli aspetti finanziari e contabili.\nDefinizioni possibili.\nNegli ultimi anni si \u00e8 parlato molto di responsabilit\u00e0 in ambito pubblico e in ambito privato. Sono state molte le aziende e le amministrazioni pubbliche che hanno avviato programmi di responsabilit\u00e0 sociale d'impresa.\nPer quanto diffusa, \u00e8 ancora difficile individuare una definizione unica di responsabilit\u00e0 sociale e \u00abgiova osservare che nonostante la florescenza di studi e dibattiti nel corso dell'ultimo quarto di secolo, non esiste a tutt'oggi una definizione largamente condivisa\u00bb.\nLa definizione di responsabilit\u00e0 sociale pi\u00f9 diffusa \u00e8 stata pubblicata dall'Unione europea:\n \nTale azione volontaria nasce come risposta alle esigenze di innovazione delle pratiche di governo dell'impresa e del territorio.\nTra gli strumenti di responsabilit\u00e0 sociale il bilancio sociale rappresenta l'esito di un processo e non un documento fine a se stesso:\nIl bilancio sociale in ambito pubblico.\nIl bilancio sociale nasce dalla consapevolezza che esistono diverse categorie di persone, definiti \"stakeholder\", che hanno un diritto riconosciuto, o interesse, a conoscere quali ricadute, o effetti, l'ente produce nei propri confronti.\nUna conseguenza di questo aspetto \u00e8 che l'ente, per rendere conto degli effetti del proprio operato sulle diverse categorie di persone, non pu\u00f2 esimersi dal coinvolgerli, per individuare insieme quali siano questi effetti.\nPer fare un esempio: un ente pubblico non pu\u00f2 limitarsi a dichiarare che ha costruito una piscina e che \u00e8 costata \u20ac , ma deve arricchire questo dato con il numero di persone che frequentano la struttura e possibilmente inserire il loro grado di soddisfazione; deve inoltre riconoscere il diritto dei soggetti finanziatori ad essere informati sulle caratteristiche della realizzazione, cos\u00ec come considerare gli effetti sull'ambiente e la comunit\u00e0 circostante, utilizzando indicatori adatti per misurare il grado di raggiungimento degli obiettivi che l'ente si \u00e8 prefissato, sia individualmente, sia coinvolgendo gli stakeholders pi\u00f9 rilevanti.\nAttraverso il bilancio sociale l'ente rende espliciti i risultati della sua attivit\u00e0, confrontandoli con gli obiettivi, dichiarati, in modo da permettere a tutti, ma in primo luogo a se stessa, di verificare se tali obiettivi siano stati raggiunti, o si renda necessario piuttosto, introdurre ulteriori interventi.\nUna gestione corretta, e sperimentata nel tempo, del bilancio sociale, ne fa non solo uno strumento di dialogo, ma un vero e proprio strumento di consapevolezza, e quindi di gestione. Non a caso \u00e8 stato definito \"lo specchio magico\".\nLa Riforma del Terzo Settore.\nCon la Legge 106 del 18 giugno 2016, Il Ministero del lavoro e delle politiche sociali ha avviato un procedimento di riforma di tutto il Terzo Settore, ovvero di quelle libere iniziative di cittadini che si associano per contribuire insieme al bene comune. Tra le riforme vi \u00e8 l'obbligo di redigere, pubblicare e mettere a disposizione di tutti gli stakeholder e interessati il Bilancio Sociale di un ente o organizzazione a partire dal 2021.\nPer redigere il Bilancio Sociale, il Ministero ha adottato con il Decreto del 4 luglio 2019, le Linee Guida per la redazione del Bilancio Sociale degli enti del Terzo Settore. Le Linee Guida hanno lo scopo di individuare i contenuti e definire le modalit\u00e0 di redazione per permettere agli interessati di adeguarsi al disposto normativo.\nIl Bilancio Sociale diventa per legge obbligatorio per:\nAttendibilit\u00e0 e punti deboli.\nI criteri di redazione, le informazioni da inserire, etc, non sono prescritte obbligatoriamente e quindi ogni organizzazione che pubblica il Bilancio sociale usa i criteri, i metodi e le informazioni che ritiene pi\u00f9 opportune e \nEsempi significativi sono il caso della Parmalat, che poco prima che scoppiasse lo scandalo, aveva gi\u00e0 redatto un Bilancio sociale, anche se poi non fu mai pubblicato\ne quello della Enron, fallita con un \"buco finanziario\" di 63 milioni di dollari, che ha gettato sul lastrico molti suoi azionisti, e che pubblicava regolarmente il suo Bilancio sociale. "}
{"id": "1841278", "revid": "2121138", "url": "https://it.wikipedia.org/wiki?curid=1841278", "title": "Arte del Gandh\u0101ra", "text": "Con arte del Gandh\u0101ra si intende comunemente la produzione architettonica, plastica e (seppur in misura minore) pittorica, quasi esclusivamente di soggetto buddhistico e collegata alle fondazioni religiose presenti nella regione omonima, corrispondente all'odierna piana di Peshawar (in senso pi\u00f9 ampio, la regione del Gandh\u0101ra include i territori degli odierni Pakistan settentrionale e Afghanistan orientale). Cronologicamente, l'arte del Gandh\u0101ra si colloca tra gli ultimi decenni del I sec. a.C. e il IV-V sec. d.C. (con echi che giungono fino al VII-VIII sec. d.C.). I materiali utilizzati sono la pietra (scisto e calcare), lo stucco e l'argilla. I rilievi gandharici adornavano i monumenti religiosi buddhisti (\"st\u016bpa\" e \"vih\u0101ra\") e raffiguravano scene della vita del Buddha e \"j\u0101taka\" (storie delle vite precedenti di Siddh\u0101rtha). \nL'arte del Gandh\u0101ra \u00e8 l'esito di influssi artistici diversi: indiani, iranici ed ellenistici. \u00c8 su quest'ultima componente che si sono soffermati maggiormente gli studiosi (soprattutto europei), poich\u00e9 un'arte cos\u00ec \"greca\" in una regione cos\u00ec remota avrebbe dimostrato la capacit\u00e0 civilizzatrice dell'Occidente in contrapposizione a una presunta arretratezza culturale dell'Oriente. Per decenni, studiosi occidentali e orientali si sono confrontati (a volte anche aspramente) sull'origine dell'arte del Gandh\u0101ra e sul predominio di questo o quell'influsso artistico, in particolar modo in riferimento all'immagine antropomorfa del Buddha. Non a caso l'arte del Gandh\u0101ra fu definita inizialmente \"arte greco-buddhista\", \"arte romano-buddhista\" e finanche \"arte greco-romano-buddhista\"; si trattava di definizioni coniate dagli studiosi europei e americani, tutte tese a mettere l'accento solo su una delle componenti dell'arte del Gandh\u0101ra."}
{"id": "1841279", "revid": "81195", "url": "https://it.wikipedia.org/wiki?curid=1841279", "title": "International Rugby League", "text": "L'International Rugby League (IRL) \u00e8 la federazione internazionale che governa lo sport del rugby a 13. La sua sede si trova a Manchester, nel Regno Unito. L'attuale presidente \u00e8 Nigel Wood.\nIl suoi compiti principali sono quelli di stabilire i regolamenti ufficiali validi a livello mondiale e gestire tutta una serie di competizioni tra cui la pi\u00f9 importante \u00e8 la Coppa del Mondo di rugby a 13. Tra i tornei gestiti dall'IRL figurano anche il Four Nations e la Pacific Cup, mentre le competizioni europee sono svolte sotto la supervisione della Rugby League European Federation (RLEF).\nL'IRL, a partire dal 2004, si occupa anche di premiare annualmente tutti i protagonisti che si sono distinti nel rugby a 13.\nStoria.\nLa prima federazione mondiale ad essere istituita fu originariamente l\"'Imperial Rugby League Board\", nato nel 1927 e formato da tre rappresentanti britannici e un rappresentante ciascuno di Australia e Nuova Zelanda. Sotto la spinta della federazione francese in seguito, il 25 gennaio 1948, nacque il nuovo \"International Rugby League Board\" che organizz\u00f2 anche la prima Coppa del Mondo di rugby a 13 nel 1954. \nCon lo scoppio della Super League war, durante la met\u00e0 degli anni 1990, si verific\u00f2 l'isolamento dell'Australia e la nascita della \"Super League International Board\". Con il superamento della diatriba e la formazione della National Rugby League, la spaccatura si ricompose e nel 1998 venne fondata la \"Rugby League International Federation\" (RLIF). Il 15 ottobre 2019, nell'ottica di un processo di ammodernamento, entr\u00f2 in vigore l'attuale denominazione mutata in \"International Rugby League\" (IRL)."}
{"id": "1841284", "revid": "729019", "url": "https://it.wikipedia.org/wiki?curid=1841284", "title": "Ferrovia Verona-Caprino-Garda", "text": "La ferrovia Verona-Affi-Caprino con la diramazione Affi-Garda \u00e8 stata una linea ferroviaria italiana che univa Verona al lago di Garda e alle pendici del monte Baldo, transitando per la Valpolicella. Il percorso ricadeva completamente nel territorio della Provincia di Verona.\nRealizzata grazie alla volont\u00e0 di un comitato promotore e sostenuta da molti sindaci della zona, rappresent\u00f2 un importante tassello nello sviluppo sociale e industriale dei paesi attraversati.\nLa prima tratta fu inaugurata nel 1889, mentre l'intera ferrovia fu dismessa nel 1959 a causa della mancanza di investimenti e della concorrenza del trasporto su gomma.\nStoria.\nProgetto e nascita della ferrovia.\nNella seconda met\u00e0 del XIX secolo gli abitanti di Garda, Costermano, Bardolino e Affi avevano pi\u00f9 volte manifestato l'interesse per un collegamento ferroviario diretto con il capoluogo di provincia, Verona, in quanto la linea del Brennero risultava a loro scomoda poich\u00e9 posizionata in fondo alla valle dell'Adige. Il 28 maggio 1883 si costitu\u00ec cos\u00ec un comitato promotore composto dai sindaci di Affi e Costermano (rispettivamente Giuseppe Poggi e Girolamo Giuliari) e dagli ingegneri Giovanni Beccherle e Giuseppe Fraccaroli per la costruzione di una ferrovia tra la citt\u00e0 di Verona e le pendici del monte Baldo. Il comitato si prodig\u00f2 subito nella raccolta dei fondi necessari nel progetto e nel sensibilizzare i comuni limitrofi, inoltre indisse a tal proposito un'assemblea il 2 luglio 1883, durante la quale vennero illustrati i benefici del progetto a tutti i sindaci dei paesi coinvolti che, con l'eccezione del sindaco di Garda, approvarono il progetto.\nOttenuto rapidamente il consenso degli altri comuni interessati, il comitato promotore si adoper\u00f2 per ottenere le autorizzazioni necessarie da parte del Ministero dei lavori pubblici e del Ministero della guerra: il primo rispose positivamente in poco meno di un anno dalla richiesta (la concessione pervenne il 12 luglio 1884), mentre il Ministero della guerra dette il suo benestare nel gennaio 1886, anche per il fatto che era egli stesso interessato a una linea ferroviaria in direzione del confine austriaco e che avrebbe potuto servire una caserma degli Alpini situata a Caprino. In seguito a queste autorizzazioni, nel giro di un anno si procedette a perfezionare ulteriori dettagli e il 5 febbraio 1886 venne siglata una convenzione tra comitato promotore e Governo, il quale stabil\u00ec un sussidio di lire al chilometro per quindici anni e della durata di novant'anni. Tale convenzione fu poi ratificata l'11 febbraio con Regio Decreto n. 3762.\nNell'ottobre 1886 fu costituita la \"Societ\u00e0 Anonima per la Ferrovia Verona-Caprino-Garda\" (FVCG), con sede a Milano e direzione a Verona, allo scopo di raccogliere i fondi per la costruzione e l'esercizio: la societ\u00e0 possedeva un capitale sociale di lire e fu presieduta dal banchiere Alberto Vonwiller, mentre vicepresidente fu Achille Levi; tra i consiglieri risultano Serafini, Camis e Luzzato. L'entit\u00e0 delle spese previste per la realizzazione dell'opera spiega per quale motivo fu necessario ricorrere a capitali non veronesi: in quel tempo Verona viveva un periodo di arretratezza economica e industriale e non era presente una classe imprenditoriale in grado di investire cos\u00ec ingenti capitali in tal opera, inoltre le ancora present\u00ec \"servit\u00f9 militari\" non favorirono il decollo dell'industria, come invece era avvenuto gi\u00e0 da tempo in Lombardia.\nL'anno successivo furono avviati gli espropri e vi furono alcune polemiche fra Societ\u00e0 Anonima e comune di Verona sul posizionamento della stazione di testa: la prima voleva collocarla nei giardini di porta San Giorgio, mentre il secondo non era intenzionato a creare problemi agli abitanti della zona e agli utenti della strada postale per il Tirolo, che sarebbe stata tagliata dalle rotaie in quei pressi. La questioni sfoci\u00f2 in un'azione legale, seguita con interesse dalla stampa locale, che port\u00f2 il comune a ottenere una vittoria quantomeno sul piano economico, nonostante ci\u00f2 la stazione fu attestata a San Giorgio e la linea tra Caprino e Verona fu inaugurata il 3 agosto 1889.\nL'inaugurazione.\nIl 3 agosto del 1889, a sei anni dalla costituzione del comitato promotore, venne inaugurata la prima tratta della ferrovia, tra Verona Porta San Giorgio e Caprino Veronese, con una festa a cui partecip\u00f2 una folla numerosa e molte autorit\u00e0, anche se mancarono i rappresentanti del comune di Verona. Nel suo primo viaggio il treno ferm\u00f2 ad ogni stazione, dove accolse a bordo il sindaco del comune corrispondente, e all'arrivo a Caprino, accompagnato da numerose persone provenienti anche dalle localit\u00e0 montane, si tenne il pranzo ufficiale. Il giorno successivo all'inaugurazione inizi\u00f2 il servizio passeggeri: il successo si rivel\u00f2 notevole, anche per la voglia di provare il nuovo mezzo, a tal punto che le prime corse registrarono il pieno.\nInizialmente transitavano cinque coppie di treni al giorno, tra andata e ritorno, e il costo del biglietto era di lire 3,75, 2,70 e 1,70 rispettivamente in prima, seconda e terza classe. Il personale era vestito con un'uniforme nera e berretto, con fodera blu in cui erano presenti dei filetti e bordi rossi o d'argento a seconda delle mansioni e del grado.\nIn un'epoca in cui l'automobile era appannaggio per pochi ricchissimi, la nascita di questa ferrovia rappresent\u00f2 un radicale cambio nelle abitudini della popolazione in quanto il tempo per spostarsi da Verona a Caprino si ridusse ad una mezz'ora, rispetto alle due ore impiegate dai mezzi tradizionali (cavalli e carretti).\nLa costruzione della linea per Garda, prevista dai progetti originari, fu invece sospesa in attesa di ulteriori sussidi. Si dovette attendere la costituzione di un nuovo comitato promotore per risolvere la questione e sollecitare l'avvio dei lavori: si firm\u00f2 una nuova convenzione con il Governo, che fu approvata con Regio Decreto n. 82 del 23 febbraio 1902. La Affi-Garda fu inaugurata il 31 gennaio 1904.\nLa ferrovia nei primi decenni del Novecento.\nNel 1910 la FVCG sub concesse la ferrovia alla Societ\u00e0 Veneta per la Costruzione e l'Esercizio di Ferrovie Secondarie Italiane, la quale mantenne in esercizio la linea durante la prima guerra mondiale, quando per esigenze belliche le corse civili furono pressoch\u00e9 soppresse a favore del trasporto militare. Al termine del conflitto la ripresa per\u00f2 stent\u00f2 a decollare, cos\u00ec la societ\u00e0 di gestione fu costretta a ridurre il traffico a soltanto quattro coppie di corse al giorno nel periodo estivo e tre in quello invernale.\nA causa dell'insufficienza del servizio, nel 1924, la Societ\u00e0 Veneta non ritenne pi\u00f9 conveniente esercire la linea che quindi fu riscattata dalla Provincia: l'ente pubblico effettu\u00f2 diversi investimenti tra cui l'acquisto di automotrici ad accumulatori costruite dalla Rognini &amp; Balbo le quali permisero di aumentare il numero di corse, passando ad espletare quattro corse invernali e sei estive per l'intera rete, a cui si aggiungevano due corse fino a Parona e tre fino a Domegliara, inoltre si progett\u00f2 (a seguito di una delibera del 14 dicembre 1925) di elettrificare completamente la linea, modifica che per\u00f2 non venne mai attuata a causa di contrasti tra l'Amministrazione e il Governo Fascista.\nIl 1925 fu costellato da alcuni incidenti che fortunatamente non provocarono danni ai passeggeri. L'11 marzo un convoglio deragli\u00f2 presso la stazione di Calmasino a causa di una chiusura incompleta di un scambio, mentre il 9 luglio, a causa di un errore umano del manovratore, alcuni carri fuoriuscirono dai binari creando ritardi sulla linea di diverse ore. Sempre nello stesso anno venne denunciato ai carabinieri un tentativo di manomissione della linea con il ritrovamento di alcuni sassi collocati sui binari presso il passaggio a livello di Cavaion.\nDopo una decina d'anni di gestione diretta, tuttavia, la provincia entr\u00f2 in una fase difficile, per cui decise di cedere la gestione alla Societ\u00e0 Anonima Esercizi Riuniti (SAER) nel giugno 1935, la quale negli anni seguenti procedette al riordino del materiale rotabile, dismettendo quello ritenuto ormai obsoleto.\nLa ferrovia durante e dopo la seconda guerra mondiale.\nDurante la seconda guerra mondiale la ferrovia risent\u00ec della difficile situazione: oltre ai cronici problemi derivati dalla difficolt\u00e0 dell'approvvigionamento dell'acqua per le caldaie, essa fu spesso oggetto di attacchi e bombardamenti, in particolare nel 1943 quando si ebbero gli episodi pi\u00f9 gravi, ovvero a settembre la morte di una passeggera a seguito di un attacco con mitragliatrice di un aereo inglese tra le stazioni di Costermano e Pesina, e un analogo assalto avvenuto il 3 novembre, con un bilancio ancora pi\u00f9 grave. Tra il mese di luglio del 1944 e quello di aprile del 1945 la ferrovia fu interrotta diciannove volte dai bombardamenti anglo-americani, nonostante ci\u00f2 i ripristini furono sempre tempestivi in quanto la linea era utilizzata dall'esercito tedesco per i rifornimenti. A causa della difficolt\u00e0 di reperimento dei mezzi, inoltre, venne per un certo periodo sospeso anche il servizio di trasporto del carbone tra Domegliara e Caprino. Un grave danno all'infrastruttura della linea si ebbe il 25 aprile 1945, al termine dell'occupazione tedesca, quando i soldati, ormai in fuga, minarono e fecero saltare il ponte della Sega, che venne ricostruito l'anno seguente con arcate in calcestruzzo armato grazie a una spesa di lire totalmente a carico dello Stato.\nNel 1948 la SAER acquist\u00f2 dalle Ferrovie dello Stato delle automotrici ALn 556 che furono impiegate per il trasporto viaggiatori: i nuovi rotabili misero in luce tutti i limiti del vecchio armamento, incapace di sostenere aumenti di velocit\u00e0. Erano necessari per\u00f2 nuovi investimenti che la Provincia non intese effettuare, per questo motivo nel 1954 si decise per la chiusura della linea.\nLa fine della linea.\nNella prima met\u00e0 degli anni cinquanta fu commissionato uno studio economico sul trasporto pubblico veronese che port\u00f2 a delinearsi la volont\u00e0 di sopprimere la linea nonostante le molte voci a difesa della ferrovia. I detrattori presentarono le seguenti argomentazioni:\nIl tronco Garda-Affi fu il primo ad essere dismesso, nel luglio 1956, seguito dal Caprino-Domegliara, nel dicembre 1956; per il tratto Verona-Domegliara fu prevista la trasformazione in filovia, che avrebbe percorso la nuova strada della Valpolicella. Tale trasformazione fu approvata con Decreto ministeriale 30 novembre 1955, n. 3451, che concretizzava quanto previsto dalla Legge 5 agosto 1952, n. 1221..\nL'ultima corsa ferroviaria fu espletata il 30 aprile 1959.\nCaratteristiche.\nInfrastruttura.\nLa linea ferroviaria era a singolo binario, armato con rotaie Vignoles a scartamento ordinario da 1435 mm. La lunghezza complessiva della linea era di 45,404 km, di cui 34,109 della Caprino-Verona e 11,295 della diramazione Affi-Garda.\nPercorso.\nVerona Porta San Giorgio-Caprino.\nIl capolinea cittadino della ferrovia era situato in localit\u00e0 San Giorgio, nei pressi dell'omonima chiesa, da dove, a partire dal 1893, il centro di Verona era raggiungibile grazie ad un servizio di omnibus a cavalli istituito dai fratelli Carlo e Giuseppe Carlini di Villafranca. Dopo la prima decina di metri in discesa, il percorso ferroviario continuava su sede stradale nell'odierna via Mameli. Abbandonata la citt\u00e0, la linea ferroviaria si dirigeva verso Parona attraversando, poco prima di raggiungere il paese, due gallerie ravvicinate di una lunghezza complessiva di 400 m.\nSuperata Parona si arrivava, dopo aver attraversato l'abitato di Arbizzano, nella frazione di Santa Maria di Negrar, quindi la fermata successiva si trovava in centro a Pedemonte, vicino alla chiesa parrocchiale. Dopo aver affrontato una curva verso destra, il treno transitava da San Floriano, la cui fermata era situata nei pressi dell'omonima pieve, dove serviva anche gli abitanti del comune di Marano di Valpolicella. Successivamente giungeva nel capoluogo a San Pietro in Cariano e quindi transitava da Domegliara, nel comune di Sant'Ambrogio di Valpolicella, la cui fermata era una delle pi\u00f9 importanti della linea in quanto presente la stazione ferroviaria sulla linea del Brennero.\nOltrepassata la statale del Brennero la ferrovia raggiungeva, con un percorso quasi interamente posto in trincea, l'abitato di Ponton, dove veniva attraversato il fiume Adige grazie ad un ponte dedicato. Superato l'Adige, il treno proseguiva oltre la stazione di Sega inerpicandosi su una salita che raggiungeva una pendenza massima del 25\u00a0\u2030: si arrivava cos\u00ec alla stazione di Affi, dalla quale si diramava, in direzione opposta, la linea per Garda. Da Affi il percorso della ferrovia \u00e8 stato sostituito sullo stesso sedime dalla provinciale 9 e, passando per Albar\u00e8, raggiungeva la stazione di Costermano. Da questa stazione, posta in piena curva di stretto raggio, la linea svoltava verso destra, innestandosi su un rettilineo, lungo quasi quattro chilometri al termine del quale era situata la stazione di Caprino Veronese. Essa rappresent\u00f2 la base logistica della ferrovia in quanto vi erano ubicati magazzino merci, rimessa locomotive, piani caricatori, binari per il ricovero dei mezzi e l'officina per le riparazioni.\nSu alcune antiche mappe topografiche possiamo trovare traccia di un progetto del prolungamento della linea fino a Ferrara di Monte Baldo da costruirsi, per alcuni tratti, a cremagliera.\nAffi-Garda.\nIn uscita dalla stazione di Affi, il percorso della linea superava l'attuale area degli impianti sportivi di Affi e, poco dopo, un ponticello su un fossato. Il tracciato della linea corrisponde a quello della provinciale 9 fino all'abitato di Cavaion.\nLa prima stazione era quella omonima, le cui strutture sono situate in via Fracastoro, in un punto del tracciato posto in leggera curva verso sinistra. In seguito alla dismissione della linea, il fabbricato viaggiatori della stazione \u00e8 stato trasformato in Centro Anziani.\nUscendo in direzione Garda, dopo l'incrocio con via san Faustino il tracciato della linea \u00e8 corrispondente a quello della provinciale 31 per la cui realizzazione \u00e8 stato utilizzato il sedime della dismessa ferrovia. La linea, dopo una curva e una controcurva, raggiungeva il culmine della diramazione per Garda presso il quale era ubicata, in piena curva a stretto raggio come nel caso di Costermano, la fermata di Calmasino.\nDa quest'impianto, la ferrovia percorreva un tratto ricco di curve necessarie per scendere di quota dall'altopiano morenico verso il lago di Garda che corrisponde a quello della provinciale 31 fino all'incrocio con la strada Campazzi nei pressi di Bardolino. In questo punto, il tracciato si allontana dalla provinciale effettuando una curva verso destra per poi incrociare nuovamente la provinciale stessa in corrispondenza della rotonda con via Europa Unita. Il percorso di quest'ultima strada e quello di via Ugo Foscolo corrispondono a quello della linea dismessa.\nUna volta raggiunto il lago, la prima stazione che si incontrava era quella di Bardolino, situata in piazzale Gramsci. In seguito alla dismissione della linea, il suo fabbricato viaggiatori \u00e8 stato reimpiegato come sede di un circolo ricreativo per anziani.\nDopo Bardolino, la ferrovia proseguiva per tre chilometri lungo l'attuale passeggiata Rivalunga, su un tracciato in piano, fino ad arrivare al capolinea di Garda, situato presso il lungolago Europa. Il fabbricato viaggiatori era posto lateralmente ai binari lungo via San Francesco; in seguito alla dismissione della ferrovia fu abbattuto.\nGarda trasse molti vantaggi dall'arrivo della ferrovia: se alla fine del XIX secolo l'economia del luogo si basava prevalentemente sulla pesca, la fine del suo isolamento ha portato all'avvio di attivit\u00e0 turistiche e commerciali.\nMateriale rotabile.\nPer i primi anni d'esercizio, la \"Societ\u00e0 anonima per la Ferrovia Verona-Caprino-Garda\" si affid\u00f2 a locomotive a vapore di fabbricazione Krauss ed Henschel. Ad eccezione della prima locomotiva acquistata, che fu ceduta nel 1916, le altre furono demolite nel 1959. Il parco delle carrozze passeggeri, con vagoni a doppio asse, era cos\u00ec composto:\nIl parco vetture merci, sempre a doppio asse, era invece formato da un totale di quarantaquattro carri, di cui quindici atti al servizio internazionale (cinque scoperti e dieci scoperti), venticinque carri scoperti con sponde e quattro carri dedicati al trasporto di bestiame.\nAl passaggio di gestione all'amministrazione provinciale il materiale impiegato sulla linea era costituito da sei locomotive a vapore, ventisette carrozze passeggeri a due assi e quarantun carri per il trasporto merci. Durante tale epoca si avvi\u00f2 un programma di ammodernamento della linea: nel 1925 si procedette all'acquisto di cinque elettromotrici ad accumulatori prodotte dalla ditta Rognini e Balbo in modo da raggiungere l'obbiettivo di effettuare un maggior numero di corse ad un costo minore, inoltre furono acquistate nove carrozze e diciassette carri merci, mentre diciassette vagoni passeggeri furono dismessi. Si arriv\u00f2, pertanto, al seguente parco rotabile:\nSempre nel 1925 fu distratta una motrice ad accumulatori dalla tranvia San Bonifacio-Lonigo-Cologna Veneta per essere assegnata alla Verona-Caprino.\nLa dieselizzazione, almeno per il servizio passeggeri, si attu\u00f2 nel dopoguerra, quando la SAER, nel 1948, acquist\u00f2 dalle Ferrovie dello Stato quattro automotrici ALn 556 che furono riparate dalla Breda: questi furono gli ultimi mezzi ad entrare in funzione sulla linea. Alla chiusura della stessa, il parco rotabile era cos\u00ec formato:"}
{"id": "1841285", "revid": "228587", "url": "https://it.wikipedia.org/wiki?curid=1841285", "title": "Rugby League European Federation", "text": "La Rugby League European Federation (RLEF) \u00e8 la federazione che governa lo sport del rugby a 13 in Europa e nell'emisfero nord. Istituita nel 2003, il suo attuale presidente \u00e8 l'inglese Maurice Watkins."}
{"id": "1841288", "revid": "38120", "url": "https://it.wikipedia.org/wiki?curid=1841288", "title": "Lahinis", "text": ""}
{"id": "1841292", "revid": "92282678", "url": "https://it.wikipedia.org/wiki?curid=1841292", "title": "Bilancio ambientale", "text": "Il bilancio ambientale o rendiconto di sostenibilit\u00e0 ambientale \u00e8 un documento informativo nel quale vengono descritte tutte le principali relazioni tra l'impresa e l'ambiente. Esso \u00e8 pubblicato volontariamente dalle aziende allo scopo di comunicare direttamente con il pubblico interessato.\nNel bilancio ambientale sono contenuti alcuni indicatori:\nI bilanci ambientali possono essere distinti in due categorie:\nIl bilancio ambientale, cos\u00ec come il bilancio sociale, si rivolge agli \"stakeholders\" di un'azienda (politici, pubblico interno, mercato, soggetti pubblici e finanziari)."}
{"id": "1841294", "revid": "38120", "url": "https://it.wikipedia.org/wiki?curid=1841294", "title": "Popolo Libero", "text": ""}
{"id": "1841303", "revid": "1251388", "url": "https://it.wikipedia.org/wiki?curid=1841303", "title": "\u010ceskoslovensk\u00fd Poh\u00e1r", "text": "La Coppa di Cecoslovacchia (in ceco \"\u010ceskoslovensk\u00fd Poh\u00e1r\") era la coppa nazionale calcistica cecoslovacca.\nOrganizzata dalla Federazione calcistica cecoslovacca (\"\u010ceskoslovensk\u00fd fotbalov\u00fd svaz\"), vedeva opporsi i vincitori della Coppa della Repubblica Ceca e della Coppa di Slovacchia. In precedenza si erano gi\u00e0 svolti dei tornei simili a livello non ufficiale: la \"\u010ceskoslovensk\u00fd Poh\u00e1r\" nel 1951/52 e nel 1952/53, vinte rispettivamente da Kovosmalt Trnava e ATK Praga, e la \"Spartak\u00edadn\u00ed Poh\u00e1r\" nel 1955 e nel 1959/60 vinte da Slovan Bratislava e RH Brno\nIl vincitore della Coppa di Cecoslovacchia si qualificava per la Coppa delle Coppe.\nLo Sparta Praga e il Dukla Praga sono le squadre che vantano il maggior numeri di successi: 8."}
{"id": "1841307", "revid": "1226", "url": "https://it.wikipedia.org/wiki?curid=1841307", "title": "La mela (Faber)", "text": ""}
{"id": "1841309", "revid": "3732", "url": "https://it.wikipedia.org/wiki?curid=1841309", "title": "Radiotelegrafia nella guerra italo-turca", "text": "La radiotelegrafia nella guerra italo-turca \u00e8 il primo esempio di applicazione militare su larga scala della trasmissione radio, nata alla fine dell'Ottocento.\nL'arma del Genio organizz\u00f2 per la guerra di Libia il primo servizio regolare di radiotelegrafia campale su larga scala; unico precedente ma su scala pi\u00f9 limitata era stato quello organizzato dall'esercito tedesco durante la rivolta degli Herero nell'Africa del Sud-Ovest (oggi Namibia) nel luglio del 1906.\nLe stazioni R.T. furono importanti fino dai primi sbarchi per i collegamenti con la flotta e i servizi logistici; a comandare la compagnia R.T. di Tripoli fu chiamato l'allora tenente Luigi Sacco che arriv\u00f2 in Libia il 9 ottobre 1911 pochi giorni dopo l'inizio della guerra. \nIl 16 dicembre giungeva a Tripoli lo stesso Guglielmo Marconi che insieme a Sacco e alla presenza del comandante della spedizione italiana gen. Caneva effettu\u00f2 una serie di esperimenti di trasmissione radio con l'Italia usando anche un semplice filo disteso sulla sabbia come antenna.\nGli esperimenti di Marconi dimostrarono la fattibilit\u00e0 di una rete radiotelegrafica anche in un territorio desertico e povero di infrastrutture come quello libico. Nei mesi successivi la compagnia R.T. allest\u00ec una rete centrata sulla stazione a scintilla da 1,5 kW situata sul molo del forte turco di Tripoli. Altre stazioni furono installate a Misurata, Sirte, Misda, Beni Ulid.\nUn problema di difficile soluzione si rivel\u00f2 quello del trasporto delle stazioni R.T. su una rete stradale fatta di piste nel deserto e sulla sabbia. Sacco dovette riprogettare le stazioni per il trasporto sulla soma dell'unico animale in grado di muoversi con disinvoltura in quell'ambiente: il cammello. Grazie a queste stazioni \"cammellate\" l'arma del Genio fu in grado di insediare velocemente nuove stazioni radio nei territori via via occupati.\nL'uso delle comunicazioni radio ebbe dunque un ruolo importante in questa guerra e mise in luce le grandi potenzialit\u00e0 del nuovo mezzo di comunicazione anche in campo militare. Potenzialit\u00e0 ma anche rischi: le trasmissioni radio sono facilmente intercettabili e nella sua relazione sugli esperimenti compiuti insieme a Marconi, Luigi Sacco scriveva: \u00ab\"Naturalmente il nemico pu\u00f2 fare lo stesso, d'onde la necessit\u00e0 sempre maggiore di cifrare le comunicazioni R.T.\"\u00bb\nUn punto debole questo che in molti paesi fu pienamente compreso solo durante la Grande guerra all'inizio della quale solo gli eserciti di Francia e Austria disponevano un ufficio crittografico ben organizzato. In Italia tocc\u00f2 proprio a Luigi Sacco di allestire il primo Ufficio cifra, presso il Comando supremo dell'esercito.\nBibliografia.\nCorrado Picone, Carlo Micheletta, \"Il ten.gen. Luigi Sacco\", Istituto storico e di cultura dell'Arma del Genio, Roma 1971"}
{"id": "1841314", "revid": "438678", "url": "https://it.wikipedia.org/wiki?curid=1841314", "title": "La figlia del capitano (film 1947)", "text": "La figlia del capitano \u00e8 un film del 1947 diretto da Mario Camerini.\nIl soggetto \u00e8 tratto dal romanzo omonimo di Aleksandr Puskin, tra gli sceneggiatori anche Steno e Mario Monicelli.\n\u00c8 stato presentato in concorso al Festival di Cannes 1947 in cui vinse il Nastro d'argento.\nTrama.\nRussia: durante il regno di Caterina II il giovane alfiere Piotr, in seguito a una mancanza di responsabilit\u00e0, viene spedito per punizione dal padre, un ex generale, in un fortino sperduto nella steppa siberiana. Durante il tragitto assieme all'accompagnatore Savelich, riverisce, salvando da morte certa, un cosacco scampato a una valanga di neve. Giunto a destinazione viene accolto nella casa del capitano Minorov. Qui rimane attratto dalla bella Mascia, figlia del capitano, la quale riceve anche le attenzioni, non ricambiate, del giovane ufficiale Svabrin.\nI due si fidanzano, ma l'armonia viene interrotta dall'assalto al fortino delle orde ribelli dei cosacchi capitanati da Emiliano Pugacioff, il quale si fa passare per lo zar Pietro III grazie alla sua forte somiglianza col sovrano. Conquistato il fortino, Pugacioff fa impiccare chiunque non decida di unirsi a lui. Svabrin giura fedelt\u00e0 all'uomo, Piotr rinuncia e viene messo al patibolo. Pochi istanti prima dell'esecuzione Savelich riconosce nel feroce capo l'uomo da loro salvato pochi mesi prima. Pugacioff offre riconoscenza ai due salvandoli dall'impiccagione. In seguito il forte viene attaccato dalle truppe imperiali e riconquistato. Nel mentre Piotr e Svabrin hanno un duello di spada in cui Svabrin viene ferito mortalmente, non prima di accusare Piotr di essersi venduto ai ribelli in presenza delle truppe. Piotr viene cos\u00ec condannato a morte. Disperata, Mascia tenta di raccontare la realt\u00e0 dei fatti all'imperatrice Caterina, che rimane pressoch\u00e9 inflessibile. Poco prima della pena capitale Caterina si reca nelle segrete da Pogacioff per sapere la verit\u00e0 sul giovane: egli afferma che Piotr non ha mai tradito la sovrana. Caterina concede dunque la grazia al fedele Piotr, il quale pu\u00f2 cos\u00ec riunirsi all'amata Mascia.\nDistribuzione.\nIl film venne distribuito nel circuito cinematografico italiano l'8 ottobre del 1947.\nCuriosit\u00e0.\nAldo Silvani interpreta il ruolo di Mironov e allo stesso tempo doppia l'attore Gualtiero Tumiati.\nOpere correlate.\nSul medesimo soggetto, nel 1958 Alberto Lattuada realizz\u00f2 il film \"La tempesta\" con protagonisti Geoffrey Horne, Van Heflin e Silvana Mangano.\nNel 1965 \u00e8 stato girato anche uno sceneggiato televisivo omonimo diretto da Leonardo Cortese per la Rai, in cui Amedeo Nazzari reinterpret\u00f2 lo stesso personaggio da lui gi\u00e0 sostenuto nella pellicola di Camerini."}
{"id": "1841319", "revid": "287204", "url": "https://it.wikipedia.org/wiki?curid=1841319", "title": "Bobo Stenson", "text": " \nStenson cominci\u00f2 ad essere notato dal 1963 quando inizi\u00f2 a suonare sui palcoscenici di Stoccolma accompagnando una lunga serie di jazzisti statunitensi, fra i quali Sonny Rollins, Stan Getz e Gary Burton. Collabor\u00f2 anche con Don Cherry fin da quando il trombettista statunitense si trasfer\u00ec in Scandinavia.\nGli anni 1970 furono un periodo molto intenso per Bobo Stenson, che suon\u00f2 in diverse formazioni fra cui la band Rena Rama con Palle Danielsson e un trio molto popolare con Arild Andersen e Jon Christensen, pi\u00f9 avanti anche con Jan Garbarek. Nel 1988, si un\u00ec al quartetto di Charles Lloyd e dal 1996 compare a pi\u00f9 importanti festival jazz con il sestetto di Tomasz Sta\u0144ko."}
{"id": "1841323", "revid": "2028514", "url": "https://it.wikipedia.org/wiki?curid=1841323", "title": "Ademaro di Chabannes", "text": "Biografia.\nNacque senz'altro da un ramo cadetto di una nobile famiglia del Limosino, nel ducato d'Aquitania (\"Ademarus ex nobili Aquitaniae familia ortus est\").\nI suoi genitori lo inviarono, molto giovane, ad Angoul\u00eame, nel monastero di Saint-Cybard; prosegu\u00ec i suoi studi a Limoges, nel monastero di San Marziale. Al suo ritorno al monastero di Saint-Cybard, fu ordinato sacerdote, divenendo uno dei personaggi pi\u00f9 influenti del monastero, dove diresse le attivit\u00e0 intellettuali, e da questo momento inizi\u00f2 a raccogliere i materiali per le sue cronache.\nAdemaro si dedic\u00f2 alla cronaca del ducato d'Aquitania, intitolata \"Chronicon Aquitanicum\" e a una cronaca del regno dei Franchi, intitolata \"Francicum\" o \"Historia Francorum\"; quest'ultima, in tre volumi, a partire dal leggendario re Faramondo, sino al 1028. Il terzo volume fu ritenuto di notevole importanza storica e, nel corso del XIX secolo, fu pubblicato in Monumenta Germaniae Historica, serie completa di fonti attentamente preparate e pubblicate per lo studio della storia della Germania, dai tempi dell'impero romano fino al XVI secolo.\nNel 1028, Ademaro ritorn\u00f2 a Limoges dove appoggi\u00f2 la teoria di San Marziale di Limoges che pretendeva di essere apostolo, e non semplicemente confessore e vescovo, riprendendo la leggenda che narra che fu inviato da San Pietro stesso a evangelizzare tutta l'Aquitania. L'initiativa port\u00f2 Ademaro a redigere una \"Vie de saint Martial (vita di San Marziale)\" nel 1028-1029, che accese un notevole fervore popolare attorno alla figura di Marziale che in Aquitania fu considerato un Santo che era stato inviato a Limoges addirittura da San Pietro e quindi era da considerare un apostolo.\nLa teoria sostenuta da Ademaro fu per\u00f2 contrastata da un monaco itinerante, Benedetto di Chiusa, che invece sosteneva che la leggenda dell'apostolato di Marziale, fosse un falso e come tale fu considerata al di fuori dell'Aquitania; infine Pio IX nel maggio del 1854 sfat\u00f2 ogni leggenda a tale riguardo, riconoscendo Marziale come evangelizzatore dell'Aquitania e confutando definitivamente le teorie di Ademaro.\nAdemaro dopo ritorn\u00f2 al monastero di Angoul\u00eame, dove si dedic\u00f2 all'insegnamento e inoltre scrivendo dei sermoni delle copie delle favole di Fedro e dedicando diverse poesie a san Marziale.\nAdemaro part\u00ec in pellegrinaggio a Gerusalemme nel 1033, et mor\u00ec in Terra Santa, l'anno dopo (1034).\nAdemaro di Chabannes oltre che monaco e storico fu anche compositore musicale e letterato di successo, con vasti interessi e solo la sua ammirazione per San Marziale lo condusse ad interventi discutibili (ma comuni nel medioevo) a sostegno delle sue teorie."}
{"id": "1841329", "revid": "5695", "url": "https://it.wikipedia.org/wiki?curid=1841329", "title": "Marco Vichi", "text": "Biografia.\nMarco Vichi scrive su riviste e quotidiani locali ed \u00e8 stato curatore di antologie come \"Citt\u00e0 in nero\" e \"Delitti in provincia\".\nNel 1999 ha realizzato per Radio Rai Tre alcune puntate del programma \u201cLe Cento Lire\u201d, dedicate all'arte in carcere. Ha esordito con numerosi racconti pubblicati su diverse riviste italiane. Nello stesso anno Vichi pubblica il suo primo romanzo, \"L'inquilino\", dal quale trarr\u00e0 una sceneggiatura insieme all'amico Antonio Leotti.\nNel 2002, con \"Il Commissario Bordelli\", ha fatto la sua prima apparizione il commissario protagonista di una serie di polizieschi ambientati nella Firenze degli anni sessanta. Vichi ha anche allestito spettacoli teatrali e curato sceneggiature televisive, tenuto laboratori di scrittura in diverse citt\u00e0 italiane e presso l'Universit\u00e0 di Firenze.\nVive nelle Colline del Chianti."}
{"id": "1841331", "revid": "1226", "url": "https://it.wikipedia.org/wiki?curid=1841331", "title": "Cuoricini di cioccolato dal Nuovo Mondo", "text": ""}
{"id": "1841334", "revid": "1543377", "url": "https://it.wikipedia.org/wiki?curid=1841334", "title": "Giacinto Achilli", "text": "Ordinato sacerdote della Chiesa cattolica, diventa in seguito fervente ma controverso sostenitore del Protestantesimo. Si mette particolarmente in rilievo per le sue attivit\u00e0 in Inghilterra e per aver vinto una causa in tribunale per calunnia contro il cardinale John Henry Newman.\nBiografia.\nGiacinto Achilli nasce e viene battezzato il 24 giugno 1802 a Celleno presso Viterbo, che allora faceva parte degli Stati Pontifici. Entra nell'ordine dei Domenicani nel 1819, si laurea in filosofia nel 1821 ed \u00e8 ordinato sacerdote del 1825. Subisce un'azione disciplinare da parte delle autorit\u00e0 ecclesiastiche per presunti abusi sessuali.\nUlteriori atti di indisciplina costringono il Tribunale ecclesiastico a sospendere permanentemente Achilli dalla cura d'anime, imponendogli una penitenza di tre anni nel remoto monastero di San Nazzaro. Di l\u00ec per\u00f2 fugge, riparando a Corf\u00f9, allora protettorato britannico, e vi chiede asilo politico asserendo di essere un cavaliere fuggito dalla fortezza di Ancona. Le autorit\u00e0 dell'isola sembrano disposte a concedere, per\u00f2, la sua estradizione richiesta dal console dello Stato pontificio. Scoprono, per\u00f2, come Achilli dichiari di essere un perseguitato per motivi di fede, essendosi convertito al Protestantesimo. Di fatto, questi era stato ingaggiato in una fervente propaganda anti-cattolica, sotto l'influenza di Isaac Lowndes il segretario presbiteriano scozzese della Societ\u00e0 Biblica. Tutto questo sembra per\u00f2 che non impedisca ad Achilli di avere ulteriori disavventure Si allea poi con i patrioti italiani risorgimentali che per\u00f2, pi\u00f9 tardi, lo denunciano per essersi disonestamente profittato di loro.\nRisorgimento.\nA seguito dei moti rivoluzionari italiani del 1848, a Roma nasce la Repubblica. Achilli la raggiunge nei primi mesi del 1849 e continua la sua propaganda anti-cattolica e repubblicana. Il 24 giugno 1849 sposa Josephine Hely, figlia pi\u00f9 giovane del capitano James Hely del quale era diventato amico quando si trovava in Inghilterra.\nLa Repubblica romana cade nel giugno 1849 quando i francesi occupano la citt\u00e0 e ristabiliscono come capo dello Stato il Papa Pio IX. Sebbene il presidente francese Luigi Napoleone chieda al Papa di concedere un'amnistia, Achilli viene arrestato dal Cardinale vicario e fatto imprigionare dal tribunale ecclesiastico in Castel Sant'Angelo, reo di aver predicato contro la religione cattolica ed aver preso parte ai moti rivoluzionari. L\u00ec il teologo e storico tedesco Augustin Theiner cerca di riconvertirlo al Cattolicesimo, senza per\u00f2 alcun successo. Lewis Tonna ed altri evangelici londinesi fanno pressione sul governo francese affinch\u00e9 Achilli sia liberato e, nell'ottobre del 1849 hanno successo.\nL'Inghilterra e la controversia.\nI sostenitori evangelici di Achilli lo riportano in Inghilterra e lo stabiliscono come pastore della chiesa evangelica di lingua italiana sotto l'egida dell'Alleanza Evangelica. Una serie di pamphlet antagonisti che alternativamente attaccano e difendono la sua figura, vengono pubblicati da Eardley e da esponenti prominenti del Cattolicesimo inglese, fra cui il cardinale Nicholas Wiseman. Il cardinale John Henry Newman \u00e8 disposto a reiterare le accuse di Wiseman sull'immoralit\u00e0 sessuale di Achilli affermando che quest'ultimo avesse mentito sulle reali cause della sua espulsione dalla chiesa cattolica e ne parla in una conferenza pubblica il 28 luglio 1850, dopo un consulto legale, temendo un'accusa di calunnia. Gli avvocati lo rassicurano esprimendo l'opinione che una tale reazione fosse possibile ma non probabile. Nell'agosto seguente l'Alleanza Evangelica rende noto che intende appoggiare Achilli nel denunciare Newman per calunnia.\nAchilli offre un compromesso, ma Newman afferma di non poter ammettere da parte sua alcuna colpa. Una tale ammissione avrebbe macchiato Wiseman e l'intera Chiesa cattolica del Regno Unito, oltre che s\u00e9 stesso. Newman chiede a Wiseman di rendere disponibile tutta la documentazione necessaria a sostenere il caso, ma il Wiseman non riesce a produrre alcunch\u00e9. Achilli giura che le accuse che gli vengono fatte non abbiano alcun fondamento. Questo lo autorizza a portare avanti contro Newman l'accusa di calunnia, piuttosto che una semplice causa civile per danni. Newman rischia cos\u00ec il massimo della pena, una multa illimitata o persino un anno di carcere.\nIl processo inizia il 21 giugno e dura cinque giorni. Newman \u00e8 sostenuto dagli avvocati pi\u00f9 famosi del tempo, ma, secondo la legge, deve giustificarsi e fornire prove circostanziate di quanto afferma. Manda cos\u00ec una delegazione all'estero per raccogliere prove, ed essa ritorna dall'Italia e da Malta con alcune fra le presunte vittime dell'Achilli disponibili a testimoniare. Il giudice, il barone John Campbell protestante, rifiuta per\u00f2 l'accettabilit\u00e0 di tali testimonianze e condivide l'opinione anti-cattolica prevalente nella giuria. Tuttavia, per ironia della sorte, egli diventa il primo giudice ad ammettere come prova in un tribunale inglese un documento dell'Inquisizione.\nNewman viene condannato per calunnia il 25 giugno 1852 per non essere riuscito a fornire prove per 22 delle 23 accuse rivolte all'Achilli. Il 31 gennaio 1853 egli viene condannato a pagare un'ammenda di 100 sterline (corrispondenti a 8800 sterline attuali). Le sue spese legali ammontano a 12.000 sterline (un milione di sterline attuali) pagate con una sottoscrizione pubblica raccolta fra i cattolici.\nUltime notizie di Achilli.\nL'esito del processo diventa una vittoria di Pirro per Achilli, la cui reputazione dubbia \u00e8 diventata pubblica. Si trasferisce negli Stati Uniti d'America seguendo la piccola Chiesa degli Swedenborghiani e lavora per una Societ\u00e0 biblica americana alla traduzione del Nuovo Testamento in italiano che, valutata positivamente dagli esperti, viene pubblicata a New York nel 1854.\nRimanda sua moglie in Italia e, nel 1859 si ritrova in tribunale accusato di avere avuto rapporti sessuali adulterini con certa Miss Mary Bogue. Secondo il New York Times del 22 dicembre 1859, il fatto avvenne presso una casa di cure termali, dove aveva cercato ospitalit\u00e0 con suo figlio, la Bergen Heights Water Cure, e dove pot\u00e9 conoscere una giovane degente, la Mary Bogue, appunto. \u00c8 arrestato e processato. L'Achilli si difende dicendo che la Bogue \u00e8 ormai di fatto sua moglie e che ella ha mantenuto il suo cognome d'origine solo perch\u00e9 la cosa non si risapesse. L'Achilli \u00e8 poi messo in libert\u00e0 pagando una cauzione. Il quotidiano rileva come la questione sia finita in tribunale su denuncia del direttore della casa di cura, dopo che Achilli per diversi mesi non aveva pagato la retta.\nNel 1860 scompare dalla circolazione, lasciando un figlio suo e della Bogue, di otto anni, alle cure della madre, con un biglietto indicante la sua intenzione di suicidarsi. Da allora non si sapr\u00e0 pi\u00f9 nulla di lui."}
{"id": "1841335", "revid": "729019", "url": "https://it.wikipedia.org/wiki?curid=1841335", "title": "Carta dei valori", "text": "La carta dei valori \u00e8 uno degli strumenti adoperabili nell'ambito della CSR (Corporate Social Responsability).\nDal punto di vista simbolico \u00e8 uno dei principali documenti stilati dall'azienda. La carta dei valori \u00e8 strutturata soprattutto sul principio di equit\u00e0, ovvero un principio etico generale a cui devono ispirarsi tutti i dipendenti a qualsiasi livello. Tale principio si specifica nei criteri di: trasparenza, correttezza, efficienza, spirito di servizio, collaborazione, valorizzazione delle risorse umane.\nL'azienda nell'orientarsi verso nuovi obiettivi lo fa tenendo conto dell'intero sistema di valori fondamentale per definire la corporate identity. A tal fine diventa fondamentale per l'azienda riconoscere l'importanza nell'adottare indicatori morali e di cittadinanza attiva sempre pi\u00f9 legati all'incisivit\u00e0 aziendale della gestione delle risorse intangibili.\nUna maggiore responsabilizzazione delle persone che lavorano in azienda consiste appunto nell'agire sui comportamenti che devono essere coerenti con il sistema valoriale e la cultura aziendale di riferimento per l'azienda."}
{"id": "1841336", "revid": "599013", "url": "https://it.wikipedia.org/wiki?curid=1841336", "title": "Forte Sebastiano", "text": "Il forte San Sebastiano (conosciuto anche come forte Cherle, in ted. Werk Sebastiano) \u00e8 una fortificazione militare situata sull'altopiano di Folgaria, a 10 chilometri da Folgaria in localit\u00e0 Prima Posta, ad un'altitudine di 1.445 m s.l.m., nella provincia autonoma di Trento. Il forte appartiene al grande sistema di fortificazioni austriache al confine italiano.\nStoria.\nIl forte fu progettato nel 1909 e costruito tra il 1911 ed il 1913, in una posizione molto avanzata (2 chilometri dall'allora confine) con una forma triangolare; la realizzazione fu seguita inizialmente dal primo tenente Eugenio Luschisky e successivamente dal capitano Karl von Barta, andando a costituire il terzo caposaldo armato dello \"sbarramento Folgaria\". Il forte deve il suo nome alla vicinanza della frazione di San Sebastiano. L'originale nome Cherle \u00e8 stato cambiato in quanto poteva confondersi con quello di forte Verle.\nIl forte San Sebastiano durante la prima guerra mondiale era comandato dal capitano Edmund Proksch. Data la sua posizione, il forte era per\u00f2 tenuto sotto tiro dalla vicina fortificazione italiana del forte Campomolon, posto in posizione dominante (1850 m) e con obici dotati di maggior calibro (anche 280\u00a0mm) (quasi il doppio di quelli austriaci) che effettivamente bombardarono in modo massiccio il forte austriaco (25 e 26 aprile).\nUna volta che questo fu abbandonato dagli austriaci, il forte fu quindi occupato dai soldati italiani nel novembre 1918.\nDopo la guerra, e precisamente con il Regio Decreto 1882 del 12 agosto 1927, il forte fu radiato dalle opere militari e danto in affitto al Comune di Folgaria per 29 anni a partire dal 1\u00ba gennaio 1931, assieme al forte Sommo Alto e forte Dosso del Sommo. Dal 18 maggio 1935 il forte appartiene al comune di Folgaria.\nDopo che il forte pass\u00f2 in mano al comune, si inizi\u00f2 a depredarlo del metallo che poteva ancora essere utile, utilizzando addirittura della dinamite, riducendolo in uno stato pietoso.\nVicino alla fortezza si trova la ben nota \"Scala dell'Imperatore\" (ted. \"Kaisertreppe\"), una lunga scalinata in pietra che all'epoca conduceva a un ospedale militare, mentre oggi solo ad alcuni suoi ruderi.\nLa fortezza \u00e8 arrivata al giorno d'oggi molto danneggiata, ma fortunatamente alla fine degli anni novanta si sono effettuati lavori di restauro da parte della cooperativa Job's di Ala, che permettono di accedere in parte ad alcune gallerie del forte (se non sono allagate). Nei pressi si trova l'ex cimitero militare."}
{"id": "1841347", "revid": "1573940", "url": "https://it.wikipedia.org/wiki?curid=1841347", "title": "Chiesa di San Simone (Cagliari)", "text": "La chiesa di San Simone \u00e8 un edificio religioso di Cagliari. Sorge in localit\u00e0 Sa Illetta (isolotto di San Simone), nello stagno di Santa Gilla.\nStoria e descrizione.\nL'isolotto di San Simone \u00e8 un luogo in cui i ritrovamenti archeologici testimoniano il passaggio dei punici e dei romani. In questi luoghi, in epoca altomedievale, sorgeva la citt\u00e0 di \"Santa Igia\", capitale del Giudicato di Cagliari.\nL'erezione della chiesa di San Simone si fa risalire al XVI-XVII secolo, anche se la presenza dell'abside semicircolare suggerirebbe origini pi\u00f9 antiche.\nL'edificio \u00e8 di modeste dimensioni; presenta facciata a coronamento orizzontale, con al centro un piccolo campanile a vela. Particolarmente pregevole \u00e8 il portale, strombato e sormontato da un arco a tutto sesto, la cui lunetta ospita un dipinto raffigurante san Simone benedicente.\nLa chiesetta, inglobata in una fattoria e attualmente di propriet\u00e0 privata, \u00e8 officiata il 28 ottobre. In tale giorno i pescatori dello stagno organizzano una processione nelle imbarcazioni tipiche, dette \"cius\", per onorare san Simone."}
{"id": "1841348", "revid": "647919", "url": "https://it.wikipedia.org/wiki?curid=1841348", "title": "Ghostbusters the videogame", "text": ""}
{"id": "1841350", "revid": "1543377", "url": "https://it.wikipedia.org/wiki?curid=1841350", "title": "Marie-Antoine Car\u00eame", "text": " A Car\u00eame si deve una grande attivit\u00e0 di semplificazione e codifica dello stile di cucina noto come \"haute cuisine\", la componente pi\u00f9 elaborata della cucina internazionale.\nBiografia.\nNacque a Parigi nel 1784, da Marie Jeanne Pascal e Jean Gilbert Careme, poco prima quindi della Rivoluzione francese. \nFu abbandonato in tenera et\u00e0 dai suoi indigenti genitori,in un'et\u00e0 compresa tra i 9 ed i 12 anni. \nSembra sia certo che la sua famiglia fosse numerosa: pare che i genitori avessero generato fra i 15 ed i 25 figli. \nSecondo la leggenda, il padre lo port\u00f2 a pranzo in una trattoria e saldato il conto, gli disse:\"Questi sono gli ultimi soldi che posso spendere per te\". Non ebbero mai pi\u00f9 modo di incontrarsi. \nDa giovanissimo inizi\u00f2 a lavorare come garzone di cucina in una griglieria parigina in cambio di vitto e alloggio. Nel 1798 divenne apprendista di Sylvain Bailly, un celebre \"p\u00e2tissier\" il cui negozio era nei pressi del Palais-Royal. Bailly ne riconobbe il talento e l'ambizione.\nCar\u00eame divenne famoso per i suoi croquembouche e altre \"pi\u00e8ce mont\u00e9e\", elaborate preparazioni di pasticceria, spesso alte oltre un metro, utilizzate come centrotavola e fatte interamente di zucchero, marzapane e prodotti di pasticceria che Bailly esponeva nella vetrina del negozio. Tra di esse vi furono ricostruzioni di templi, piramidi, antiche rovine e altre strutture architettoniche per le quali Car\u00eame traeva ispirazione consultando i testi di storia dell'architettura nella vicina Biblioth\u00e9que Nationale.\nLavor\u00f2 in proprio creando preparazioni per il diplomatico francese e \"gourmand\" Charles Maurice de Talleyrand-P\u00e9rigord, ma anche per altri membri dell'alta societ\u00e0 parigina compreso Napoleone Bonaparte, in questo periodo estese le sue competenze oltre la pasticceria anche alle portate principali.\nNapoleone era notoriamente indifferente alla buona cucina ma ben conscio dell'importanza delle relazioni sociali nel mondo della diplomazia, nel 1804 diede incarico a Talleyrand di comprare Ch\u00e2teau de Valen\u00e7ay, un'estesa tenuta fuori Parigi, che intendeva utilizzare come luogo per ricevimenti diplomatici. Quando Talleyrand vi si trasfer\u00ec port\u00f2 con s\u00e9 Car\u00eame e lo sottopose immediatamente ad una prova, creare il menu per un anno senza ripetere alcun piatto e utilizzando solo prodotti di stagione. Car\u00eame super\u00f2 la prova e complet\u00f2 la sua formazione nelle cucine di Talleyrand.\nDopo la caduta di Napoleone, Car\u00eame si rec\u00f2 a Londra dove fu \"chef de cuisine\" per il principe reggente, in seguito Giorgio IV. \nQuesti era malato di gotta e lo chef cre\u00f2 per lui un tipo di cucina leggera e gustosa. \nRitornato sul continente lavor\u00f2 per lo Zar Alessandro I a San Pietroburgo prima di tornare a Parigi dove era molto famoso, decise di offrire la sua arte al banchiere James Mayer Rothschild.\nConcluse la sua carriera sfolgorante nel 1829,per aver agio di dedicarsi alla stesura dei cinque volumi sull'haute cuisine pubblicati nel 1833 col titolo L'arte della Cucina Francese. \nMor\u00ec il 12 gennaio 1833 all'et\u00e0 di 48 anni a causa delle conseguenze della continua inalazione di fumi di carbone abituali nelle cucine dell'epoca. \nBalzac scrisse di lui \" Mor\u00ec bruciato dal fuoco diretto dei fornelli e dal suo genio\" \n\u00c8 universalmente considerato il fondatore del concetto di alta cucina. Le sue spoglie riposano nel cimitero di Montmartre.\nInfluenza.\nLa prima posizione di prestigio di Car\u00eame fu quella di \"chef de cuisine\" per Talleyrand che lo incoraggi\u00f2 a creare un nuovo modo pi\u00f9 raffinato nella preparazione e nella presentazione dei piatti utilizzando erbe aromatiche fresche, verdure e salse semplici con meno ingredienti. La tavola di Talleyrand divenne famosa durante le trattative che seguirono la caduta di Napoleone e durante il Congresso di Vienna al termine del quale i partecipanti non portarono nelle rispettive patrie solo una nuova mappa dell'Europa ma anche un nuovo gusto che ben presto si diffuse nell'alta societ\u00e0.\nA Car\u00eame vengono attribuite molte innovazioni, dall'invenzione del classico cappello da chef francese alla riclassificazione delle salse della cucina francese in gruppi partendo da quattro salse di base. A lui viene anche attribuita la sostituzione del servizio alla francese (in cui vengono servite tutte le portate contemporaneamente) con il servizio alla russa (portate servite seguendo l'ordine stabilito sul menu) ma l'attribuzione di quest'ultima innovazione \u00e8 controversa a seconda delle fonti.\nCar\u00eame scrisse diversi testi sulla cucina, il pi\u00f9 celebre \u00e8 \"L'Art de la Cuisine Fran\u00e7aise\" (5 volumi, 1833\u201334), nel quale sono incluse, oltre a centinaia di ricette, menu, presentazioni, proposte di \"mise en place\", la storia della cucina francese e istruzioni sull'organizzazione della cucina."}
{"id": "1841354", "revid": "154893", "url": "https://it.wikipedia.org/wiki?curid=1841354", "title": "Stade Tourbillon", "text": "Lo Stade Tourbillon \u00e8 uno stadio sportivo situato a Sion, in Svizzera. \u00c8 stato inaugurato nel 1968 ed ospita le partite casalinghe del Football Club de Sion, formazione che milita in Super League.\nLa struttura ha una capienza di circa 20.000 posti ed \u00e8 utilizzata principalmente per il calcio."}
{"id": "1841355", "revid": "247222", "url": "https://it.wikipedia.org/wiki?curid=1841355", "title": "Football Club Lokomot\u00edva Ko\u0161ice", "text": "Il Football Club Lokomot\u00edva Ko\u0161ice, meglio noto semplicemente come Lokomot\u00edva Ko\u0161ice, \u00e8 una societ\u00e0 calcistica slovacca con sede nella citt\u00e0 di Ko\u0161ice. Oggi milita in 3. Liga, la quarta serie del calcio slovacco.\nIn passato la squadra ha concluso al terzo posto nel campionato cecoslovacco in due occasioni (1951, 1978) ed ha vinto due coppe di Cecoslovacchia (1977, 1979).\nVi \u00e8 una rivalit\u00e0 cittadina con il ."}
{"id": "1841357", "revid": "287204", "url": "https://it.wikipedia.org/wiki?curid=1841357", "title": "Lokomotiva Kosice", "text": ""}
{"id": "1841358", "revid": "339392", "url": "https://it.wikipedia.org/wiki?curid=1841358", "title": "Lokomotiva Ko\u0161ice", "text": ""}
{"id": "1841359", "revid": "1226", "url": "https://it.wikipedia.org/wiki?curid=1841359", "title": "Clara e l'Uomo dei Topi", "text": ""}
{"id": "1841360", "revid": "81195", "url": "https://it.wikipedia.org/wiki?curid=1841360", "title": "Coppa d'Europa di rugby a 13", "text": "La Coppa d'Europa di rugby a 13, precedentemente nota anche come Campionato europeo e Coppa delle Nazioni Europee, \u00e8 un torneo europeo per nazionali di rugby a 13 inaugurato nel 1935. \u00c8 il principale torneo europeo in ordine di importanza, seguito dallo European Shield.\nStoria.\nIl torneo inizialmente ha avuto cadenza annuale e, analogamente al torneo delle cinque nazioni di rugby a 15, veniva disputato con un girone di sola andata fra le paertecipanti. Dopo la pausa dovuta alla seconda guerra mondiale, nel 1946-47, il torneo venne modificato con la disputa anche del girone di ritorno. La stagione 1949-50 ha visto una nuova modifica con l'introduzione della squadra \"Altre Nazionalit\u00e0\", squadra formata da giocatori provenienti da Australia, Irlanda, Nuova Zelanda e Sud Africa che giocavano nel campionato inglese, ed il ritorno alla disputa di una sola partita fra le partecipanti. Con tale formula il campionato venne disputato fino alla stagione 1955-1956.\nDopo una pausa di quattordici anni il torneo venne ripristinato a partire dal 1969-70 ed in maniera pi\u00f9 efficace dal 1975, con la formula iniziale delle tre squadre di , e a contendersi il trofeo. Una seconda pausa ci fu dopo il 1981 e fino al 1995.\nUna profonda modifica fu effettuata nel 2003, con l'ingresso della , dell' e della . La nuova struttura ha visto due gruppi di tre, con il vincitore di ogni gruppo che accede alla finale. Questa struttura \u00e8 continuata per il torneo 2004.\nDal 2005 non partecipa pi\u00f9 l'Inghilterra che invece disputa il Four Nations, mentre dal 2010 la competizione serve a designare la squadra che insieme a Inghilterra disputer\u00e0 il Four Nations.\nDal 2020 \u00e8 stato introdotto un sistema di retrocessione e promozione dal Campionato europeo B di rugby a 13, la seconda divisione della competizione europea."}
{"id": "1841374", "revid": "92723", "url": "https://it.wikipedia.org/wiki?curid=1841374", "title": "Gabriel Garc\u00eda Moreno", "text": " Fu assassinato il 6 agosto 1875, durante il suo secondo mandato, per mano dei sicari della Massoneria. \n\u00c8 ricordato per il suo conservatorismo, la sua prospettiva di fede solidamente allineata con la tradizione della Chiesa cattolica e per la sua rivalit\u00e0 con il liberale Eloy Alfaro. Sotto la sua amministrazione, l'Ecuador divenne la nazione leader nel campo della scienza e dell'educazione superiore nell'ambito dell'America Latina.\nBiografia.\nGabriel Garc\u00eda Moreno nasce nel 1821, figlio di Gabriel Garc\u00eda y G\u00f3mez, un mercante spagnolo della vecchia Castiglia emigrato in America a cercar fortuna, e di Mar\u00eda de las Mercedes Moreno y Mor\u00e1n de Buitr\u00f3n, discendente di una facoltosa famiglia aristocratica spagnola di Guayaquil. Fra i suoi parenti si annoverano Jos\u00e9 de la Cruz Ignacio Moreno y Maisonave, arcivescovo di Toledo e cardinale, primate di Spagna e suo fratello Teodoro Moreno y Maisonave, conte di Moreno e giudice della Corte Suprema spagnola.\nGabriel dimostra precoce attitudine per gli studi di ogni tipo. Provvisto di una intelligenza di tipo eclettico, si interessa di tutto, mostrando particolare predilezione per le scienze matematiche e naturali. L\u2019educazione religiosa di stampo tradizionale che gli viene impartita in famiglia ne tempra il carattere, dandogli quella risolutezza di determinazioni che verr\u00e0 ricordata come la caratteristica principale della sua personalit\u00e0. \nGarc\u00eda Moreno studia teologia e giurisprudenza all'universit\u00e0 di Quito. Pensando di avere una vocazione per il sacerdozio, riceve gli ordini minori e la tonsura, ma i suoi amici pi\u00f9 stretti e i suoi stessi interessi lo convincono a intraprendere una carriera non religiosa. Laureatosi nel 1844, esercita l'avvocatura e diviene anche giornalista (opponendosi al governo liberale in carica), ma non abbandona la naturale curiosit\u00e0 per le scienze, che lo porta a pericolose spedizioni all\u2019interno del vulcano Pichincha, a quel tempo attivo. \nL\u2019attivit\u00e0 di avvocato non gli risulta molto redditizia, in quanto Gabriel rifiuta di assumere il patrocinio di clienti della cui innocenza non \u00e8 assolutamente sicuro. N\u00e9, del resto, ha molto tempo da dedicare alla professione, data la sua dura opposizione al governo. Nel 1845 si trova a prender parte a un\u2019insurrezione armata contro il governo di Juan Jos\u00e9 Flor\u00e9s. Il colpo di mano riesce, costringendo Flor\u00e9s all\u2019esilio. Tuttavia il successore, Vicente Ramon Roca, apre subito un periodo di malgoverno non dissimile dal precedente. Contro di lui Garc\u00eda prende la penna e fonda un foglio satirico antigovernativo, \"La frusta\". \nIn breve tempo attorno al giornale si stringe tutta l\u2019opposizione del paese, cosa che costringe Roca a scendere a patti. A ci\u00f2 si aggiunge anche la notizia che il deposto presidente sta tramando in Europa per tornare in Ecuador con l'aiuto di milizie armate. Garc\u00eda Moreno accetta la tregua proposta da Roca e parte, provvisto di un incarico diplomatico, per un viaggio nei paesi confinanti, ove intavola trattative con i sostenitori di Flor\u00e9s. Costui per\u00f2 non riesce a trovare i fondi necessari per la progettata spedizione.\nCessato il pericolo di un\u2019invasione straniera, Garc\u00eda Moreno rompe la tregua con Roca pubblicando un altro giornale, \"El diablo\". \nNon passa per\u00f2 molto tempo che la situazione comincia a farsi pericolosa, essendo Roca deciso a farla finita una volta per tutte col giovane polemista. Prima di fuggire in Europa riesce, grazie ad una infiammata campagna che trova il sostegno dell\u2019opinione pubblica, a ottenere il permesso d\u2019asilo in Ecuador per i Gesuiti espulsi dalla Nuova Granada. \nNel 1849 intraprende un viaggio di due anni in Europa, anche per constatare in prima persona gli effetti della rivoluzione del 1848.\nAl suo ritorno trova che un ennesimo colpo di stato ha portato al potere Jos\u00e9 Mar\u00eda Urbina, secondo alcuni affiliato alla Massoneria. Questi, come primo atto del suo governo, espelle la Compagnia di Ges\u00f9 dall\u2019Ecuador. Ancora una volta Garc\u00eda Moreno fonda un giornale, \"La Nacion\", ma viene immediatamente arrestato. In prigione ci resta tuttavia poco tempo: riesce ad evadere nottetempo e a darsi alla latitanza. Durante la sua assenza, l\u2019opposizione lo candida senatore e riesce a farlo eleggere. Nonostante l'elezione, l'incolumit\u00e0 di Moreno \u00e8 nuovamente a rischio: questa volta \u00e8 l\u2019esilio in Per\u00f9. \nDa Lima Garc\u00eda Moreno si imbarca per Parigi. Ci rester\u00e0 due anni, dal 1854 al 1856. A Parigi, familiarizza col pensiero politico cattolico che trover\u00e0 di l\u00ec a poco espressione nel \"Sillabo\". Louis Veulliot descrive l'importanza di questi viaggi per Garc\u00eda Moreno:\nNel frattempo in Ecuador Urbina rinnova con maggior virulenza la politica anticattolica. Il malcontento montante fa tuttavia intuire al Presidente in carica che \u00e8 giunto il momento di uscire temporaneamente dalla scena politica attiva, infatti nel 1856 fa eleggere al suo posto Francisco Robles. Per pacificare gli animi viene concessa un\u2019ampia amnistia. Cos\u00ec Garc\u00eda Moreno pu\u00f2 tornare in patria. \nLe elezioni del 1857 lo vedono senatore e capo dell\u2019opposizione. Ancora una volta fonda un giornale, \"L\u2019Unione Nazionale\", sul quale vengono quotidianamente pubblicati gli atti parlamentari, in modo che la popolazione possa sapere quel che viene deciso in seno allo stato. Accetta anche la carica di Rettore dell\u2019Universit\u00e0 Centrale di Quito. Arriva a proporre vanamente in Parlamento la chiusura delle logge massoniche, secondo lui la fucina dei movimenti rivoluzionari che interessavano l'Ecuador e tutta l'America Latina. L\u2019unico successo lo ottiene nel far abolire l\u2019imposta di capitazione che gravava sugli indios locali, imposta che stremava quella gente (che per di pi\u00f9 viveva in condizioni di estrema indigenza ed era esclusa da ogni impiego pubblico). \nPrendendo spunto da una disputa territoriale col vicino Per\u00f9, Urbina trova il modo di far imporre la legge marziale; ma scoppia una rivolta, di cui uno dei capi \u00e8 appunto Garc\u00eda Moreno. Per qualche mese don Gabriel vive fra battaglie, agguati, fughe e assedi. La sorte tuttavia \u00e8 sfavorevole agli insorti e una volta in pi\u00f9 Garc\u00eda Moreno deve fuggire. \nRimasti padroni della situazione, nello schieramento liberale si accende una lotta tra fazioni, da cui emerge un \"uomo nuovo\", Guillermo Franco, che riesce a prendere in pugno la situazione grazie all\u2019appoggio militare del Per\u00f9 (cui ha promesso alcuni compensi territoriali). \nQuesto d\u00e0 nuovo slancio alla resistenza conservatrice che reclama Garc\u00eda Moreno alla sua testa. \u00c8 la guerra civile. Da una parte \u00e8 Garc\u00eda Moreno, coi conservatori; dall\u2019altra, Franco, i liberali e l\u2019esercito, con l\u2019appoggio del Per\u00f9. \nPer far cessare lo scontro invano Garc\u00eda Moreno propone a Franco l\u2019esilio per entrambi; la lotta continua, ma alla fine la vittoria arride definitivamente agli insorti. Il 24 settembre 1860 Franco \u00e8 battuto a Guayaquil. Viene approvata la richiesta di Garc\u00eda Moreno di consacrare la costituzione di un governo provvisorio eletto a suffragio universale. Non \u00e8 inopportuno a questo punto ricordare che il voto ad ogni cittadino (indios compresi) che avesse compiuto i ventun anni e sapesse leggere e scrivere era per quell\u2019epoca un fatto veramente straordinario. \nNel 1861 l\u2019Ecuador si d\u00e0 un Presidente della Repubblica cattolico, per un mandato quadriennale, il cui motto sar\u00e0: \"Libert\u00e0 per tutto e per tutti, tranne che per il male ed i malfattori\". \nIl primo problema fondamentale \u00e8 la spaventosa situazione finanziaria dello stato, che Garc\u00eda Moreno affronta attuando una lunga serie di provvedimenti, tra cui si annoverano il taglio drastico delle spese, il licenziamento dei funzionari giudicati disonesti o incapaci e la verifica sistematica di tutti i debiti pubblici, con eliminazione di quelli fraudolentemente contratti. La creazione di una Corte dei Conti davanti alla quale far comparire periodicamente gli agenti del fisco, dichiarati personalmente responsabili, completa l\u2019opera. Del suo assegno presidenziale Garc\u00eda Moreno fa il seguente uso: met\u00e0 lo versa nelle casse dello Stato, l\u2019altra met\u00e0 va al Fondo per le Opere Caritative. Oltretutto mette in moto una copiosa riduzione degli effettivi dell\u2019esercito \u2013 misura che, oltre a ridurre l\u2019aggravio per lo Stato, permette la costituzione di un\u2019armata professionale agile e ben pagata, e la diffusione delle scuole libere e affidate a ordini religiosi, cosa che toglie allo Stato il peso dell\u2019educazione pubblica. Altro sgravio per le finanze statali \u00e8 ottenuto con l\u2019affidamento ad altri ordini religiosi degli ospedali e delle carceri. Lo Stato si riserva naturalmente il compito dell\u2019alta supervisione e dell\u2019eventuale sostegno, secondo il principio di sussidiariet\u00e0. \nNel 1862 Garc\u00eda Moreno propone a Pio IX un Concordato, che viene firmato il 26 ottobre 1862 dal cardinal Antonelli. Con esso si rid\u00e0 al Papa la giurisdizione totale sul clero dell\u2019Ecuador, cosa che contribuisce non poco al ritorno dell\u2019ordine nel paese: la popolazione infatti si era sempre distinta per un forte sentimento cattolico, che spesso i governi liberali avevano cercato di attenuare o addirittura eliminare con provvedimenti pi\u00f9 o meno restrittivi nei confronti del clero.\nAlla scadenza del mandato presidenziale, la Presidenza passa al moderato Jer\u00f3nimo Carri\u00f3n, durante la quale Moreno rinuncia a ogni incarico pubblico e si ritira a vita privata. Intanto Carri\u00f3n nel giro di pochi mesi opera un provvedimento che annulla le precedenti operazioni di Moreno: il Concordato \u00e8 abolito, le vecchie leggi ripristinate, i religiosi espulsi. Convinto dagli amici Garc\u00eda Moreno si ricandida senatore e viene eletto. Ma la giunta per le Elezioni convalida tutte le nomine, tranne la sua. Intanto il Presidente viene messo in stato d\u2019accusa per malversazione. Si va cos\u00ec a nuove elezioni presidenziali. Garc\u00eda Moreno a questo punto opera per far convergere i voti dell\u2019opposizione sul collaboratore Espinosa. La manovra riesce ed Espinosa viene eletto a stretta maggioranza. \nIl 13 agosto 1868 un terremoto di inaudite proporzioni, accompagnato da eruzioni vulcaniche, fa strage nella provincia di Ibarra, tagliandola fuori dal resto del paese. Espinosa nomina Garc\u00eda Moreno capo militare e civile della provincia, con pieni poteri. Questi immediatamente interviene e in breve tempo riesce a contenere la situazione, cosa che accresce la sua gi\u00e0 grande popolarit\u00e0. Alla vigilia della scadenza elettorale, accetta di ricandidarsi per la presidenza, Garc\u00eda Moreno fonda il Partito conservatore. Le elezioni sono un trionfo: Garc\u00eda Moreno viene eletto per la seconda volta. \u00c8 il 1869. \nIl suo primo atto \u00e8 quello di ristabilire il Concordato e di far approvare una nuova Costituzione, che trova un forte appoggio popolare, in quanto improntata ai valori cattolici. Viene concesso inoltre al presidente il diritto di \"veto\" sulle leggi parlamentari per la durata di una legislatura. \nIl 14 dicembre dello stesso anno un attentato contro il Presidente fallisce. Il sicario, reo confesso, per la sua giovane et\u00e0 \u00e8 graziato e mandato in esilio. Altri nemici personali si aggiungono ai precedenti quando Garc\u00eda Moreno fa emanare una legge sul servizio militare. \nFermamente convinto che la moralit\u00e0 sia la spina dorsale di un popolo e che solo il cattolicesimo possa dare unit\u00e0 agli ecuadoregni, Garc\u00eda Moreno comincia una vasta opera di riassetto normativo. Per prima cosa introduce nel codice penale sanzioni contro i bestemmiatori. Per gli alcolizzati cronici inaugura un vero e proprio servizio sociale di affidamento e di assistenza. A chi vive in situazioni matrimoniali poco chiare o irregolari viene imposto il matrimonio o la separazione in alternativa. Il Presidente crea in tutto il paese una fitta trama di scuole gratuite e libere. L\u2019istruzione viene dichiarata obbligatoria per tutti fino a dodici anni. Gli adulti che si rifiutano di seguire un corso di istruzione vengono pesantemente multati. Corsi speciali sono istituiti per i carcerati e i militari di truppa. Nascono le prime scuole professionali; il Presidente stesso fonda il Politecnico di Quito, dove vengono attirati scienziati di fama internazionale. Seguono un\u2019Accademia di belle Arti e un Conservatorio. \nUn altro vecchio progetto di Garc\u00eda Moreno pu\u00f2 finalmente vedere la luce: l\u2019Osservatorio Astronomico Internazionale di Quito, da tempo auspicato dagli scienziati di tutto il mondo per la favorevolissima posizione della citt\u00e0. Dopo aver chiesto contributi agli Stati interessati, Francia, Gran Bretagna e Stati Uniti (che per\u00f2 rifiutano di metter mano alla borsa con tergiversazioni varie), i lavori cominciano lo stesso, a totale carico dell\u2019Ecuador. Insomma, in pochi anni il Paese entra di diritto nel novero delle nazioni pi\u00f9 moderne. \nNotevoli energie vengono anche dedicate alla lotta al pauperismo e all\u2019emarginazione. Nascono orfanotrofi e case di accoglienza per ragazze, in un\u2019epoca in cui miseria e prostituzione vanno di pari passo. Sconti di pena e libert\u00e0 condizionale vengono promesse ai detenuti che si distinguono negli studi. I vecchi sanatori sono rasi al suolo e sostituiti con moderni ospedali. \nMa l\u2019opera pi\u00f9 importante di Garc\u00eda Moreno \u00e8 la costruzione di strade. L\u2019orografia dell\u2019Ecuador \u00e8, da questo punto di vista, fra le pi\u00f9 infelici: montagne, foreste, paludi e burroni tagliano fuori per mesi, nella stagione delle piogge, intere provincie. Un\u2019imponente rete di vie di comunicazione cambia in breve tempo il volto del paese, avviando uno sviluppo economico che la mancanza di infrastrutture rendeva impensabile. \nLe grandi economie sulle spese permettono l\u2019aumento dei salari medi per oltre un terzo nonch\u00e9 la riduzione (quando non l\u2019abolizione) di molte imposte. Con lo sviluppo dell\u2019economia e dei commerci (grazie anche alla nuova viabilit\u00e0) aumenta il reddito nazionale e, per conseguenza, aumentano le entrate dello Stato.\nPersonalmente devoto (frequentava la Messa e visitava il Santissimo Sacramento quotidianamente; si comunicava tutte le domeniche, pratiche abbastanza rare prima di papa Pio X), riteneva che il primo dovere dello Stato fosse quello di promuovere e sostenere il Cattolicesimo. La Chiesa e lo Stato erano uniti, ma secondo i termini del nuovo Concordato, il diritto dello Stato di presentare i vescovi ereditato dal \"Patronato reale\" spagnolo fu abolito. La Costituzione del 1869 fece del Cattolicesimo la religione dello Stato e richiese che sia i candidati sia gli elettori fossero cattolici. Fu l'unico Capo di stato del mondo a protestare per la soppressione dello Stato Pontificio e due anni dopo consacr\u00f2 l'Ecuador al Sacro Cuore di Ges\u00f9. Uno dei suoi biografi scrive che dopo questa consacrazione pubblica, fu condannato a morte dalla Massoneria tedesca.. L'arcivescovo di Quito, Jos\u00e9 Ignacio Checa, che aveva consacrato il Paese, fu ucciso nella cattedrale della citt\u00e0 nel 1877; le specie eucaristiche utilizzate durante la messa del Venerd\u00ec Santo erano state avvelenate.\nParte dell'animosit\u00e0 verso Garc\u00eda Moreno fu generata dalla sua vicinanza alla Compagnia di Ges\u00f9. Durante un periodo di esilio, aiut\u00f2 un gruppo di gesuiti a trovare rifugio in Ecuador. Quest'azione e molte altre simili lo resero inviso ai partiti anticattolici dell'Ecuador, specialmente alla Massoneria, che lo consider\u00f2 un nemico inveterato.\nMentre la politica del suo tempo era estremamente contorta e poco chiara, il fatto di essere eletto per un secondo mandato indica chiaramente il suo ascendente sul popolo.\nLa sua rielezione nel 1875 fu considerata un certificato di morte. Egli scrisse immediatamente a papa Pio IX per richiedere la sua benedizione prima dell'inizio del suo terzo mandato il 30 agosto:\nIl pronostico di Garc\u00eda Moreno si avver\u00f2; fu assassinato all'uscita della Cattedrale di Quito. Crivellato di colpi, al loro grido: \u00abMuori, carnefice della libert\u00e0!\u00bb, egli ebbe ancora la forza di rispondere: \u00abDios no muere!\u00bb (Dio non muore!).\nIl 5 agosto, poco prima del suo assassinio, un sacerdote gli aveva fatto visita e l'aveva avvisato, \"Siete stato avvisato che la Vostra morte \u00e8 stata decretata dai massoni; ma non vi \u00e8 stato detto quando. Ho appena sentito che gli assassini stanno mettendo in opera le loro trame. Per amor di Dio, prendete le Vostre precauzioni!\" Garc\u00eda Moreno rispose che aveva gi\u00e0 ricevuto simili avvertimenti e dopo calma riflessione concluse che l'unica precauzione da prendere era prepararsi ad apparire al cospetto di Dio.\n\u00abPare che fu assassinato da membri di una societ\u00e0 segreta\u00bb osservava una rivista contemporanea.\nGabriel Garc\u00eda Moreno ricevette l'estrema Unzione appena prima di morire e fra i suoi effetti personali aveva una copia dell'Imitazione di Cristo. Papa Pio IX dichiar\u00f2 che Gabriel Garc\u00eda Moreno \u00abmor\u00ec vittima della Fede e della Carit\u00e0 cristiana per il suo amato paese\u00bb. Dopo l'assassinio, la sua memoria ha continuato ad essere celebrata in Ecuador, sia come grande patriota ed educatore sia come amico della Chiesa."}
{"id": "1841376", "revid": "205250", "url": "https://it.wikipedia.org/wiki?curid=1841376", "title": "Luigi Lavazza", "text": "Biografia.\nFu il capostipite della famiglia di imprenditori torinesi a capo dell'omonima azienda, che avvi\u00f2 il 24 marzo 1894 rilevando una vecchia drogheria nel cuore di Torino. Deve la sua fortuna alla sua intuizione, sconosciuta alle torrefazioni del tempo, di miscelare diversi tipi di caff\u00e8, senza limitarsi a venderne di un'unica qualit\u00e0. Ci\u00f2 fece decollare l'attivit\u00e0 che in breve crebbe e nel novembre del 1927 divenne societ\u00e0 per azioni con capitale di 1.500.000 lire.\nUn nuovo impulso alla crescita delle attivit\u00e0 giunge nel 1931, grazie a un\u2019efficace innovazione del sistema di vendita: l\u2019agente della Lavazza, anzich\u00e9 limitarsi a raccogliere le ordinazioni provvede anche alla consegna del prodotto e al relativo incasso. La nuova procedura incontra l\u2019immediato favore della clientela: al termine dell\u2019anno il caff\u00e8 venduto ammonta a 9.000 quintali \u2013 dei quali 3750 di prodotto tostato \u2013, mentre il giro d\u2019affari supera largamente i 2,5 milioni di lire.\nLa gestione dell\u2019impresa, che all\u2019epoca conta 23 dipendenti, viene intanto gradualmente trasferita dal fondatore, ormai ultrasettantenne, ai due figli maggiori Mario e Giuseppe. Nel 1933 la nuova situazione viene sanzionata da un patto di famiglia con il quale Lavazza trasferisce le azioni della societ\u00e0 ai tre figli maschi (il terzo, Pericle, ha appena conseguito la laurea in medicina).\nNel 1936 Lavazza si ritira a vita privata nel paese natale di Murisengo, lasciando un\u2019azienda solida, le cui prospettive appaiono per\u00f2 minacciate dall\u2019addensarsi della crisi internazionale. Le difficolt\u00e0 cominciano con le sanzioni comminate all\u2019Italia in conseguenza dell\u2019aggressione all\u2019Etiopia, che provocano una riduzione degli approvvigionamenti a una media di 4.000 quintali annui. La situazione peggiora ulteriormente dopo il 1940, con il blocco totale dell\u2019importazione di caff\u00e8, mantenuto fino alla fine del 1945. La Lavazza, costretta a limitare drasticamente la sua principale attivit\u00e0, si riduce a sopravvivere grazie al commercio degli oli, del sapone e delle candele.\nAnche i primi anni del dopoguerra sono segnati da gravi emergenze. Lo stabilimento \u00e8 stato danneggiato dai bombardamenti e le risorse finanziarie sono notevolmente ridotte. Inoltre, la condizione di un Paese impoverito come l\u2019Italia non permette di confidare su una rapida ripresa dei consumi non essenziali.\nLa lavorazione del caff\u00e8 riprende soltanto nel maggio 1946: al termine dell\u2019anno risultano prodotti 1.200 quintali contro i 3.750 del 1931, ma l\u2019anno seguente la produzione \u00e8 gi\u00e0 salita a 4.000.\nLa ripresa dell\u2019attivit\u00e0 coincide infine con un\u2019importante novit\u00e0 sul piano commerciale: il caff\u00e8 comincia a essere fornito ai rivenditori in confezioni sigillate che recano il nome e il logo dell\u2019azienda produttrice. Sono i primi passi di una nuova politica di marketing: la presenza del marchio Lavazza in una fase di sensibile aumento dei consumi risulta infatti decisiva per assicurare il primato dell\u2019impresa sul mercato nazionale.\nLavazza muore a Murisengo nell\u2019estate del 1949. Alla sua morte l\u2019azienda ha nuovamente imboccato la strada di una rapida espansione. Nello stesso anno, mentre la produzione supera i 15.000 quintali, viene inaugurata la filiale milanese, prima tappa di una politica espansiva indirizzata alla conquista del mercato italiano."}
{"id": "1841378", "revid": "114071068", "url": "https://it.wikipedia.org/wiki?curid=1841378", "title": "Codice etico aziendale", "text": "Il codice etico aziendale \u00e8 un tipo di documento stilato ed adottato su base volontaria in un ambiente aziendale. Esso definisce un complesso di norme etiche e sociali al quale gli esponenti aziendali si devono attenere. Si rivela inoltre come una motivazione forte per il rispetto di regole di qualit\u00e0, stimola azioni correttive al fine di migliorare i rapporti tra aziende. Il codice etico \u00e8 documento integrante del Modello di organizzazione e gestione redatto ai sensi del Decreto legislativo, 08/06/2001 n\u00b0 231. \nL'etica nei processi aziendali.\nL'introduzione dell'etica nei processi aziendali \u00e8 senz'altro un fattore chiave per lo sviluppo della qualit\u00e0 e della competitivit\u00e0 aziendale in quanto tende a catalizzare la crescita in regime di equilibrio.\nIntrodurre un codice etico in ambiente aziendale vuol dire tener conto degli interessi specifici di riferimento e definire le modalit\u00e0 concrete di applicazione, per questo il suo sviluppo dipende da: volont\u00e0 manageriale, coerenza del management, responsabilit\u00e0 dell'azienda. Nel codice si deve tener conto che l'etica deve coinvolgere i comportamenti tanto collettivi quanto individuali; che l'applicazione dei principi su citati deve riguardare sia il rispetto delle leggi sia il rispetto dei valori morali.\nNe va da s\u00e9, che il raggiungimento di tali obiettivi necessita di una serie di strumenti operativi quali:\ncorpus di norme, formazione personale, atmosfera operativa, promozione dell'autocontrollo professionale.\nStruttura di un codice etico aziendale.\nLa strutturazione del codice etico aziendale segue solitamente tre livelli:\nStesura di un codice etico aziendale.\nLa stesura di un codice etico aziendale prevede:\nUna volta approvato il codice, si procede all'adeguamento della metodologia organizzativa aziendale e alle indicazioni finali. Queste ultime indicano solitamente il dialogo e la partecipazione come mezzi di promozione, approvazione e rispetto del codice etico aziendale."}
{"id": "1841382", "revid": "31886", "url": "https://it.wikipedia.org/wiki?curid=1841382", "title": "Specie di Lycosidae (Q-Z)", "text": "Di seguito sono descritte tutte le specie della famiglia di ragni Lycosidae, i cui generi cominciano dalla lettera Q alla lettera Z, note al 1 gennaio 2022.\nRabidosa.\n\"Rabidosa\" \nSatta.\n\"Satta\" \nSchizocosa.\n\"Schizocosa\" \nSerratacosa.\n\"Serratacosa\" \nShapna.\n\"Shapna\" \nSibirocosa.\n\"Sibirocosa\" \nSinartoria.\n\"Sinartoria\" \nSosippus.\n\"Sosippus\" \nSyroloma.\n\"Syroloma\" \nTapetosa.\n\"Tapetosa\" \nTasmanicosa.\n\"Tasmanicosa\" \nTetralycosa.\n\"Tetralycosa\" \nTigrosa.\n\"Tigrosa\" \nTrabea.\n\"Trabea\" \nTrabeops.\n\"Trabeops\" \nTrebacosa.\n\"Trebacosa\" \nTricassa.\n\"Tricassa\" \nTrochosa.\n\"Trochosa\" \nTuberculosa.\n\"Tuberculosa\" \nVaracosa.\n\"Varacosa\" \nVenator.\n\"Venator\" \nVenatrix.\n\"Venatrix\" \nVenonia.\n\"Venonia\" \nVesubia.\n\"Vesubia\" \nWadicosa.\n\"Wadicosa\" \nXerolycosa.\n\"Xerolycosa\" \nZantheres.\n\"Zantheres\" ()\nZenonina.\n\"Zenonina\" \nZoica.\n\"Zoica\" \nZyuzicosa.\n\"Zyuzicosa\" "}
{"id": "1841384", "revid": "599013", "url": "https://it.wikipedia.org/wiki?curid=1841384", "title": "Autapsi", "text": "Il termine autapsi \u00e8 utilizzato per descrivere la sinapsi tra un neurone e un ramo del suo stesso assone.\nStoria.\nVenne proposto da Van der Loos e Glaser in una breve comunicazione pubblicata da \"Brain Research\" nel 1972. Gi\u00e0 nel 1897 Held aveva osservato che molti assoni di cellule del Purkinje e di neuroni motori corticali, terminavano in prossimit\u00e0 dei loro dendriti o del loro soma (\"autocellular collaterals\") anzich\u00e9 su quello di neuroni vicini. Held ipotizz\u00f2, quindi, che i neuroni fossero in grado di autoregolarsi con segnali eccitatori o inibitori, ma quest'ipotesi venne categoricamente rifiutata da Santiago Ram\u00f3n y Cajal e altri scienziati di quel periodo, e non furono compiuti altri esperimenti fino alla seconda met\u00e0 del 1900.\nSuccessivamente si \u00e8 compreso che le autapsi sono molto diffuse in diverse aree del cervello (corteccia, striato, sostanza nera, ippocampo) dei mammiferi (ratti, topi, cani, gatti, primati, uomo), e che ogni neurone pu\u00f2 averne anche una trentina. La loro distribuzione \u00e8 comunque neurone-specifica: ad esempio nella corteccia cerebrale, due classi di interneuroni (\"basket cells\" e \"dendrite-targeting cells\") presentano un numero maggiore di autapsi rispetto ai neuroni \"double bouquet\" o ai neuroni piramidali.\nIpotesi.\nSi potrebbe ipotizzare che le autapsi siano \"incidenti di percorso\", dovute cio\u00e8 solamente alla casuale intersezione dell'assone di un neurone con i suoi dendriti, oppure che siano il risultato di uno specifico \"progetto\" del neurone. La prevalenza delle autapsi in particolari tipi di cellule e la loro distribuzione nel neurone (prevalentemente a livello del soma e dei dendriti, analogamente a quella delle sinapsi tra neuroni diversi), avvalora l'ipotesi di un loro ruolo funzionale.\nDa un punto di vista elettrofisiologico (utilizzando la tecnica del patch clamp), le autapsi possono essere osservate come potenziali post sinaptici inibitori, e possono essere osservati al termine di un potenziale d'azione. Per distinguerli dalla corrente sostenuta dal potassio che normalmente segue un potenziale d'azione (\"after hyperpolarization\", AHP), \u00e8 possibile utilizzare degli antagonisti dell'attivit\u00e0 sinaptica, come la bicucullina.\nPoich\u00e9 la corrente AHP modula la velocit\u00e0 con cui la cellula, in presenza di un adeguato stimolo depolarizzante, produce una sequenza di potenziali d'azione. e poich\u00e9 le autapsi producono analoghe variazioni del potenziale di membrana, si pu\u00f2 ipotizzare che anche questo tipo di sinapsi agisca regolando l'insorgenza dei potenziali d'azione.\n\u00c8 stato infatti recentemente dimostrato che l'attivazione di autapsi inibitorie influenza il tempo che intercorre tra i potenziali d'azione che un neurone produce se opportunamente stimolato. A differenza delle correnti AHP, per\u00f2, le autapsi possono essere modulate durante il potenziale d'azione come risultato della facilitazione presinaptica, delle variazioni di rilascio del neurotrasmettitore o di funzionalit\u00e0 dei recettori postsinaptici.\nInfine le correnti inibitorie post-sinaptiche di tipo autaptico potrebbero avere sia un effetto eccitatorio che inibitorio, in funzione della loro localizzazione e del potenziale di riposo del neurone."}
{"id": "1841385", "revid": "287204", "url": "https://it.wikipedia.org/wiki?curid=1841385", "title": "NCM2", "text": "NCM2 \u00e8 la denominazione SIAU di un acciaio bassolegato trattabile termicamente. La sua denominazione UNI \u00e8 39NiCrMo3.\nL'acciaio ha al suo interno una percentuale di carbonio pari a 0,39% circa: gli altri elementi di alligazione pi\u00f9 significativi sono il nichel, il cromo e il molibdeno. L'NCM2 \u00e8 il tipico acciaio da bonifica, questo processo consiste nell'effettuare una tempra sul pezzo e poi rinvenirlo ad una temperatura di circa 500 \u00b0C. La struttura ottenuta sar\u00e0 quindi sorbitica, globulare omogenea molto fine; \u00e8 definita anche come aggregato non lamellare di ferrite alfa e cementite non aciculare. Dopo il trattamento termico di bonifica l'acciaio ha propriet\u00e0 tali da essere particolarmente indicato per le costruzioni meccaniche. Come molti acciai da bonifica pu\u00f2 essere anche nitrurato.\nLe sue propriet\u00e0 sono:\nL'NCM2 \u00e8 un acciaio con ottime propriet\u00e0 meccaniche e pu\u00f2 avere molteplici destinazioni d'uso."}
{"id": "1841387", "revid": "118834", "url": "https://it.wikipedia.org/wiki?curid=1841387", "title": "Calder\u00f3n (opera teatrale)", "text": ""}
{"id": "1841389", "revid": "287204", "url": "https://it.wikipedia.org/wiki?curid=1841389", "title": "155 (+44)", "text": "155 \u00e8 un singolo dei +44, conosciuti anche come (+44) e Plus 44, gruppo musicale statunitense pop-punk.\n\u00c8 il terzo singolo estratto dall'album d'esordio della band \"When Your Heart Stops Beating\", uscito nel 2006.\nIl nome deriva dal tempo della canzone (155 battiti al minuto).\nUna versione acustica di \"155\", intitolata \"145\", \u00e8 presente nel CD singolo di \"Lycanthrope\".\nVideo.\nIl video consiste in alcune riprese estratte dai tour dei +44."}
{"id": "1841396", "revid": "767487", "url": "https://it.wikipedia.org/wiki?curid=1841396", "title": "Lycanthrope (+44)", "text": "Lycanthrope \u00e8 un singolo della band punk +44 estratto da loro album di debutto When Your Heart Stops Beating. Fu pubblicato nel 2006 dapprima nel loro sito web, poi sotto formato vinile.\nTracce.\nUK 7\" \nSignificato.\nIl brano parla della doppia personalit\u00e0 di un ragazzo, una debole e fragile e l'altra che cerca di esprimersi al meglio e di emergere tra le angosce della vita."}
{"id": "1841400", "revid": "155118", "url": "https://it.wikipedia.org/wiki?curid=1841400", "title": "Ufficio di collocamento", "text": ""}
{"id": "1841401", "revid": "599013", "url": "https://it.wikipedia.org/wiki?curid=1841401", "title": "Forte Dosso del Sommo", "text": "Il forte Dosso delle Somme (in lingua tedesca Werk Serrada) \u00e8 una fortificazione militare nel territorio comunale di Folgaria sull'altopiano di Serrada, ad un'altitudine di 1.670 m slm, in provincia di Trento. Il forte, il pi\u00f9 grande di tutto il fronte, appartiene al grande sistema di fortificazioni austriache al confine italiano.\nStoria.\nIl forte \u00e8 stato eretto in una posizione dominante, da una parte domina la val Terragnolo, riuscendo a scorgere il Pasubio, mentre dall'altra ha una visuale sull'altopiano di Lavarone e di Asiago, oltre ad essere in collegamento \"ottico\" con i vicini forti: forte Sommo Alto e forte Sebastiano.\nIl forte fu progettato inizialmente da R. Majer ed in seguito dal capitano Karl von Bedekovic. La sua costruzione si ebbe tra il 1911 e il 1914, e rientrava nello \"sbarramento Folgaria\". Il forte \u00e8 costituito da tre blocchi, di cui il principale \u00e8 lungo 100 metri e largo 8, su tre piani.\nIl forte, comandato dal Capitano Leo Schwarz, aveva il compito di impedire un'avanzata italiana per la val Terragnolo, cui tenne fede.\nNonostante il forte fosse soggetto a bombardamenti italiani, esso non sub\u00ec danni significativi, anzi durante la guerra ebbe una funzione importante, bombardando il vicino passo Coe e il Pasubio.\nIl forte era collegato alla frazione di Serrada (Folgaria) con la trincea forra del Lupo.\nVie d'accesso.\nIl forte \u00e8 raggiungibile principalmente per due vie:"}
{"id": "1841413", "revid": "767487", "url": "https://it.wikipedia.org/wiki?curid=1841413", "title": "Noi e... la gonna", "text": "Noi e... la gonna (\"Swiss Miss\"), distribuito anche con il titolo Avventura a Vallechiara, \u00e8 un film del 1938 con Stanlio e Ollio diretto dal regista John G. Blystone. Si tratta di un film in costume che ricalca il tema dell'operetta, gi\u00e0 usato dalla coppia Laurel &amp; Hardy in \"Fra Diavolo\", \"Nel paese delle meraviglie\" e in \"La ragazza di Boemia\".\nTrama.\nStanlio e Ollio sono due poveracci americani in giro per il mondo, che cercano di vendere trappole per topi. Arrivati a Vallechiara, in Svizzera, due abitanti, fabbricanti di formaggio, marito e moglie, decidono di comprare tutte le trappole per topi dicendo ai compari che la loro fabbrica era completamente invasa. Il marito avaro, per\u00f2, imbroglia i due amici pagandoli con dei vecchi franchi non pi\u00f9 in uso.\nIntanto, un famoso compositore austriaco, il maestro Albert, si rifugia in un albergo di Vallechiara, l'Alpen Hotel, per comporre indisturbato la sua prossima operetta musicale; ma l'invadente moglie Anna, ignara del progetto, lo raggiunge. Stanlio e Ollio, convinti dei loro guadagni, entrano nel ristorante dello stesso albergo alpino e costringono il cameriere a portare loro uno strudel. I due chiedono poi il conto, ma i loro soldi, i vecchi franchi, non hanno valore. Luigi, il padrone del ristorante, li costringe a lavare i piatti finch\u00e9 non avranno accumulato i soldi per pagare il conto.\nAlbert, ossessionato dalla voglia di terminare la sua musica, cerca di allontanare la moglie, rimasta in hotel come cameriera, senza risultato, e allora decide di trasferirsi per suonare il pianoforte. Anna si innervosisce e, per ingelosire il marito, chiede a Stanlio e Ollio di farle la corte, dedicandole addirittura una serenata nel cuore della notte. Ollio si convince che lei sia innamorata di lui, non sapendo che la donna \u00e8 gi\u00e0 sposata.\nI due vengono quindi incaricati di trasportare il pianoforte del compositore in una baita isolata su un crepaccio di montagna, ma tutto va male a causa di un litigio con un gorilla africano. Nella lotta, il ponte con sopra Stanlio, Ollio e il gorilla crolla: i due si salvano, ma il pianoforte viene distrutto. Il compositore, sconsolato, non si arrende e cerca lo stesso di comporre la sua operetta suonando l'organo dell'albergo. Mentre Stanlio e Ollio puliscono i gradini delle scale, accidentalmente Stanlio lascia cadere l'acqua del secchio nei tubi dello strumento. Intanto lo \"chef\", anch'egli innamorato di Anna, caccia via dal paese Stanlio e Ollio, stufo dei loro disastri nella cucina.\nArriva il giorno della presentazione dell'opera di Albert, con balli in costume. Stanlio e Ollio si accordano con Anna per farla cantare durante l'opera per ingelosire il marito, ma travestiti per non essere riconosciuti dallo \"chef\". L'opera riesce, ma i due sono scoperti e inseguiti dallo \"chef\", che per\u00f2 riescono a rinchiudere nella dispensa. Albert, visto il successo dell'opera, ritorna con Anna. Stanlio ed Ollio decidono di tornare con la loro slitta verso una nave italiana in partenza per l'America.\nProduzione.\nLe riprese si sono svolte principalmente presso il Big Bear Lake, in California."}
{"id": "1841421", "revid": "287204", "url": "https://it.wikipedia.org/wiki?curid=1841421", "title": "Tuncay Sanli", "text": ""}
{"id": "1841431", "revid": "767487", "url": "https://it.wikipedia.org/wiki?curid=1841431", "title": "Venti anni dopo", "text": "Venti anni dopo (o Vent'anni dopo), conosciuto anche come Stanlio e Ollio teste dure (\"Block-Heads\"), \u00e8 un film del 1938 diretto da John G. Blystone, prodotto da Hal Roach e interpretato da Stan Laurel e Oliver Hardy. Considerato uno dei film pi\u00f9 riusciti della coppia.\nIn Italia il film \u00e8 uscito alla fine degli anni quaranta, ed \u00e8 conosciuto anche con il titolo Teste dure, nome usato per una riedizione del film nel 1967, comprendente anche un corto di Stan Laurel del 1925, \"Pie-Eyed\", dalla durata di circa 20 minuti.\nSenza il corto di Laurel, oggi il film circola con entrambi i titoli.\nTrama.\nNel 1918, durante la Prima Guerra Mondiale, Stanlio e Ollio sono in trincea insieme finch\u00e9 il loro contingente parte ed a Stanlio viene affidato il compito di fare la guardia alla postazione. Arrivando nel 1938, esattamente vent'anni dopo, Ollio \u00e8 felicemente sposato da un anno mentre Stanlio \u00e8 rimasto ancora in trincea senza che nessuno gli abbia detto che la guerra \u00e8 finita, fino a quando un pilota di passaggio, preso di mira da Stanlio e preso a fucilate, atterra e lo avverte che la guerra \u00e8 finita vent'anni prima e viene cos\u00ec rimpatriato. La notizia rimbalza sui giornali e cos\u00ec anche Ollio sa del ritorno del suo amico. Stanlio e Ollio si ritrovano alla Casa del Soldato e vanno a casa di quest'ultimo per una rimpatriata assieme alla moglie. Ma la donna non \u00e8 affatto d'accordo della cosa anche perch\u00e9 arrabbiata del ritardo del marito. \u00c8 il primo grosso problema che si crea durante la giornata. Stanlio riesce a creargli tanti guai da finire persino nell'ira del vicino di casa che trova la moglie nel baule di Ollio: a loro rimane solo la fuga.\nProduzione.\nPer le scene dell'incontro fra i due protagonisti, venne scelto il \"Veteran Hospital Grounds\" (oggi \"West Los Angeles Medical Center\") di Beverly Hills, lungo la Wiltshire Boulevard e la Ohio Avenue.\nLe scene finali della fuga vennero girate dinanzi all'odierno immobile situato al 2914 West 8th Street di Los Angeles.\nIl resto della pellicola venne girato negli Hal Roach Studios.\nPremi.\nIl film ha concorso per l'Oscar alla migliore colonna sonora originale, opera di Marvin Hatley, nell'edizione 1939, senza vincere. Alcune fonti riportano erroneamente che il film ottenne una nomination per il montaggio."}
{"id": "1841433", "revid": "125106041", "url": "https://it.wikipedia.org/wiki?curid=1841433", "title": "Nicola Pierpaoli", "text": "Carriera.\nAppartenente alla sezione A.I.A. di Firenze, della quale fanno parte anche l'arbitro internazionale Gianluca Rocchi e l'arbitro in forza alla CAN B Leonardo Baracani, svolge in Firenze, presso Marchini &amp; Associati, la professione di commercialista e revisore legale.\nDopo aver accumulato 54 presenze in Serie C1, distribuite nelle quattro stagioni di militanza alla CAN C, viene promosso nel 2006 nella massima divisione, per decisione dell'allora Commissario Straordinario dell'A.I.A. Luigi Agnolin. Inizialmente Pierpaoli non era compreso nell'elenco dei direttori di gara promossi nella categoria superiore; ma in seguito all'espandersi della vicenda Calciopoli, con il coinvolgimento di un numero crescente di fischietti di Serie A, si decise per il \"ripescaggio\" di tre arbitri (Nicola Pierpaoli, Fabrizio Lena e Cristian Zanzi) al fine di colmare i vuoti nell'organico dopo le sospensioni disposte a carico dei colleghi \"indagati\".\nEsord\u00ec in Serie B il 15 settembre 2006 nell'incontro - (0-0) e in Serie A il 20 dicembre dello stesso anno nel match Atalanta- (1-2).\nAl termine della stagione 2010-2011 ha totalizzato complessivamente 51 presenze in massima serie.\nLa sua direzione pi\u00f9 nota \u00e8 senza dubbio quella dell'incontro -Torino del 2 marzo 2008 a Marassi, quando dopo aver concesso al Torino il calcio di rigore del provvisorio 1-1 per un fallo commesso fuori area, \u00e8 bersaglio delle intemperanze di Antonio Cassano dopo la sua espulsione per il lancio della maglia da parte del fantasista barese e un insulto diretto appunto all'arbitro. Il fantasista blucerchiato verr\u00e0 squalificato per cinque giornate a seguito di quell'episodio.\nIl 3 luglio 2010, con la scissione della CAN A-B in CAN A e CAN B, viene inserito nell'organico della CAN A.Il 30 giugno 2011 viene dismesso dalla CAN A.\nNonostante la dismissione dagli organi nazionali Pierpaoli continua la sua carriera arbitrale a livello provinciale, venendo cos\u00ec designato per la gara del 17 settembre 2011 di juniores provinciali tra Olimpia ed Affrico.\nInoltre dirige la prima partita di campionato di terza categoria Firenze tra Bagno a Ripoli e Atletico Figline del 24 settembre 2011.\nIl 15 ottobre 2011 dirige la capolista Olimpia Firenze che alla quarta gara di campionato di terza categoria, girone B, non arresta il proprio cammino travolgente nel campo di Settimello dello Sporting Sesto: 1-2 il risultato finale.\nNel 2012 si candida alle elezioni per la presidenza della Sezione AIA di Firenze venendo sconfitto dall'altro candidato Paolo Tepsich.\nTerminata la carriera arbitrale alla CAN A, frequenta il corso per osservatore arbitrale superando brillantemente l'esame finale e nelle stagioni successive continua la propria attivit\u00e0 a disposizione del CRA Toscana."}
{"id": "1841435", "revid": "125289944", "url": "https://it.wikipedia.org/wiki?curid=1841435", "title": "Arapaho", "text": "Gli Arapaho (in francese: \"Gens de Vache\") sono una trib\u00f9 di nativi americani che abitavano storicamente le Grandi Pianure del Colorado e Wyoming. Erano stretti alleati dei Cheyenne e vagamente allineati ai Sioux. La lingua Arapaho \u00e8 un linguaggio algonchino molto simile a quella degli Atsina (spesso chiamati Gros Ventre a sud del confine tra U.S.A. e Canada che ne ha diviso il territorio), e i due popoli sono considerati il risultato della scissione di un unico gruppo originario; Nitsitapi e Cheyenne sono altre popolazioni con linguaggio Algonquiano, ma con differenze rispetto all'Arapaho\nOrigine.\nGli Arapaho sono parte del grande gruppo linguistico nordamericano degli algonchini, assieme con le trib\u00f9 degli Cheyenne, Atsina, Nitsitapi (grande nazione suddivisa in Pikuni, c.d. Poor Robe, Kainah, c.d. Blood, Siksika, c.d. Blackfoot), nelle pianure centrali, Cree, Ojibway, Ottawa, Menominee, Potawatomi, Keakianik (Meskwaki c.d. Fox e Asikiwaki c.d. Sauk), Kickapoo, Miami, Illiniwek e Shawnee, attorno agli Upper Lakes del St. Lawrence, tra la Hudson Bay e il bacino dell'Ohio, Naskapi Innu, Neenoilno Innu, Micmac, Abenachi, (cio\u00e8 Maliseet, Passamaquoddy, Penobscot, Norridgewock, conosciuti anche come Kennebec) e Western Abnaki (quali i Pennacook), Mohegan, Mahican, Pequot, Narragansett, Pokanoket, Massachusett, Lenape (o Delaware), Powhatan, nella penisola del Labrador e lungo la costa atlantica da Terranova alla Virginia.\nStoria.\nNon ci sono prove dirette, storiche o archeologiche, per sostenere in che modo e dove le bande Arapaho entrarono nell'area delle Grandi Pianure. La nazione indiana degli Arapaho, prima di penetrarvi, visse molto probabilmente nel Minnesota e nel Nord Dakota. Prima dell'espansione europea nell'area, gli Arapaho vivevano nel Sud Dakota, Nebraska, Colorado, Wyoming, e Kansas. \nOriginariamente usavano cani per trainare travois carichi di propri oggetti. Quando arrivarono gli Europei in Nord America, gli Arapaho videro i cavalli e si resero conto che potevano viaggiare molto pi\u00f9 velocemente e pi\u00f9 lontano con tali animali invece che con i cani. Saccheggiarono principalmente i Pawnee ed i Comanche, per ottenere i cavalli di cui avevano bisogno.\nCon il passare del tempo, divennero grandi commercianti e cominciarono a vendere pellicce alle altre trib\u00f9 ed anche a non-Indiani. Il nome 'Arapaho' dovrebbe derivare dalla parola in lingua Pawnee per \"commerciante\".\nI bambini spesso pescavano e cacciavano con i loro padri come passatempo. Sebbene avessero molti pi\u00f9 compiti da svolgere rispetto agli Arapaho del presente, avevano comunque il tempo per svagarsi. Avevano differenti giochi, incluso uno che consisteva in un cerchio con una rete ed un paletto, nel quale avrebbero dovuto tentare di lanciare il loro paletto attraverso il centro della rete. Era praticamente molto simile al gioco delle freccette che si pratica ai nostri tempi.\nDurante il XVII ed il XVIII secolo si spostarono dalla regione dei Grandi Laghi, per raggiungere le odierne terre del Minnesota e del Nord Dakota, anticipando la migrazione degli Cheyenne; separatisi in epoca relativamente recente (presumibilmente nel corso del secolo XVII) dai consanguinei Atsina, coi quali mantennero tuttavia strette relazioni, cos\u00ec come coi Nitsitapi. Intorno alla fine del XVIII secolo, con l'acquisizione del cavallo, gli Arapaho, sulla scia delle mandrie di bisonti, emigrarono verso le terre del Colorado e dello Wyoming, finendo per stabilirsi tra le pedici orientali delle Rocky Mountains, i Black Hills e i Plains centrali resistendo (anche grazie all'alleanza con gli Cheyenne) alla pressione dei Teton Dakota, divenuti loro alleati, e degli Shoshoni, loro nemici tradizionali fino all'ultimo quarto del XIX secolo, e degli Ute.\nProvenienti dalla regione del Red River e dello Cheyenne River, nel Minnesota, intorno alla met\u00e0 del secolo XVIII si stabilirono nella regione dello Yellowstone River, insediandosi nelle regioni del Bighorn River nel periodo 1781-1792, del North Platte River nel periodo 1793-1812, dell'Arkansas River nel periodo 1812-1842.\nNel 1840 Hosa (Piccola Cornacchia / Giovane Corvo) fu il promotore e il principale mediatore nelle trattative di pace che condussero all'alleanza degli Arapaho e Cheyenne con i Kiowa e Comanche.\nCapeggiati da Namesum (Naso Tagliato), gli Arapaho parteciparono, nel 1851, al concilio di Laramie, sottoscrivendo il trattato stipulato il 1\u00ba dicembre.\nDal 1850, le bande Arapaho si separarono in due gruppi differenti: gli Arapaho settentrionali (Kananavich) e gli Arapaho meridionali (Nawuthinihan). La divisione degli Arapaho settentrionali, collegata agli Cheyenne settentrionali e ai Teton Dakota, sopravvisse fino al 1878, da ultimo ospitata assieme agli Shoshoni Orientali presso la Riserva indiana di Wind River, la settima pi\u00f9 vasta riserva negli Stati Uniti. La trib\u00f9 degli Arapaho meridionali visse assieme agli Cheyenne meridionali in Oklahoma, in contatto con Kiowa e Comanche.\nGli Arapaho furono coinvolti in alcune delle guerre indiane pi\u00f9 note, poich\u00e9 dalla seconda met\u00e0 del XIX secolo i loro territori furono attraversati dall'esercito statunitense. Il Governo degli Stati Uniti, intorno al 1860, ordin\u00f2 agli Arapaho (come agli Cheyenne) di trasferirsi in una piccola riserva situata nel Colorado, ma i nativi rifiutarono. Si scaten\u00f2 allora una prima caccia agli Cheyenne e agli Arapaho che invece volevano la pace e nella primavera 1864 inviarono una delegazione guidata dal capo Cheyenne Awoninahku (Orso Magro), che invece fu accolto a colpi di fucile e ucciso.. Nell'autunno-inverno 1864, in un periodo di forte fermento delle nazioni indiane nel Colorado a fronte dell'espansionismo bianco, il capo degli Cheyenne meridionali, alias Motavato (Pentola Nera), in pieno accordo con i governativi e in ossequio agli ordini impartiti dal Governatore John Evans, si accamp\u00f2, insieme agli Arapaho di Hosa (Piccola Cornacchia) e Niwat (Mano Sinistra), lungo il fiume Sand Creek. Nonostante nell'accampamento sventolasse la bandiera americana, il 29 novembre 1864 l'esercito statunitense (3\u00ba Reggimento \"Colorado Volunteers\" Cavalleria e due battaglioni del 1\u00ba Reggimento \"Colorado Volunteers\" Cavalleria, al comando del col. John Chivington) li attacc\u00f2, massacrandone circa trecento, di cui solo settantacinque erano guerrieri, compresi i capi anziani Cheyenne Ohkohmkhowais (Lupo Giallo) e Wokaihwokomais (Antilope Bianca); Hosa (Piccola Cornacchia) e Niwat (Mano Sinistra) furono classificati per morti anch'essi, sebbene non ve ne sia prova e, anzi, probabilmente il secondo non si trovasse all'accampamento al momento dell'attacco. Questo attacco \u00e8 oggi conosciuto come il Massacro di Sand Creek.\nAl defunto Eugene Ridgely, artista Cheyenne-Arapaho del Nord, \u00e8 comunemente attribuito l'aver portato alla luce il fatto che gli Arapaho furono coinvolti nel Massacro. I suoi figli, Eugene \"Snowball\" Ridgely, e Gail Ridgely, contribuirono nel far classificare il luogo del massacro come un Sito Storico Nazionale. Nel 1999 Benjamin Ridgley e Gail Ridgley riunirono un gruppo di atleti Arapaho Settentrionali per correre da Lyman in Colorado ad Ethete nel Wyoming; in memoria dei loro antenati che furono costretti a correre per salvarsi la vita dopo essere stati inseguiti dal Colonnello Chivington e dal suo battaglione. Tutti i loro sforzi sono riconosciuti e ricordati dai cartelli recanti la scritta \"Massacro di Sand Creek\" che compaiono lungo il tragitto che va da Lyman, attraversa Casper, per arrivare a Ethete. \nNel gennaio-marzo 1865, alleati con gli Cheyenne e gli Sichangu Teton Dakota guidati da Sinte Galeshka (Coda Chiazzata), gli Arapaho, condotti da Wo\u2019ooseinee\u2019 (Carbone Nero), Taqaunwi (Naso Affilato), 3i'\u00f3ku H\u00f3\u00f3xeh\u00edb (Toro Seduto), Not\u00f3nih\u00e9\u00edhii (Uomo della Medicina), Namesum (Naso Tagliato), Wattoma / Wahtahnah (Orso Nero), Watanga (Coyote Nero), seminarono il terrore lungo il South Platte River, attaccarono convogli, stazioni di posta e piccoli avamposti militari, rasero al suolo la citt\u00e0 di Julesburg scotennandone tutti gli abitanti per vendicare le vittime del massacro del Sand Creek, e isolarono Denver per mesi. Nella tarda estate 1865 i capi guerrieri Arapaho raggiunsero la regione del Powder River al confine tra Wyoming e Montana, riunendosi ai Teton Dakota e contribuendo a respingere l'offensiva del gen. Patrick Connor sul Rosebud River, e parteciparono poi con gli Oglala Teton Dakota guidati da Mahpiua Luta (Nuvola Rossa) alla guerra lungo il Bozeman Trail; il 12 dicembre 1866 gli Arapaho settentrionali parteciparono alla battaglia del Pe\u1e45o Creek, culminato nello sterminio degli 80 uomini al comando del cap. William J. Fetterman. \nGli Arapaho meridionali evitarono di unirsi ai Comanche e ai Kiowa nella \"guerra per i bisonti\" che infiamm\u00f2 l'Oklahoma e il Texas negli anni 1874-1875, e soltanto un piccolo gruppo di Arapaho settentrionali guidati da Niwot (Mancino) continu\u00f2 invece la guerra ai visi pallidi e prese parte alla celeberrima Battaglia di Little Big Horn, nella quale fu annientato l'intero gruppo di squadroni di George Armstrong Custer, comandante del 7\u00ba Reggimento Cavalleria USA.\nNel luglio del 2005, gli Arapaho vinsero in tribunale un contenzioso con lo Stato del Wyoming per accedere all'industria dei casin\u00f2 o delle scommesse. La Decima Corte stabil\u00ec che lo Stato del Wyoming stava agendo in malafede nel non negoziare con gli Arapaho per il gioco. Attualmente, la Trib\u00f9 Arapaho possiede e gestisce un'alta posta in gioco, diversi giochi al Wind River Casino, al Little Wind Casino ed al 789 Smoke Shop &amp; Casino. Sono regolati da una Commissione di Gioco composta da tre membri tribali. La Trib\u00f9 degli Arapaho del Nord apr\u00ec i primi casin\u00f2 nel Wyoming.\nCultura.\nGli Arapaho abitavano in tepee i quali venivano costruiti dalle donne con le pelli del bisonte. Prima di essere mandati nelle riserve, spesso migravano inseguendo le mandrie, cosicch\u00e9 avevano progettato i loro tepee per poter essere trasportati facilmente. Si narra che un intero villaggio potesse smontare le proprie case, i propri averi ed essere pronti per partire in appena un'ora. Intorno alla fine del XVIII secolo, con l'acquisizione del cavallo, anche gli Arapaho abbandonarono la vita stanziale per lo pi\u00f9 agricola, adottando uno stile di vita nomade, convertendo la loro alimentazione, basata sui frutti della terra e sul pesce, in una dieta formata da carne di bisonte e cibi vegetali. \nIn inverno la trib\u00f9 si divideva in piccoli campi riparati nelle colline ai piedi delle Montagne Rocciose in Colorado. Nella tarda primavera si spostavano nelle pianure in grandi campi per cacciare i bisonti riuniti per la stagione degli amori. In piena estate gli Arapaho viaggiavano verso la regione dei Parchi del Colorado per cacciare mandrie di montagna, ritornando nelle pianure alla fine dell'estate per celebrare cerimonie e per cacce collettive di mandrie riunite per la stagione degli accoppiamenti.\nI bambini spesso pescavano e cacciavano con i loro padri come passatempo. Sebbene avessero molti pi\u00f9 compiti da svolgere rispetto agli Arapaho del presente, avevano comunque il tempo per svagarsi. Avevano differenti giochi, incluso uno che consisteva in un cerchio con una rete ed un paletto, nel quale avrebbero dovuto tentare di lanciare il loro paletto attraverso il centro della rete. Era praticamente molto simile al gioco delle freccette che si pratica ai nostri tempi."}
{"id": "1841440", "revid": "228587", "url": "https://it.wikipedia.org/wiki?curid=1841440", "title": "Radioprotezione", "text": "La radioprotezione \u00e8 una disciplina autonoma nata come campo applicativo della radiobiologia cui \u00e8 connessa. La radioprotezione ha come \"oggetto\" la protezione dell'uomo e dell'ambiente dagli effetti nocivi delle radiazioni. Essa si fonda su concetti di fisica (per quanto concerne le interazioni delle radiazioni con la materia a livello nucleare, atomico e molecolare), di biologia (per gli effetti di tali interazioni a livello cellulare) e di anatomofisiologia (per le conseguenze che tali effetti possono avere, al livello multi-cellulare, su tessuti, organi, apparati e sull'intero organismo) e si avvantaggia anche dall'utilizzo della biotecnologia.\nLa radioprotezione si avvale poi dell'ausilio delle competenze che producono atti legislativi adeguati e normative adeguate. La radioprotezione trova attuazione infatti, nella pratica, in un insieme di leggi, norme e procedure tese alla protezione da effetti nocivi sui lavoratori, per quanto riguarda le esposizioni derivanti dall'attivit\u00e0 lavorativa; sui pazienti, per quanto riguarda le esposizioni derivanti da esami diagnostici o terapie, in particolare con radiazioni ionizzanti; sulla popolazione generale, per quanto riguarda i tipi di esposizioni che possono interessarla; e sull'ambiente, per gli effetti indotti sulla popolazione umana che vi risiede o vi lavora.\nStoria della radioprotezione.\nLa storia della radioprotezione comincia con il riconoscimento dell'effetto nocivo delle radiazioni ionizzanti e non ionizzanti e delle misure di prevenzione a ci\u00f2 dirette. I pericoli della radioattivit\u00e0 e delle radiazioni per molto tempo non furono riconosciuti. All'incirca a partire dagli anni 1920 la consapevolezza dei pericoli \u00e8 gradualmente aumentata, fino a giungere all'emeanazione delle corrispondenti disposizioni di radioprotezione.\nProtezionistica: uno sguardo generale.\nIl termine protezionistica si presta oggi a molteplici interpretazioni, fra cui la protezionistica medica, che comprende anche la radioprotezione nell'ambito di una cultura della sicurezza. In ogni caso la radioprotezione si \u00e8 sviluppata nell'ambito della protezionistica sanitaria relativa alle radiazioni, trovando una estrinsecazione nella legislazione radioprotezionistica. La protezionistica sanitaria relativa alle radiazioni si rivolge al controllo della sicurezza, (dal punto di vista tecnico, dosimetrico e normativo), degli impianti e degli apparecchi radiologici o nucleari a uso civile e medico. Si parla di \"esposizione\" quando si introduce il concetto di essere umano o di altra entit\u00e0 biologica dotata di vita e \u2018investita' da radiazioni.\nLa radioprotezione pi\u00f9 propriamente relativa al \u2018campo applicativo' della radiobiologia, grazie al continuo incremento delle conoscenze circa gli effetti delle radiazioni ionizzanti e non ionizzanti, costituisce la base dell'evolversi della legislazione radioprotezionistica. Tale legislazione, con le normative dedicate anche alla ricerca biomedica, a sua volta consente lo svilupparsi di ulteriori conoscenze circa i danni radioindotti, la loro classificazione e l'adozione di soluzioni di protezione, prevenzione e limitazione.\nPrincipi.\nIl sistema di protezione dalle radiazioni ionizzanti proposto dalla ICRP, e accolto dalla maggior parte delle normative nazionali ed internazionali, si basa su 3 princ\u00ecpi:\nPrincipio di giustificazione.\nSecondo il quale ogni attivit\u00e0 con radiazioni ionizzanti deve essere giustificata, ovvero il beneficio collettivo ottenuto dall'uso delle radiazioni ionizzanti deve essere superiore al detrimento sanitario dovuto al loro utilizzo.\n\"Le esposizioni mediche devono mostrare di essere sufficientemente efficaci mediante la valutazione dei potenziali vantaggi da esse prodotti, inclusi i benefici diretti per la salute della persona e della collettivit\u00e0, rispetto al danno che l'esposizione potrebbe causare, tenendo conto dell'efficacia, dei vantaggi e dei rischi di tecniche alternative disponibili, che non comportano un'esposizione alle radiazioni ionizzanti ovvero ne comportano una minore\" ed ancora \"tutte le esposizioni mediche individuali devono essere giustificate preliminarmente, tenendo conto degli obiettivi specifici dell'esposizione e delle caratteristiche della persona interessata\" (DLgs 187/00).\nPassando dalla dichiarazione di principio all'attuazione pratica, si osserva che: \nPrincipio di ottimizzazione.\nSecondo il quale l'esposizione alle radiazioni ionizzanti deve essere mantenuta a livelli pi\u00f9 bassi possibili compatibilmente con le condizioni economiche e sociali : principio ALARA (\"as low as reasonably achievable)\" o, come adottato negli USA dalla National Commission on Radiation Protection and Measurements, ALADA (\"as low as diagnostically acceptable\").\n\"Le esposizioni debbono essere mantenute al livello pi\u00f9 basso ragionevolmente ottenibile, tenuto conto dei fattori economici e sociali\" (DLgs 187/00). Dubbi applicativi, per es. derivano dalle seguenti considerazioni:\nApplicazione dei limiti di dose.\n(Principio di applicazione dei limiti di dose).\nIn protezionistica si distingue sempre tra livelli di riferimento per i lavoratori esposti e livelli di riferimento per la popolazione. Per i primi i limiti di legge sono sempre pi\u00f9 alti che per la popolazione, per consentire di svolgere le varie funzioni in un ambiente dove non sarebbe possibile ottenere dei livelli di campo adeguati. Fatti salvi i precedenti principi di giustificazione e di ottimizzazione, sono fissati limiti di dose per i lavoratori e la popolazione, che non devono essere superati nell'esercizio di attivit\u00e0 con radiazioni ionizzanti. Tale principio non si applica alle esposizioni mediche.\n\"La somma delle dosi derivanti da tutte le pratiche non deve superare i limiti di dose stabiliti per i lavoratori esposti, gli apprendisti, gli studenti e gli individui della popolazione\" (d.lgs 230/95). I limiti di dose ammessi per i lavoratori e la popolazione non si applicano in caso di:\nPer i pazienti sono definiti i Livelli Diagnostici di Riferimento, che sono livelli di dose nelle pratiche radiodiagnostiche mediche o, nel caso della medicina nucleare diagnostica, livelli di radioattivit\u00e0, per esami tipici per gruppi di pazienti di corporatura standard e per tipi di attrezzatura. Tali livelli non dovrebbero essere superati per procedimenti standard, in condizioni di applicazioni corrette e normali riguardo all'intervento diagnostico e tecnico.\nCampi di applicazione.\nSecondo quanto indicato dalla pubblicazioni dell'ICRP, i campi di applicazione della radioprotezione sono distinti in:\nOrganismi internazionali e legislazione.\nA livello internazionale l'ente che si occupa di promuovere il miglioramento delle conoscenze nel campo della radioprotezione \u00e8 l'International Commission on Radiological Protection. Questo Organismo autorevole internazionale pubblica report e raccomandazioni che costituiscono la guida in campo radioprotezionistico.\nLa legislazione italiana disciplina la radioprotezione della popolazione e dei lavoratori con il D.Lgs. 101 del 31 luglio 2020 che recepisce la direttiva 2013/59/Euratom; l'entrata in vigore di detta normativa va a sostituire i precedenti riferimenti legislativi, in particolare l'art. 243 abroga il decreto legislativo 17 marzo 1995 n. 230 e s.m.i, il decreto legislativo 26 maggio 2000 n.187 che trattavano rispettivamente la radioprotezione dei lavoratori e della popolazione.\nPer la protezione dei lavoratori e della popolazione i datori di lavoro devono avvalersi di un Esperto Qualificato e di un \"Medico autorizzato, responsabile della sorveglianza medica dei lavoratori esposti\".\nEsistono dei requisiti legali per l'esercizio della radioterapia, della radiodiagnostica e della medicina nucleare: tutte presuppongo il possesso, per i medici, della specializzazione equivalente, poich\u00e9 la radioprotezione non costituisce materia di insegnamento obbligatorio del corso di laurea in Medicina e Chirurgia.\n\u00c8 comunque consentito l'impiego di apparecchi radiologici in campo medico come supporto e completamento dell'attivit\u00e0 clinica di particolari discipline (odontoiatria per esempio).\nIl radiologo, il radioterapista e il medico nucleare sono aiutati, nella loro attivit\u00e0 pratica, da una professionista sanitario chiamato TSRM (Tecnico Sanitario di Radiologia Medica). I responsabili degli impianti radiologici sono inoltre tenuti ad avvalersi di un Esperto in Fisica Medica\nSorgenti di radiazioni ionizzanti.\nLe radiazioni possono derivare da varie sorgenti, sia di tipo naturale che artificiale:\nTipo di radiazione.\nLe radiazioni ionizzanti possono essere:\nDosi.\nLa grandezza fisica utilizzata per quantificare l'interazione tra radiazioni e materia \u00e8 la dose assorbita. Si \u00e8 tuttavia osservato che gli effetti biologici delle radiazioni non dipendono solo dalla dose assorbita, ma anche dal tipo di radiazione e dal tessuto colpito (i tessuti hanno diversa radioresistenza) dalla radiazione. Per tali ragioni sono state introdotte le grandezze radioprotezionistiche dose equivalente e dose efficace.\nDose assorbita.\nLa dose assorbita, misura la quantit\u00e0 di energia che la radiazione cede alla materia.\nformula_1.\nL'unit\u00e0 di misura nel S.I. (sistema internazionale) \u00e8 il gray (Gy) che equivale all'assorbimento di 1 joule (J) di energia per kilogrammo di materia.\nDose equivalente.\nLa dose equivalente tiene conto anche del tipo di radiazione ed \u00e8 data dal prodotto della dose assorbita (su un organismo o su un determinato organo o tessuto) per un fattore che dipende dal tipo di radiazione.\nformula_2.\nL'unit\u00e0 di misura nel S.I. (sistema internazionale) \u00e8 il sievert (Sv).\n-Nel caso di raggi X, gamma o beta, 1\u00a0Gy di dose assorbita equivale ad 1\u00a0Sv di dose equivalente.\n-Oltre al sievert si utilizza il suo sottomultiplo, il millisievert (mSv): 1\u00a0Sv = 1000\u00a0mSv.\nDose efficace.\nLa dose efficace tiene conto anche dei tessuti che sono stati investiti dalla radiazione ed \u00e8 definita come la sommatoria su tutti gli organi della dose equivalente relativa al singolo organo per il suo fattore di ponderazione tissutale.\nformula_3\nLa dose efficace \u00e8 utilizzata per descrivere molto sinteticamente gli effetti delle radiazioni ionizzanti sugli individui e sulla popolazione. Si misura anch'essa in Sievert.\nRadiazioni non ionizzanti, effetti indotti, protezionistica e regolamentazione al riguardo.\nDa sempre l'uomo ha convissuto con la parte di spettro elettromagnetico non ionizzante emesso dal sole e da altri corpi celesti e il livello di questo fondo \u00e8 di circa 10-7 W/m\u00b2. Oggi per\u00f2 l'intensit\u00e0 delle radiazioni prodotte artificialmente supera questo fondo di 6-12 ordini di grandezza, mutando le condizioni ambientali nelle quali il genere umano si \u00e8 sviluppato. Da qui l'esigenza della ricerca nel campo della protezionistica e la necessit\u00e0 di una regolamentazione al riguardo.\nSi designano come non ionizzanti quelle radiazioni elettromagnetiche non in grado di produrre ionizzazione nei materiali ad esse esposti. Le radiazioni non ionizzanti, dette NIR dall'acronimo inglese 'Non Ionizing Radiation', comprendono tutte le radiazioni non ionizzanti, a partire dalle ELF (Extremely low frequency). Un esempio di radiazioni non ionizzanti sono le onde radio. Da ricordare i campi elettromagnetici a radiofrequenze (RF) e microonde (MW). Fatti salvi i principi di giustificazione e di ottimizzazione, l'ICNIRP, acronimo di \"International Commission on Non-Ionizing Radiation Protection\" (in italiano Commissione Internazionale per la Protezione dalle Radiazioni Non Ionizzanti) \u00e8 un organismo non governativo, formalmente riconosciuto dall'Organizzazione Mondiale della Sanit\u00e0, di esperti scientifici indipendenti che si occupa di ricerca sul tema dei possibili effetti nocivi sul corpo umano dell'esposizione a radiazioni non ionizzanti.\nUno dei compiti pi\u00f9 importanti svolto dall'ICNIRP consiste nell'elaborazione di linee guida, che raccomandano quei limiti di esposizione per le grandezze elettromagnetiche che non devono essere superati affinch\u00e9 la popolazione esposta non subisca danni alla salute. Sulla base di tali linee guida, periodicamente aggiornate, i singoli stati promulgano le normative sui valori massimi consentiti per dette grandezze elettromagnetiche sul territorio nazionale.\nEffetti deterministici e stocastici.\nPer poter parlare di reazioni, di danno o di effetto sanitario \u00e8 necessario che l'effetto biologico delle radiazioni superi i limiti dei meccanismi di adattamento dell'organismo, i quali peraltro variano con l'et\u00e0, il sesso, lo stato di salute, il tipo e il grado di attivit\u00e0 del soggetto, nonch\u00e9 con le condizioni ambientali esterne, e ovviamente, dall'entit\u00e0, durata e tipo della radiazione cui si espongono i soggetti. In generale quando si cerca di definire danni da radiazione si parla di effetti deterministici e di effetti stocastici o probabilistici, a loro volta suddivisi in somatici (tumori 'solidi', linfomi, leucemie) e genetici (mutazioni genetiche, aberrazioni cromosomiche).\nI primi sono caratterizzati dalla presenza di un valore di soglia, oltre il quale le conseguenze che derivano dalle radiazioni aumentano generalmente in modo proporzionale all'entit\u00e0 e durata della radiazione (a parit\u00e0 degli altri parametri e alla durata dell'esposizione (a parit\u00e0 degli altri parametri che caratterizzano il campo elettromagnetico). Questo tipo di indagine si pu\u00f2 condurre su cellule e animali, ma raramente su volontari umani per ovvie ragioni di etica). Al di sotto del valore di soglia entrano in gioco gli effetti stocastici, che sono in generale molto pi\u00f9 difficili da determinare a causa della complicazione di dover fare uso di una statistica in cui compare quasi sempre un gran numero di variabili dalle origini pi\u00f9 disparate. L'aspetto importante \u00e8 che in questo caso l'incidenza del danno non \u00e8 proporzionale all'entit\u00e0 della radiazione nel tempo (visto che \u00e8 sotto il valore di soglia) ma essendo di natura probabilistica o compare o non compare. Tipico esempio \u00e8 quello di cancro e tumori.\nQuando non si dispone di dati scientifici certi occorre tener presente il principio di precauzione, che suggerisce di attivare politiche adeguate nei confronti di un rischio potenzialmente alto senza attendere i risultati della ricerca scientifica. Tale principio va comunque applicato assieme alle considerazioni di costo/beneficio, dato che l'energia elettromagnetica in oggetto viene diffusa nell'ambiente per compiere un servizio richiesto e ormai inalienabile.\nUn modo semplificato per trovare l'effetto equivalente (o 'isoeffetto') di diversi regimi di frazionamento (dose/frazione e numero di frazioni; dose/frazione e dose totale) di trattamento radioterapico, rispetto al frazionamento di una dose equivalente si ottiene dal modello lineare quadratico (LQ), non considerando tasso di dose e tempo totale di trattamento n\u00e9 correzioni per il ripopolamento che avviene durante l'intervallo di tempo del trattamento radiante, sotto forma della dose efficace: \nNel formalismo del modello LQ un rapporto \u03b1/\u03b2 = 3 viene impiegato per gli effetti cronici e \u03b1/\u03b2 = 10 per gli effetti acuti o per l'azione di controllo tumorale. Per trattamenti radioterapici senza co-trattamenti, in sintesi:\ndove n \u00e8 la popolazione cellulare sopravvissuta dopo irradiazione; H \u00e8 la dose equivalente totale ed N il numero di frazioni;\nAlcuni valori impiegati in modellistica per \u03b1 sono compresi tra 0,75 e 0,075 e un \u03b1/\u03b2 compreso solitamente fra 2 e (nel caso di tessuti tumorali) 25. \nCon Ln(2)/Tpot si assume, in molti modelli, che la velocit\u00e0 di proliferazione delle cellule clonogeniche (date dal prodotto di quelle presenti in ciascun volumetto irradiato, per il volume totale irradiato) avvenga entro medie che possono essere rappresentate tramite i valori medi del Tpot. Il tempo di raddoppiamento potenziale (Tpot) \u00e8 il tempo di duplicazione della popolazione di cellule in assenza di perdita cellulare. Il Tpot non va confuso col volume doubling time. Valori usati in modellistica per il Tpot sono compresi tra 1,5 e 10.\nIl rischio di danni stocastici per unit\u00e0 di dose efficace viene determinato supponendo che il rischio per unit\u00e0 di dose efficace sia indipendente dal valore di dose stesso. La probabilit\u00e0 dell'insieme degli effetti ipotizzati varia con la dose ma senza che vi sia una soglia al di sopra della quale un effetto si manifesta e al di sotto della quale non si manifesta (modello LNT, acronimo inglese di \"Linear No Threshold\"). A questo proposito ricerche radiobiologiche hanno evidenziato la complessit\u00e0 della risposta cellulare. Tra queste hanno ricevuto particolare attenzione quelle sui cosiddetti effetti \"non targeted\" (extra-bersaglio), quale l'effetto bystander. La dose efficace risulta un indice di rischio legato soprattutto alla possibilit\u00e0 di sviluppare danni stocastici somatici e genetici, nel corso della vita, da parte di individui esposti alle radiazioni ionizzanti. Nella valutazione del rischio, possedendo come riferimento gli studi effettuati sugli individui sopravvissuti ai bombardamenti atomici di Hiroshima e Nagasaki, l'ICRP ha tenuto conto anche dei diversi tassi di dose a cui era stata soggetta la stessa popolazione di Hiroshima e Nagasaky. Da ricordare poi che nel caso dell'irraggiamento da esplosione nucleare la dose \u00e8 somministrata in un tempo definibile istantaneo, mentre nel caso delle sostanze la dose agli organi o ai tessuti interessati viene somministrata in tempi che dipendono dal comportamento fisico-chimico e biologico della sostanza radioattiva incorporata. Un riepilogo esaustivo tratto dai principi internazionali della Radioprotezione, con le specifiche relative alla Medicina Nucleare e le normative nazionali \u00e8 dato da \u2018La radioprotezione dei pazienti in medicina nucleare' della AIMN. Le raccomandazioni 2007 della Commissione Internazionale per la Protezione Radiologica sono contenute nella Pubblicazione ICRP 103.\nLimiti di dose per esposizione professionale ed esposizione del pubblico (popolazione).\nLimiti di dose raccomandati dall'I.C.R.P. 60:\nI limiti di dose sopra esposti non vanno confusi con LDR o Livelli di riferimento in Radiologia diagnostica.\nDetrimento.\nIl concetto di detrimento da radiazioni \u00e8 usato per indicare l'intento di una quantificazione degli effetti nocivi prodotti sulla salute dall'esposizione alle radiazioni di diverse parti del corpo; si arriva poi al detrimento, inteso come il danno complessivo arrecato alla salute di un gruppo in conseguenza dell'esposizione a una sorgente di radiazione. Detto detrimento \u00e8 un concetto multidimensionale, i cui componenti principali sono le quantit\u00e0 stocastiche: probabilit\u00e0 di tumore fatale, probabilit\u00e0 di tumore non fatale, probabilit\u00e0 di gravi malattie ereditarie e probabilit\u00e0 di diminuzione in anni della vita attesa. Il concetto di detrimento \u00e8 da applicarsi alle popolazioni e non per l'utilizzo nella stima dei rischi individuali. I coefficienti di probabilit\u00e0 per effetti stocastici quando chiamati nominali, lo sono in quanto non riferiti a paramentri specifici, quali sesso, ecc.\n(Il rischio di una dose di 10\u00a0mSv di indurre un tumore risulterebbe di circa 5 su 10\u00a0000 per gli adulti e 6 su 10\u00a0000 per la popolazione intera).\nQueste stime (di detrimento) sono destinate ad applicarsi soltanto alle popolazioni e non sono affatto raccomandate per l'utilizzo nella stima dei rischi individuali.\nLa pubblicazione ICRP 60 del 1990 ha avuto una \u2018ricaduta' nel D.Lgs. 241 del 2000; essa seguiva la pubblicazione ICRP 26 del 1977 che aveva avuto una \u2018ricaduta' nel D.Lgs. 230 del 1995. La pubblicazione ICRP 103 \u00e8 del 2007 e si attendono ricadute legislative pi\u00f9 precise.\nL'aggiornamento dei valori dato dalle RACCOMANDAZIONI 2007 DELLA COMMISSIONE INTERNAZIONALE PER LA PROTEZIONE RADIOLOGICA SONO NELLA Pubblicazione ICRP 103."}
{"id": "1841442", "revid": "793215", "url": "https://it.wikipedia.org/wiki?curid=1841442", "title": "Perth (disambigua)", "text": ""}
{"id": "1841447", "revid": "28592", "url": "https://it.wikipedia.org/wiki?curid=1841447", "title": "Stato australiano", "text": ""}
{"id": "1841449", "revid": "155136", "url": "https://it.wikipedia.org/wiki?curid=1841449", "title": "Monastero di San Giovanni di Studion", "text": ""}
{"id": "1841456", "revid": "117613541", "url": "https://it.wikipedia.org/wiki?curid=1841456", "title": "Confederazione dei Piedi Neri", "text": "La Confederazione dei Piedi Neri o Niits\u00edtapi (che significa il \"Popolo Originale\"; in Lingua Anishinaabe: \"Anishinaabeg\" e Quinnipiac: \"Eansketambawg\") \u00e8 il nome collettivo di tre popoli di Indiani d'America stanziati in parte negli Stati Uniti d'America (Montana) e in parte nel Canada (Alberta), parlanti un unico idioma, la lingua Niitsipussin, di origine algonchina.\nLa Confederazione Niits\u00edtapi \u00e8 formata dai popoli: Pikuni (\"popolo dagli Abiti Poveri\") (chiamati Peigan (\"Aap\u00e1tohsipik\u00e1ni\") nell'Alberta e Piegan (\"Aamssk\u00e1\u00e1pipikani\") nel Montana, Kainah (\"K\u00e1\u00ednaa\": \"Sangue\"), e Siksika (\"Piede Nero\") o pi\u00f9 correttamente \"Siksik\u00e1wa\" (\"popolo dai Mocassini Neri\"), a cui si aggiunse in seguito la trib\u00f9 di lingua athapaskan dei Sarcee (o, pi\u00f9 correttamente Tsuut'ina). I Piegan o Aamssk\u00e1\u00e1pipikani, stanziati nel Montana, costituiscono l'unico gruppo rimasto a sud del confine intra-americano mentre gli altri tre gruppi (quattro includendo gli alleati Tsuu-t'ina), cio\u00e8 i Peigan o Aap\u00e1tohsipik\u00e1ni, i Siksika e i Kainah, stanziati nell'Alberta, risiedono a nord del confine, in territorio canadese. Il confine politico tracciato dai bianchi non ha modificato la consapevolezza della loro identit\u00e0 e assieme ancora si autodefiniscono \"Niits\u00edtapi\" (il \"Popolo Originale\"), condividono una cultura unica, hanno trattati di mutua difesa e di libero matrimonio.\nStoria e cultura.\nI Niits\u00edtapi furono fieramente indipendenti e guerrieri molto capaci. Il loro territorio si estendeva dal fiume North Saskatchewan in quella che ora \u00e8 chiamata Edmonton in Canada, fino al fiume Yellowstone nel Montana, e dalle Montagne Rocciose e fino al fiume Saskatchewan dopo Regina. Originari del versante orientale dei Grandi Laghi Laurenziani, emigrarono verso ovest, approssimativamente lungo il versante settentrionale del futuro confine tra U.S.A. e Canada, fino a raggiungere le Cypress Hills, centro del loro territorio, e l'altopiano antistante il versante settentrionale delle Big Rocky Mountains. Inglesi del Canada e Statunitensi ne cercarono l'alleanza nell'ambito della rivalit\u00e0 (spesso senza scrupoli) per il commercio delle pellicce (castori, in particolare), ma i Niitsitapi, pur occasionalmente trattando con le Compagnie, in grazia della propria forza militare (con una consistenza demografica originariamente prossima, probabilmente, a 50.000 individui e forse 10.000 guerrieri), lo fecero da pari a pari, senza asservirsi come accadde, invece, a popolazioni minori che finirono per dipendere quasi esclusivamente dai beni forniti dai mercanti. Alleati dei Niitsitapi furono innanzitutto i Sarcee (Tsuu-t'ina), popolo di stirpe Athapaskan considerato quasi il quarto componente della Federazione, e gli Atsina (fino a quando, a seguito di un incidente provocato da razziatori Kithunan, una guerra fra i due alleati scoppi\u00f2 nel 1861), anch'essi di stirpe Algonquian; dopo una secolare alleanza contro gli Shoshone, intorno al 1830 scoppi\u00f2 la guerra anche fra gli Assiniboin e Kenistenoag e i Niistitapi; tradizionalmente nemici dei Niitsitapi furono i Teton Dakota, che gli contendevano i territori nel Montana, gli Absaroke, di stirpe Nakota Siouan noti come \"Crow\" e, oltre la Continental Divide, i Kootenai (\"Flatheads\" e \"Flatbows\"), Kalispell (\"Pend d'Oreilles\") e Skitswish (\"Coeur d'Alene\"), di stirpe Kithunan Salishan, e gli Waiilatpuan Shaptian (Nimiipu - c.d. \"Nez Perces\" -, Palouse, Wallawalla, Cayuse)."}
{"id": "1841465", "revid": "200154", "url": "https://it.wikipedia.org/wiki?curid=1841465", "title": "Romaniscu", "text": ""}
{"id": "1841472", "revid": "2184720", "url": "https://it.wikipedia.org/wiki?curid=1841472", "title": "Cattedrale di Matera", "text": "Il duomo di Matera, che ha la denominazione ufficiale di cattedrale della Madonna della Bruna e di Sant'Eustachio, \u00e8 il luogo di culto cattolico principale di Matera, chiesa madre dell'arcidiocesi di Matera-Irsina. La cattedrale fu costruita in stile romanico pugliese nel XIII secolo sullo sperone pi\u00f9 alto della Civita che divide i due Sassi.\nStoria.\nSorta sull'area di un precedente castello Normanno e come attestano recenti scavi su un precedente luogo di culto paleocristiano, \u00e8 la pi\u00f9 maestosa cattedrale della regione.\nSull'area dell'antico monastero benedettino di Sant'Eustachio, protettore della citt\u00e0, dove gi\u00e0 tra il 1093 e il 1094 aveva soggiornato papa Urbano II, la cattedrale fu edificata a partire dal 1230, alcuni anni dopo che papa Innocenzo III aveva elevato la citt\u00e0 di Matera al rango di arcidiocesi in unione con Acerenza; fu eretta per volere dell'Imperatore Federico II di Svevia, Imperatore del Sacro Romano Impero e Conte di Matera. Per fare in modo che il nuovo tempio dominasse con la sua mole le costruzioni circostanti e le due vallate sottostanti dei Sassi, fu necessario rialzare la base rocciosa di oltre sei metri.\nCompletata nel 1270, la nuova cattedrale fu dedicata originariamente a santa Maria di Matera, come risulta da un atto notarile dell'epoca. Successivamente in un testamento del 1318 risulta intitolata a santa Maria dell'Episcopio e dal 1389, anno in cui papa Urbano VI (gi\u00e0 arcivescovo di Matera) istitu\u00ec la festa della Visitazione, fu intitolata a santa Maria della Bruna, anch'essa protettrice della citt\u00e0. Infine a partire dal 1627 mons. Fabrizio Antinori, arcivescovo di Matera, intitol\u00f2 la cattedrale di Matera alla Madonna della Bruna ed a sant'Eustachio. Il 2 luglio 1962 papa Giovanni XXIII la elev\u00f2 alla dignit\u00e0 di basilica minore. Nel 1991 ricevette la visita di papa Giovanni Paolo II.\nDal 2003 \u00e8 stata interessata da importanti lavori di restauro. Nel 2006 ha ricevuto una serie di interventi di consolidamento e restauro, tra cui quello delle capriate medievali e di cornicioni precedentemente crollati. Questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nIl 5 marzo 2016 \u00e8 stata riaperta al culto dal cardinale Pietro Parolin, segretario di Stato, che per l'occasione ha aperto la porta santa giubilare. Erano presenti anche mons. Salvatore Ligorio, arcivescovo metropolita di Potenza-Muro Lucano-Marsico Nuovo, mons. Claudio Maniago, vescovo di Castellaneta, mons. Agostino Superbo, arcivescovo emerito di Potenza-Muro Lucano-Marsico Nuovo, mons. Antonio Ciliberti, arcivescovo emerito di Catanzaro-Squillace, mons. Michele Scandiffio, arcivescovo emerito di Acerenza, mons. Giuseppe Favale, vescovo eletto di Conversano-Monopoli, e mons. Pierdomenico Di Candia, amministratore diocesano di Matera-Irsina.\nArchitettura.\nEsterno.\nSi pensa che la sua perfetta posizione verso ovest sia opera dei calcoli dell'astronomo Alano da Matera.\nA differenza dell'interno che nel tempo ha sub\u00ecto diverse trasformazioni, l'esterno conserva quasi intatta la sua forma originaria. La facciata \u00e8 dominata dal rosone a sedici raggi, sormontato dall'arcangelo Michele che schiaccia il drago; ai lati vi sono due figure maschili ed in basso un'altra che funge da atlante. Il rosone \u00e8 affiancato da 4 colonnine, mentre dal frontone scendono altre 12 colonnine pensili, simboleggianti rispettivamente i 4 evangelisti ed i 12 apostoli, sostenute da telamoni. Al centro della facciata vi \u00e8 la porta maggiore, chiusa da un arco a tutto sesto con la statua della Madonna della Bruna nella lunetta. Ai lati della porta vi sono le statue dei santi Pietro e Paolo, mentre alle estremit\u00e0 della facciata quelle seicentesche in altorilievo dei santi Eustachio e Teopista. Nella facciata destra, posta su piazza Duomo, vi sono altre due porte, delle quali la pi\u00f9 caratteristica \u00e8 quella posteriore, detta \"porta dei leoni\" per i due leoni scolpiti nella pietra che la fiancheggiano accovacciati reggendo le colonne. Nella lunetta sormontante l'altra porta, detta \"porta di piazza\", \u00e8 inserito un bassorilievo raffigurante Abramo, padre delle tre religioni monoteistiche, tutte presenti in citt\u00e0 all'epoca della costruzione. Sul lato posteriore sinistro vi \u00e8 il campanile, coevo alla chiesa, alto 52 metri ed a quattro piani, di cui tre con bifore ed il quarto con monofore, sormontato da una piramide di epoca posteriore.\nInterno.\nL'interno \u00e8 a croce latina ed a tre navate, con quella centrale che si eleva sulle altre, che sono divise tra loro da arcate a tutto sesto sostenute da dieci colonne sormontate da capitelli in pietra; ha sub\u00ecto notevoli trasformazioni a partire dal 1627 con l'aggiunta di stucchi e decorazioni, e nel 1776 i rivestimenti di cornici e stucchi furono ricoperti di un velo di oro. La navata centrale \u00e8 illuminata da 10 finestre (cinque per fianco), con il soffitto a capriate ricoperto nel 1719 da un controsoffitto ligneo su cui nel XIX secolo furono inserite tre tele dipinte dal calabrese Battista Santoro. Di rilievo \u00e8 un affresco bizantino risalente al 1270 della Madonna della Bruna con il Bambino benedicente con due dita, attribuito a Rinaldo da Taranto e ubicato sull'altare della prima campata della navata sinistra detto \"della Bruna\". Il secondo altare della navata sinistra \u00e8 dedicato a San Giovanni da Matera e vi \u00e8 un sarcofago contenente le sue spoglie, mentre sul terzo altare, detto di Sant'Anna, vi \u00e8 una tela di ottima fattura del 1633 opera del frate Francesco da Martina. Dopo la cappella del Sacramento vi \u00e8 la cappella rinascimentale dell'Annunziata realizzata da Giulio Persio, con volta a cassettoni e pareti a nicchie. In fondo alla navata c'\u00e8 la cappella dove \u00e8 situato il presepe in pietra dura realizzato dagli scultori Altobello Persio e Sannazzaro di Alessano tra il 1530 e il 1534, una delle sue opere pi\u00f9 imponenti, che richiama diversi elementi propri della citt\u00e0 di Matera. Dello stesso Altobello Persio \u00e8 anche un ricco dossale di altare in pietra con sculture, risalente al 1539, posto in fondo al transetto sinistro.\nL'altare maggiore restaurato nel 1627 \u00e8 sovrastato dalla grande pala eseguita da Fabrizio Santafede raffigurante la Vergine attorniata dai Santi. Nell'abside si trova il pregevole coro ligneo in noce massiccio intagliato nel 1453 da Giovanni Tantino di Ariano Irpino, diviso in ben 60 stalli. In alto, a destra del presbiterio, si staglia l'organo a canne a trasmissione elettrica, costruito dai Fratelli Ruffatti, con 35 registri su due manuali e pedale.\nSulla prima porta della navata destra si trova una Madonna delle Grazie tra i santi Ilario e Giovanni da Matera, opera di Domizio Persio risalente al 1592, sulla porta dei leoni una tela di Carlo Rosa del 1652 raffigurante san Gaetano, sul terzo altare destro un crocifisso seicentesco in legno dipinto, e sull'ultimo altare un Polittico di Vito Antonio Conversi. Infine a destra dell'ingresso principale vi \u00e8 il Giudizio Finale, pregevole affresco risalente alla fine del XIII secolo emerso durante alcuni lavori di restauro, unico esempio superstite dell'originaria decorazione pittorica, eseguito da Rinaldo di Taranto."}
{"id": "1841473", "revid": "2730", "url": "https://it.wikipedia.org/wiki?curid=1841473", "title": "Piedi Neri", "text": "I Niits\u00edtapi sono un gruppo etnico di nativi americani.\nLa letteratura etnografica, peraltro differenziata tra U.S.A. e Canada, utilizza spesso, in modo assolutamente improprio, l'espressione \"popolo \"Blackfoot\"\" (Piede Nero) per la confederazione Niits\u00edtapi (in lingua inglese impropriamente indicata, appunto, come Confederazione \"Blackfoot\" ignorandone gli altri componenti, \"Blood\" e \"Poor Robes\").\nDefinizioni.\nEssa \u00e8 costituita da tre divisioni di stirpe algonchina stanziate in un vasto territorio comprendente l'Alberta meridionale, il Saskatchewan meridionale, il Montana nord-orientale. A causa dei confini politici stabiliti dai bianchi (e tradizionalmente irrilevanti per i nativi americani appartenenti a un'unica nazione ma rimasti da un lato o dall'altro dell'arbitrario confine tra Stati Uniti e Canada) i Pikani (o Pikuni) Niits\u00edtapi (in inglese \"Poor Robes\") sono divisi fra il Montana, in territorio statunitense, e l'Alberta, in territorio canadese. Molti di essi vivono attualmente nella Riserva indiana dei Piegan nel Montana nordoccidentale (\"Aamssk\u00e1\u00e1pipikani\", \"Piegan\", o semplicemente \"Pik\u00e1ni\"), la popolazione gravitando intorno a Browning, mentre i Piegan settentrionali (\"Aap\u00e1tohsipik\u00e1ni\", \"Peigan\" o \"Piikani\"), i Kainah (in inglese \"Blood\"), e i Siksika (in inglese \"Real Blackfoot\"), associati coi tradizionali alleati Sarcee, di stirpe Athapaskan, vivono in riserve separate nell'Alberta e sono attualmente classificati come \"Prime nazioni\" della suddetta provincia canadese.\nIn tutti i casi molti di questi stessi nativi usano il singolare \"Blackfoot\", Piede Nero, sebbene il governo statunitense e quello tribale preferiscano ufficialmente il plurale (il singolare \"Blackfoot\" indicando, invece, il gruppo Sihasapa dei Teton Lakota); cos\u00ec, ad esempio, nel nome della riserva, la \"Blackfeet Indian Reservation\" e nel sito ufficiale del popolo dei Nitsitapi (\"Blackfeet Nation\"). Il termine \"Siksik\u00e1\" (derivante da \"Siksik\u00e1wan\", \"persona dal piede nero\") viene anche usato per autoidentificazione: come a dire, in italiano, \"sono un Piede Nero\" ma, pi\u00f9 specificamente, \"appartengo alla trib\u00f9 dei Siksika Nitsitapi\".\nStoria.\nLe relazioni tra la lingua dei Nitsitapi, di tipo agglutinante, e le altre della famiglia algonchina indicano che i Niits\u00edtapi sono vissuti in un'area a occidente dei Grandi Laghi.\nSebbene praticassero l'agricoltura erano in parte nomadi. Si trasferirono all'ovest anche a causa dell'introduzione del cavallo e delle armi da fuoco, e divennero parte integrante della cultura degli Indiani delle Pianure all'inizio del XIX secolo. Esistono tuttavia prove che siano vissuti nei pressi del fronte delle Montagne Rocciose per migliaia di anni prima dei primi contatti con gli europei. La cosmogonia dei Niits\u00edtapi \u00e8 ambientata nelle immediatezze del Glacier National Park, nel luogo chiamato \"Badger Two Medicine\".\nL'introduzione del cavallo si situa intorno al 1730. Nel 1900 si stimava una popolazione di 20.000 Niits\u00edtapi, mentre oggi sono pi\u00f9 o meno 25.000. Periodicamente, e con una certa frequenza dopo l'arrivo dei bianchi, la popolazione si \u00e8 drammaticamente ridotta in concomitanza di certune epidemie, della fame e della guerra: cos\u00ec nell'anno della malnutrizione (1882) dovuta al fallimento dell'ultima caccia al bisonte, o in quello dell'epidemia di vaiolo (1837) che uccise 6.000 persone. I Niits\u00edtapi hanno posseduto vasti territori dell'Alberta e del Montana, ma oggi la riserva statunitense non \u00e8 pi\u00f9 grande del Delaware, e le tre in Alberta hanno un'estensione molto minore. I Niits\u00edtapi credono \"in una forza sacra che tutto permea, rappresentata simbolicamente dal sole, la cui luce alimenta tutte le cose\".\nNon esiste documentazione di \"due spiriti\" maschi fra i Niits\u00edtapi; vi sono invece \"donne dal cuore di uomo\" che assumono molti dei ruoli sociali maschili, inclusa la predisposizione a cantare sole, generalmente ritenuta \"immodesta\", e a utilizzare uno stile tipicamente maschile nel canto.\nLa caccia e l'organizzazione tribale.\nI Niits\u00edtapi, ex cacciatori pedestri, erano soliti eseguire la caccia al bisonte, una pratica che richiedeva la partecipazione dell\u2019intera comunit\u00e0, la quale doveva occuparsi della costruzione di imponenti trappole per bisonti, che rendevano possibile l\u2019abbattimento di intere mandrie.\nIl gruppo di caccia si occupava dell\u2019elaborazione di grandi opere permanenti, che convertivano vaste zone di territorio in recinti artificiali per agevolare la cattura della selvaggina.\nLa costruzione dei recinti \u00e8 una modificazione territoriale, che sfrutta il principio dell\u2019allevamento brado, questa pratica era possibile sia per l\u2019ampiezza dei gruppi di caccia sia per la suddivisione dei territori di caccia da parte delle trib\u00f9.\nI \"Niits\u00edtapi\" erano suddivisi in trib\u00f9, caratterizzate da comuni tradizioni, riti cerimoniali e struttura economica-sociale; gli spostamenti stagionali delle trib\u00f9 dipendevano dai movimenti delle mandrie di bisonti, che in primavera migravano verso est.\nIn questa stagione le trib\u00f9 elaboravano un grande accampamento estivo e si riunivano in un'unica trib\u00f9, per la caccia collettiva del bisonte, la quale assumeva caratteristiche diverse in base al tipo di stagione; la caccia estiva consisteva in un accerchiamento della mandria da parte del cospicuo gruppo dei cacciatori, i quali agivano tramite movimenti coordinati.\nIl periodo della caccia estiva non era importante solamente per gli approvvigionamenti alimentari ma anche perch\u00e9 era l\u2019unico periodo dell\u2019anno in cui i rispettivi gruppi si riunivano in un'unica trib\u00f9, caratterizzata da unit\u00e0 sociale e culturale, di conseguenza avveniva la creazione di un\u2019unit\u00e0 intertribale, possibile solo grazie al superamento dei particolarismi di gruppo, ad ogni trib\u00f9 spettava un posto definito nell'accampamento e soprattutto un ruolo specifico nella caccia.\nL\u2019accampamento estivo era composto da un vasto cerchio di tende, disposte su pi\u00f9 file e di molte centinaia di metri di diametro.\nLa caccia invernale, invece, dipendeva dalla propriet\u00e0 che ciascuna singola trib\u00f9 aveva su un determinato territorio; all'inizio dell\u2019inverno ogni gruppo si ritirava nella sua zona e costruiva l\u2019accampamento in luoghi riparati, avveniva l\u2019instaurazione della caccia sedentaria, la quale era condotta autonomamente dalle singole trib\u00f9.\nLe mandrie di bisonti venivano direzionate in grandi trappole, ovvero grandi opere permanenti costruite in luoghi specificatamente scelti, che permettevano a un gruppo di caccia appiedato e non molto numeroso di uccidere una grande quantit\u00e0 di selvaggina.\nLe opere permanenti erano costituite da recinti, formati da tronchi, terra o pietre e venivano situate sul fondo delle vallate o alla base di una collina; sull'altura venivano eretti due sbarramenti laterali, lunghi centinaia di metri, costruiti con cumuli di pietre o tronchi, che nei pressi del recinto divenivano pi\u00f9 fitti e convergenti; di conseguenza la mandria veniva incanalata, spinta e intrappolata.\nNelle zone pianeggianti era impossibile praticare questo sistema, cos\u00ec ogni singolo gruppo costruiva trappole interamente artificiali, una delle pi\u00f9 comuni consisteva nell'elaborazione di un recinto a forma di cerchio, formato da tronchi e rami, con un\u2019apertura in cui le pareti aumentavano di altezza fino a raggiungere due metri.\nL\u2019ingresso del recinto era un ponte di tronchi, alto poco pi\u00f9 di un metro, che determinava la caduta rovinosa dei bisonti, inoltre, per impedire che uscissero dalla trappola l\u2019accesso veniva chiuso con dei pali.\nDurante il periodo invernale ogni singola trib\u00f9 aveva il diritto di cacciare il bisonte solamente nel suo specifico territorio, delimitato da corsi d\u2019acqua e colline.\nIl territorio di caccia era caratterizzato da numerose modificazioni, dovute alla costruzioni di molteplici recinti-trappola, i quali erano costruiti nei luoghi maggiormente frequentati dalle mandrie, di conseguenza la caccia da attivit\u00e0 nomade divenne sedentaria, quindi i luoghi hanno assunto la funzione di riserva alimentare di ogni specifica trib\u00f9.\nOgni trib\u00f9 viveva in uno specifico accampamento invernale ed era comandata da un capo, il quale non otteneva l\u2019incarico tramite eredit\u00e0 bens\u00ec per il prestigio guadagnato durante l\u2019attivit\u00e0 di caccia; inoltre all'interno dell\u2019accampamento estivo tra i capi dei diversi gruppi venivano scelti quelli che dovevano occuparsi della gestione dell\u2019andamento della caccia e delle cerimonie estive.\nBibliografia.\nJ. C. Ewers \"I Piedi Neri. Razziatori delle pianure del Nord-Ovest\", Mursia, Milano. ISBN 9788842522508.\nEnrico Guidoni, \"Architettura primitiva\", Milano, Electa, 1975."}
{"id": "1841476", "revid": "125044779", "url": "https://it.wikipedia.org/wiki?curid=1841476", "title": "Fodero", "text": "Il fodero \u00e8 il contenitore atto al trasporto fisico di un'arma bianca manesca, solitamente coltello, pugnale o spada.\nNel corso della storia, \u00e8 stato realizzato con materiale di vario genere: legno, cuoio, metallo (ferro, acciaio, bronzo, ottone ecc.) ed oggi plastica e suoi derivati. Ha due funzioni principali: protezione (garantire una corretta conservazione della lama ed, al contempo, l'incolumit\u00e0 di chi la utilizza) e sostegno (assicurare l'arma ad una cintura). Generalmente, lascia scoperta l'elsa dell'arma e pu\u00f2 disporre o meno di un sistema di fermo (solitamente lacci) per non far scivolare la lama all'esterno involontariamente.\nSontuosamente decorato nel caso di armi di rappresentanza o nel contesto di culture guerriere (Celti, Antichi romani, ecc.) attribuenti particolare importanza all'ostentazione del lusso tramite abbellimento delle armi portate in battaglia, il fodero divenne in alcuni casi una vera e propria opera d'arte poi esposta al pubblico o utilizzata per decorare le pareti delle residenze nobili.\nStoria.\nIl cruciale momento di passaggio dalla custodia in pellame o tessuto del coltello preistorico al fodero vero e proprio coincise con l'invenzione della spada durante l'Et\u00e0 del Bronzo. La scarsit\u00e0 dei dati archeologici in nostro possesso non ci permette per\u00f2 di asserire con sicurezza quale tipo di fodero fosse utilizzato dai soldati militanti nei primi eserciti professionisti delle antiche civilt\u00e0 (Sumeri, Egizi, Ittiti ecc.).\nL'opinione comunque diffusa \u00e8 che il guerriero, membro di una compagine sociale sollevatasi dalle pi\u00f9 primitive barbarie, abbia subito fatto della sua arma e, conseguentemente, del contenitore atto a trasportarla un manufatto il pi\u00f9 funzionale ed artisticamente pregiato possibile:\nEuropa.\nNell'Antica Grecia, lo \"xiphos\", arma dell'oplita, era custodita in un fodero di legno chiuso all'imboccatura da una ghiera di metallo ed adornato da un puntale pi\u00f9 o meno decorato.\nCruciali, nella storia del fodero della spada occidentale, si rivelarono i secoli dell'Et\u00e0 del Ferro.\nA partire dalla Cultura di Hallstatt (IX-VI secolo a.C.), i foderi delle prime daghe in ferro iniziarono ad essere realizzati con due lamine di metallo ripiegate e sontuosamente decorate. Il successivo diffondersi per l'Europa continentale della Cultura di La T\u00e8ne, promossa dalle migrazioni dei Celti (V secolo a.C.), sparse capillarmente l'uso del fodero in metallo (solitamente bronzo) per le spade, facendone una prassi standardizzata nel III secolo a.C. Questi foderi metallici, con imboccatura sagomata in funzione della foggia dell'elsa della spada ed atti ormai a contenere spade dalla lama sempre pi\u00f9 lunga (circa 80\u00a0cm per la Spada tp \"La T\u00e8ne D\"), veniva assicurati alla destra del corpo del guerriero tramite una catena di ferro o bronzo che correva trasversalmente sul busto, appoggiandosi alla spalla sinistra. Molto rari ma comunque confermati dalle testimonianze i casi di foderi per la spada lunga celtica portati di traverso sulla schiena.\nDai Celti, la passione per i foderi in metallo decorati a sbalzo o con incisioni pass\u00f2 agli antichi romani. Il fodero destinato ad accogliere il \"gladius\" (\"vagina\" in latino), fosse esso realizzato o no interamente in metallo (bronzo), presentava sempre delle placche metalliche decorate sulla sua superficie. La costituzione dell'Impero romano ed i suoi secolari contatti e scontri con realt\u00e0 politico-culturali molto lontane dal bacino del Mediterraneo (Impero sasanide, Impero cinese ecc.), diffusero tra i soldati europei al soldo di Roma migliorie quali il fodero fissato alla cintura, non pi\u00f9 a tracolla come valso nell'Antichit\u00e0, prima direttamente e poi tramite due punti di sospensione su modello sasanide. Parallelamente, venne meno la tradizione antica di realizzare i foderi interamente in metallo, in favore di manufatti in legno, per armare l'imponente esercito romano imperiale. L'apparato decorativo delle spade brandite dagli ufficiali e dalla nobilt\u00e0 imperiale furono comunque sempre opulento, su modello orientale\nNel corso del Medioevo (VI-XV secolo) il continuo avvicendarsi di cavalleria e fanteria quale forza preponderante nel decidere l'esito delle battaglie plasm\u00f2 una casta guerriera, i \"milites\", dalle competenze variegate (mischie, assedi, operazioni anfibie ecc.), la cui arma d'elezione era la spada a lama lunga e diritta, con guardia cruciforme. Il fodero di queste armi era in legno, impreziosito all'esterno da una copertura in cuoio o tessuto pregiato (es. velluto), irrobustito in prossimit\u00e0 dell'imboccatura e nella parte terminale da cappe di metallo, con anelli di sospensione (da due a sei) per regolare la postura dell'arma perpendicolarmente o parallelamente alle gambe del guerriero a seconda della necessit\u00e0.\nCon l'aprirsi dell'Evo Moderno ed i continui scontri, religiosi o politici, che infiammarono l'Europa dal XV al XVII secolo, il bisogno di armare eserciti sempre pi\u00f9 numerosi spinse fortemente in favore di foderi per la spada realizzati in materiale facilmente reperibile. La \"katzbalger\", arma tipica dei lanzichenecchi tedeschi, a titolo di esempio, sarebbe stata, secondo la tradizione, realizzata con pelliccia di felino domestico. Il soldato di professione, a seconda della truppa di appartenenza, collocava il fodero dell'arma per garantirsi meno impaccio possibile. I fantaccini tornarono ad assicurare la spada (striscia o spadona da fante) ad un balteo portato diagonalmente al corpo, sistemando l'arma ora al fianco ora sui lombi. I cavalieri presero l'abitudine di assicurare la spada alla sella: gli ussari alati di Polonia portavano riposto sotto la sella, l'impugnatura spuntante all'altezza del ginocchio del cavaliere montato, sia il loro pesante costoliere, la \"palash\", che lo stocco, il \"koncerz\". Il fodero assicurato direttamente al cinturone rest\u00f2 comunque in uso, specialmente tra gli spadaccini professionisti in ambito civile (es. il \"bravo\" italo-spagnolo).\nL'uso del fodero interamente in metallo torn\u00f2 in voga nel corso del XVIII secolo nel periodo cio\u00e8 in cui il soldato di linea smise di portare la spada, affidandosi alla baionetta inastata sulla canna del moschetto, e la possibilit\u00e0, per i civili, di portare armi si ridusse enormemente. La spada, precipua dell'ufficiale, e la sciabola del soldato di cavalleria, prodotte in numero minore rispetto al secolo precedente, poterono tornare ad essere custodite e trasportate in robusti contenitori di ferro o acciaio.\nMedio Oriente.\nLe regioni medio-orientali del continente euroasiatico, caratterizzate dalla presenza di vaste pianure, furono per secoli culla di civilt\u00e0 i cui eserciti ebbero sempre come nerbo fondamentale le forze di cavalleria. Conseguentemente, in quelle contrade, la storia delle armi da taglio e dei contenitori atti a trasportarle/proteggerle fu sempre improntata alla ricerca di accorgimenti in grado di garantire miglior agio ed efficienza bellica al guerriero montato in sella pi\u00f9 che al fantaccino. Parimenti, una volta smontato da cavallo per calcare i tappeti della sua tenda o le vie strette delle popolose citt\u00e0 levantine, il cavaliere ostentava armi da taglio a lama corta (pugnali, daghe e coltellacci) il cui fodero sontuosamente lavorato ne denotava il prestigio ed il potere.\nTerra priva di legnami pregiati, il Medio Oriente non produsse mai, come invece fece l'Estremo Oriente, foderi di semplice legno.\nLa Persia dei Sasanidi fu il luogo di nascita del fodero a due punti di sospensione, assicurato cio\u00e8 da due linguette/fettucce alla cintura, per i reparti scelti della cavalleria pesante, i \"clibanarii\" catafratti. Quest'innovazione, poi diffusasi sia in Europa che in Estremo Oriente, garant\u00ec al cavaliere miglior controllo sull'arma inguainata durante la carica.\nDurante il Medioevo, il dominio sulla Persia dei turchi selgiuchidi vi diffuse il gusto di quelle popolazioni nomadi per le armi ed foderi non pi\u00f9 decorati con lamine di prezioso metallo massiccio bens\u00ec con metodi s\u00ec pi\u00f9 economici ma incredibilmente laboriosi come il \"koftgari\" o l'agemina.\nNella Penisola Araba, il pugnale \"jambiya\", \"status symbol\" del capo-trib\u00f9, aveva spesso un fodero imponente, lungo quasi il doppio della lama che doveva custodire, piegato ad angolo acuto e con un'estremit\u00e0 conica che risaliva fino al livello dell'imboccatura. Realizzato in legno e ricoperto di cuoio marocchino fasciato da cappe di lamina metallica (spesso argento), veniva portato fissato stabilmente al cinturone.\nL'Impero ottomano, multi-etnica realt\u00e0 socio-politica musulmana che domin\u00f2 per secoli le terre dalla ex-Jugoslavia alla Persia, produsse una gran quantit\u00e0 di armi da taglio e di foderi atti a trasportale: foderi solidi e pratici, di legno, sontuosamente decorati da lamine di metallo pregiato, incrostate di preziosi.\nIl fodero del \"kilij\", la scimitarra simbolo dei turchi ottomani, presentava all'imboccatura una scanalatura (\"Bal\u00e7ak oyu\u011fu\") atta a contenere la linguetta che si protendeva dal corpo centrale scudato della guardia (\"Bal\u00e7ak\") ed aveva sempre le estremit\u00e0 coperte da cappe di metallo pi\u00f9 o meno pregiato (\"A\u011f\u0131zl\u0131k\" per l'estremit\u00e0 superiore, \"\u00c7amurluk\" per l'estremit\u00e0 inferiore). Era assicurato alla cintura da due anelli di sospensione (\"Ta\u015f\u0131ma halkas\u0131\") su modello sasanide.\nLo \"yatagan\", corta spada ricurva tagliente sul lato concavo della lama, altra arma tipica degli ottomani, era invece custodito in un fodero fissato stabilmente al cinturone da un passente posteriore.\nEstremo Oriente.\nIn India l'influenza culturale esercitata dai mongoli, dai turchi e dagli arabi favor\u00ec la diffusione di molte armi comuni al normale bacino culturale musulmano. Il persistere per\u00f2 di un forte realt\u00e0 socio-culturale industana port\u00f2 alla convivenza di armi molto diverse tra loro, i cui foderi erano spesso chiamati a scopi lontani dal normale utilizzo.\nLa \"khanda\", spada a lama diritta tipica del Rajput, aveva fodero in legno coperto di pelle e metallo la cui estremit\u00e0 inferiore era per\u00f2 chiusa da un solido puntale in metallo poich\u00e9 la spada era, pare, portata inguainata a mano ed utilizzata come bastone da passeggio dai notabili del regno.\nIl \"katar\", massiccia daga-da-spinta del Rajput, aveva solitamente fodero in legno coperto di pelle, stoffa e metallo, pi\u00f9 raremente in solo metallo, assicurato al cinturone da un passante.\nIl fodero del \"talwar\", variante indiana della scimitarra mediata dalla \"shamshir\" persiana, mancava spesso del doppio anello d'aggancio tipico invece della spada sasanide e del \"kilij\".\nIn Cina, sin dai tempi antichi, la spada veniva riposta in un fodero in legno poi impreziosito da stoffa, cuoio, metallo, preziosi, ecc. Particolarmente apprezzata, nella decorazione di armi e foderi, era la tartaruga.\nIn Giappone, nonostante la secolare presenza di una casta guerriera (\"bushi\") di spadaccini che per secoli monopolizz\u00f2 la vita socio-politica del paese, la scarsit\u00e0 di metallo spinse sempre in favore di foderi in legno di magnolia laccato, al massimo decorati da parti in metallo (\"kojiri\") all'estremit\u00e0 inferiore. I dati relativi alle armi bianche manesche arcaiche, \"j\u014dkot\u014d\", sono troppo scarsi per permettere di formulare ipotesi significative sul tipo di fodero utilizzato per conservarle e trasportarle. Durante i periodo feudale, le spade in uso alle forze di cavalleria, \"tachi\", venivano portate in foderi con il lato convesso rivolto verso il basso, solitamente assicurati alla cintura (\"obi\" \u2013 \u5e2f) da una fettuccina di cotone elastico (\"sageo\" \u2013 \u4e0b\u7dd2). Nel modello successivo di spada, il \"katana\", il fodero (\"saya\" - \u9798) era invece infilato direttamente nella cintura e portato con il lato convesso rivolto verso l'alto, onde favorire l'estrazione della spada. Particolari tipi di spada (\"nodachi\") o di spadaccino (\"ninja\") prevedevano la collocazione del fodero non pi\u00f9 alla vita ma di traverso sulla schiena.\nCaratteristica peculiare del Sol Levante fu lo sviluppo di una specifica arte marziale deputata allo studio ed al perfezionamento delle tecniche di estrazione della spada dal fodero: lo \"Iaid\u014d\".\nIn Korea, il fodero della spada \"geomjip\", era solitamente realizzato in legno laccato.\nIn Indocina, la spada (\"dha\") non presenta quasi mai n\u00e9 guardia n\u00e9 elsa. Il fodero e l'impugnatura, entrambi realizzati in legno, sviluppano quasi sempre con soluzione di continuit\u00e0 il medesimo apparato decorativo (copertura in pelle, cappa metallica ecc.).\nNelle primitive culture guerriere dell'Indonesia (es. i cacciatori-di-teste Daiachi), il fodero della spada (es. \"mandau\") era solitamente di legno, riccamente decorato con pelli, tessuto e penne policrome. Il pugnale \"kriss\", arma accomunante tutte le culture dell'arcipelago indonesiano, ha invece quasi sempre fodero \"povero\", in semplice legno, largo e slavato in prossimit\u00e0 dell'imboccatura.\nAmeriche.\nPresso la totalit\u00e0 delle civilt\u00e0 precolombiane, l'assenza del metallo nella realizzazione di armi manesche da una parte stronc\u00f2 l'evoluzione dal pugnale di selce alla spada e dall'altra releg\u00f2 il fodero a contenitore per il trasporto di armi dalla lama molto contenuta, quanto a dimensioni. Solitamente realizzato in pelle o in tessuto vegetale, il fodero era riccamente ornato da perline, penne variopinte, preziosi (fondamentalmente giada e turchese) o piccole lamine metalliche (rame, bronzo o oro).\nUso odierno.\nNel teatro bellico moderno, dominato dalle armi da fuoco, l'uso di armi bianche manesche si riduce al solo coltello/pugnale, la cui presenza nell'equipaggiamento delle forze armate sopperisce a bisogni specifici (coltelli da combattimento per truppe d'\u00e9lite, baionette per i fucilieri) o pratico-quotidiani (coltello da sopravvivenza). I foderi per il trasporto di queste armi sono realizzati con materiali sintetici (plastica e/o derivati) il cui sviluppo mira a garantire solidit\u00e0, limitato ingombro e leggerezza. Il bisogno di garantire la maggior mobilit\u00e0 possibile al trasportatore, ha spinto alla realizzazione di foderi applicabili a diverse zone del corpo (coscia, polpaccio, avambraccio, petto) tramite un complesso sistema di lacci, fettucce e passanti.\nIn ambito civile, l'uso di utensili a lama ricorre in campo hobbistico (coltello da sub, coltello da caccia ecc.) ed in alcuni settori lavorativi (es. macelleria). I foderi per i coltelli d'uso subacqueo hanno notevolmente incentivato e beneficiato degli sviluppi occorsi ai foderi per coltelli d'uso militare. I coltelli da caccia vengono invece solitamente assicurati alla cintura tramite un apposito passante alla sommit\u00e0 del fodero. Per il trasporto civile di coltelli da lavoro (es. coltello da macellaio), la normativa legale della maggior parte dei paesi impone il ricorso a guaine in plastica che coprano interamente la lama onde garantire l'incolumit\u00e0 del trasportatore e delle persone con le quali pu\u00f2 o deve entrare in contatto."}
{"id": "1841477", "revid": "1543377", "url": "https://it.wikipedia.org/wiki?curid=1841477", "title": "Teatro Nazionale di Praga", "text": "Il Teatro Nazionale di Praga (in ceco: \"N\u00e1rodn\u00ed Divadlo\") \u00e8 il pi\u00f9 famoso teatro d'opera boemo ed \u00e8 considerato monumento nazionale della Repubblica Ceca. Ivi \u2014 nella parte annessa del pi\u00f9 antico teatro degli Stati \u2014 furono messe in scena per la prima volta nel 1787 il \"Don Giovanni\" e nel 1791 \"La clemenza di Tito\", capolavori operistici di Mozart.\nStoria e descrizione.\nL'idea di costruire uno teatro indipendente risale al 1844 e si concretizz\u00f2 in una richiesta, presentata al parlamento regionale, da parte di Franti\u0161ek Palack\u00fd il 29 gennaio 1845. L'autorizzazione giunse nell'aprile 1845 e i primi appelli alla raccolta fondi per la costruzione del teatro vennero pubblicati nel 1851 a cura del \"Comitato per la costruzione del Teatro Nazionale\". L'anno successivo il comitato fu in grado di acquistare un terreno sulle rive della Moldava di fronte al Castello di Praga, la forma trapezoidale del terreno cre\u00f2 per\u00f2 alcuni problemi ai progettisti. Venne edificato, su progetto dell'architetto Vojt\u011bch Ign\u00e1c Ullmann un teatro provvisorio (\"\u010cesk\u00e9 Prozat\u00edmn\u00ed Divadlo\"), inaugurato nel 1862 e che pi\u00f9 tardi divenne parte integrante dell'edificio definitivo.\nUn gruppo di giovani artisti e intellettuali praghesi (fra i quali Karel Sladkovsk\u00fd, Miroslav Tyr\u0161, Jan Neruda e V\u00edt\u011bzslav H\u00e1lek), membri del comitato e sostenitori della necessit\u00e0 di costruire un edificio pi\u00f9 ampio e ambizioso nel 1865 incaricarono Josef Z\u00edtek, un docente di ingegneria civile del Politecnico di Praga, di creare un progetto per il Teatro Nazionale, in seguito il progetto vinse il concorso di progettazione, la posa della prima pietra risale al 16 maggio 1868. \nIl teatro quasi finalizzato fu aperto 11 giugno 1881 in occasione della visita dell'erede al trono Rodolfo d'Asburgo-Lorena, vennero fatte 11 rappresentazioni prima di una nuova chiusura per permettere il completamento dei lavori. Due mesi dopo, il 12 agosto, probabilmente per colpa di alcuni lattonieri imprudenti, il cantiere prese fuoco, distruggendo il tetto dell'edificio, la sala e il palco. Per fortuna, in un solo mese, i cittadini di Praga raccolsero un milione di corone d'oro per la sua ricostruzione e, dopo altri due anni, la \"cappella d'oro\" fu riparata secondo i progetti di Josef Schulz, potendo cos\u00ec riaprire al pubblico il 18 novembre 1883 con l'opera \"Libu\u0161e\" di Bed\u0159ich Smetana. Al giorno d'oggi il Teatro Nazionale consta di tre complessi artistici \u2014 opera, balletto e teatro \u2014 che alternano vicendevolmente le loro esibizioni nello storico edificio del Teatro Nazionale, nel teatro di Stato ed al teatro Kolowrat. Tutte e tre le \"ensemble\" selezionano il loro repertorio non solo fra il ricco patrimonio classico, ma prestano attenzione anche sulla produzione artistica moderna."}
{"id": "1841484", "revid": "2196166", "url": "https://it.wikipedia.org/wiki?curid=1841484", "title": "Riserva indiana dei Piedi Neri", "text": "La Riserva indiana dei Piedi Neri o, nel linguaggio giuridico-burocratico americano, Nazione dei Piedi Neri (pi\u00f9 correttamente la divisione Aamssk\u00e1\u00e1pipikani del popolo Pikuni Niits\u00edtapi, nel Montana comunemente chiamato Piegan, separata dalla divisione Aap\u00e1tohsipik\u00e1ni del popolo Pikuni Niits\u00edtapi, nell'Alberta comunemente chiamato Peigan) \u00e8 la riserva indiana assegnata all'unico gruppo della Confederazione dei Piedi Neri rimasta a sud del confine tra Canada e Stati Uniti in Montana. \u00c8 posizionata ad est del Glacier National Park e confina col Canada a nord. La riserva ha una superficie di 6.142\u00a0km\u00b2."}
{"id": "1841485", "revid": "396099", "url": "https://it.wikipedia.org/wiki?curid=1841485", "title": "Levigatura", "text": "La levigatura, o pomiciatura, \u00e8 un'operazione che viene eseguita con una macchina levigatrice ed \u00e8 utile per levigare o per la finitura di una superficie.\nPrincipi.\nIl pareggiamento del materiale avviene per mezzo di tagli geometricamente indefiniti con un levigatore, che si applica alla macchina levigatrice ed \u00e8 fatto di pietra abrasiva o polvere di tale pietra, in passato si utilizzava la polvere di pomice e tale processo prendeva e ha ancora il nome di pomiciatura. Lo strumento pu\u00f2 sia ruotare che spostarsi lungo l'asse orizzontale o lineare a seconda del tipo di macchina utensile e ambito di lavorazione.\nSui motori termici.\nSu una levigatrice, come gi\u00e0 anche in una fresatrice, si introduce uno strumento rotante nella trapanatura da lavorare e che si muove all'interno con movimenti rotatori e oscillatori. Le lame propriamente dette in diamante, corindone o carburo di silicio vengono premute all'interno della trapanatura con una data pressione costante e variabile.\nIn questo modo la superficie interna del rivestimento cilindrico assume il caratteristico aspetto con scanalature oblique e ottiene propriet\u00e0 smerigliatrici definite, spesso capaci di trattenere fluidi quali oli idraulici e del motore. \nQuesta lavorazione avviene spesso con una forte corrente liquida per poter allontanare velocemente le particelle smerigliate dal processo di lavorazione. In seguito si ottiene il raffreddamento del supporto meccanico per contenere la tolleranze richieste. \nUn procedimento di smerigliatura totalmente nuovo \u00e8 la smerigliatura laser in canne cilindriche. Questa tecnica viene impiegata soprattutto nei motori diesel. In questo processo di smerigliatura un raggio laser scioglie la superficie metallica, le vaporizza parzialmente e produce cos\u00ec gli incavi rifiniti desiderati. Un vantaggio di questo processo \u00e8 inoltre la formazione dei duri spigoli di fusione prodotti dal processo di fusione che si rivelano resistenti all'usura. Si pu\u00f2 diminuire l'usura e aumentare la durata dell'utilizzo di un macchinario di circa il 75%."}
{"id": "1841490", "revid": "33277", "url": "https://it.wikipedia.org/wiki?curid=1841490", "title": "St. Cloud (Minnesota)", "text": ""}
{"id": "1841491", "revid": "188323", "url": "https://it.wikipedia.org/wiki?curid=1841491", "title": "Pomiciatura", "text": ""}
{"id": "1841492", "revid": "287204", "url": "https://it.wikipedia.org/wiki?curid=1841492", "title": "Peigan del Nord", "text": "I Pikuni Settentrionali, chiamati nel Canada Peigan o Aap\u00e1tohsipik\u00e1ni sono una delle Prime nazioni, parte della Confederazione Niits\u00edtapi. Conosciuti come \"Piik\u00e1ni\", \"Pekuni\" o \"Aap\u00e1tohsipik\u00e1ni\" (\"Piik\u00e1ni\"/Peigan del Nord), sono molto simili agli altri membri della Confederazione Nitsitapi; \"Aamssk\u00e1\u00e1pipikani\" (i Piedi Neri del Montana o \"Piik\u00e1ni\"/Peigan del sud), \"K\u00e1\u00ednaa\" o \"Sangue\" e i \"Siksik\u00e1\" o \"Mocassini Neri\".\nAl tempo in cui fu firmato, al guado di Blackfoot Crossing sul Bow River, il trattato N. 7 (1877) il territorio Niits\u00edtapi aveva il proprio centro nelle Cypress Hills (sul versante settentrionale del confine tra U.S.A. e Canada) e gli Aap\u00e1tohsipik\u00e1ni erano stanziati presso il fiume Oldman, ad ovest di Lethbridge, Alberta, Canada, ad ovest delle trib\u00f9 Kainah e a sud delle trib\u00f9 Siksika. L'attuale riserva (che include il centro abitato di Brocket) \u00e8 posta presso Pincher Creek."}
{"id": "1841494", "revid": "167080", "url": "https://it.wikipedia.org/wiki?curid=1841494", "title": "Storia Romana", "text": ""}
{"id": "1841495", "revid": "1522738", "url": "https://it.wikipedia.org/wiki?curid=1841495", "title": "Blake Thorpe Marler", "text": ""}
{"id": "1841497", "revid": "298055", "url": "https://it.wikipedia.org/wiki?curid=1841497", "title": "Satriale's Pork Store", "text": ""}
{"id": "1841499", "revid": "124680710", "url": "https://it.wikipedia.org/wiki?curid=1841499", "title": "Calamina", "text": "La calamina o scaglia di laminazione o ossido nero \u00e8 uno strato di ossido che si forma sulla superficie dei prodotti siderurgici durante le lavorazioni a caldo.\nComposizione.\nQuesto strato \u00e8 costituito principalmente da:\nCaratteristiche.\nLa calamina, se si conservasse intatta e aderisse saldamente all'acciaio, svolgerebbe un'azione protettiva dello stesso, ma, sia a causa dell'azione degli agenti atmosferici durante il trasporto e l'immagazzinamento, sia per l'inevitabile rottura della scaglia stessa durante le operazioni di officina, questa raramente rimane intatta.\nIn tal caso l'umidit\u00e0 penetra nelle fenditure e reagisce con lo strato di ossido ferroso pi\u00f9 vicino alla superficie dell'acciaio formando idrossidi ferrosi e ferrici che per l'aumento di volume procurano il distacco della calamina.\nPertanto non \u00e8 conveniente effettuare la verniciatura di protezione anticorrosiva del laminato direttamente sopra la calamina, che deve essere rimossa prima dell'applicazione della protezione.\nMetodi di rimozione.\nTra i metodi per la rimozione della calamina e per la preparazione delle superfici di acciaio ci sono la sabbiatura e il decapaggio.\nPer rimuovere la calamina in zone piccole, ad esempio prima di una saldatura, si possono usare la molatura e la spazzolatura."}
{"id": "1841500", "revid": "334447", "url": "https://it.wikipedia.org/wiki?curid=1841500", "title": "La signora delle camelie", "text": "La signora delle camelie (\"La Dame aux cam\u00e9lias\", anche noto come La signora dalle camelie o La dama delle camelie) \u00e8 un romanzo di Alexandre Dumas figlio, edito nel 1848. Composto nello spazio di un mese, il romanzo \u00e8 la trasposizione romanzata della storia d'amore dell'autore con Marie Duplessis e rappresenta la vita e i segreti di quello che nel dramma omonimo egli definisce \"il \"demi-monde\"\".\nHa ispirato numerose versioni teatrali e cinematografiche, fra cui quelle del 1915, del 1917, del 1934, del 1953 e del 2005. \u00c8 inoltre la base dell'opera \"La traviata\" di Giuseppe Verdi.\nTrama.\nIl romanzo, ambientato a Parigi, \u00e8 narrato in prima persona; la voce narrante dichiara di voler raccontare una storia vera e toccante di cui \u00e8 venuto a conoscenza in modo casuale. Inizia quindi a raccontare della sua visita ad un appartamento messo all'asta con tutti i mobili. Egli ipotizza che la ricca casa potesse essere appartenuta a una prostituta che l'aveva arredata con i molti oggetti preziosi regalati dai suoi uomini.\nIntanto scopre che l'appartamento era di una certa Margherita Gautier, una mantenuta che egli conosceva per fama e che era morta da poco lasciando molti debiti.\nDurante la narrazione, grazie ai flashback sulla storia di Margherita, il lettore viene a conoscenza del fatto che la protagonista frequentava gli Champs-Elys\u00e9es e le rappresentazioni teatrali, portandosi sempre dietro tre oggetti: l'occhialino, un sacchetto di dolci e un mazzo di camelie, che per 25 giorni al mese erano bianche e per i restanti 5 giorni rosse (cos\u00ec comunicava in modo discreto quando era disponibile o meno per gli incontri amorosi). Margherita era una cortigiana protetta da un duca, che le dava denaro per soddisfare ogni suo capriccio poich\u00e9 ritrovava in lei l'immagine della figlia morta: cos\u00ec nonostante la vita mondana di eccessi e trasgressioni, il duca provava affetto verso di lei e se ne occupava.\nSi torna alla narrazione: durante il giorno della vendita, avvenuta nel 1847, il narratore si aggiudica un libro (\"Manon Lescaut\") pagandolo cento franchi, dove in prima pagina legge una dedica: \u00abA Margherita. Umilt\u00e0, firmato Armando Duval\u00bb.\nAlla fine della giornata l'asta si chiude con grandi rendite e i debiti vengono cos\u00ec saldati.\nArmando Duval, l'uomo della dedica, viene a conoscenza dell'acquisto del libro da parte del narratore; decide cos\u00ec di fargli visita, pregandolo di cederglielo.\nIl narratore acconsente e Armando, per dimostragli l'immensa gratitudine, gli fa leggere una lettera che Margherita gli scrisse durante la malattia: dalla lettura si intuisce un vero rapporto di affetto.\nAl ricordo della loro storia d'amore, Armando si dispera e fugge dalla casa del narratore.\nIl narratore cerca Armando per farsi raccontare la sua storia d'amore con Margherita; raggiunge il cimitero in cui \u00e8 sepolta dove scopre che Armando paga il responsabile del cimitero per tenere in ordine il suo sepolcro, ma pur di rivederla un'ultima volta \u00e8 intenzionato a far aprire la tomba e riesumare il cadavere. Ottenuta l'autorizzazione dalla sorella di Margherita, inizia la cerimonia: Armando rivede il suo amore ormai corroso e quasi impazzisce a questa visione, cadendo malato. Durante l'intera convalescenza Armando \u00e8 assistito dal narratore: tra i due nasce un vero rapporto di amicizia.\nDurante le lunghe conversazioni, il narratore evita di parlare di Margherita per non risvegliare dolore e brutti ricordi, ma \nInizia cos\u00ec il racconto della sua storia, che nasce quando Gastone, un suo amico, gli presenta Margherita durante una rappresentazione teatrale. Armando ne \u00e8 subito colpito, ma lei ride della sua infatuazione. Poi, per un lungo periodo (circa due anni) non riesce pi\u00f9 a rivederla perch\u00e9 a causa di una malattia era in viaggio con il duca.\nPassato quel lungo periodo, Armando la rivede di sfuggita: nonostante la malattia l'abbia resa quasi irriconoscibile, il suo cuore torna a battere per lei.\nArmando vuole rincontrarla: cos\u00ec lui e Gastone fanno visita ad una conoscente, Prudenza, la vicina di casa di Margherita per poi fare visita a quest'ultima che \u00e8 in compagnia di un conte noioso, che caccia per ospitare i due nuovi amici. Dopo la presentazione di Armando, si ricorda di lui: era l'uomo che le si present\u00f2 quella sera a teatro e che ogni giorno, durante la sua malattia, veniva ad informarsi sulle sue condizioni di salute senza mai lasciare il suo nome o un biglietto.\nArmando \u00e8 sempre pi\u00f9 affascinato da Margherita: ella ha rifiutato un conte giovane e ricco che sarebbe stato pronto a rovinarsi per lei.\nI quattro cenano insieme ma durante il servizio, Margherita si sente male e sputa sangue: Armando soffre pensando al male che gli eccessi devono provocare nel suo corpo.\n\u00c8 quella sera che Armando le dichiara il suo amore, ma Margherita, convinta di non aver nessuno al mondo che tenga a lei, pensa sia inutile provare a curarsi.\nArmando la contraddice, dicendo che ora c'\u00e8 lui che si occuper\u00e0 di lei, donandole il suo amore. Margherita accetta la sua continua presenza, ma gli chiede di rispettare la sua indipendenza e il suo modo di vivere: infatti il suo amante deve essere discreto e sottomesso.\nArmando \u00e8 molto geloso del duca e del conte che continuano a far visita a Margherita: ma Prudenza gli spiega che lei ha bisogno dei loro soldi per mantenere un certo tenore di vita.\nLa relazione tra i due inizia quando Margherita rifiuta definitivamente il conte.\nGrazie ad Armando e all'allontanamento di Margherita dalla sua vita passata di eccessi e vizi, le sue condizioni di salute migliorano molto.\nIn seguito ad una bella gita in campagna a Bougival, con Armando e Prudenza, Margherita decide di acquistare una casa per lei e il suo compagno: i soldi li avrebbe chiesti al duca.\nPer\u00f2 anche nella nuova casa, Margherita non perde le sue abitudini: nel primo mese di questa nuova vita non c'\u00e8 giorno in cui non ci siano ospiti.\nPurtroppo il duca viene a conoscenza di queste sue abitudini e l'avrebbe perdonata solo nel caso avesse rinunciato alla sua relazione con Armando, che nel frattempo era diventata pubblica.\nMargherita pur di non lasciare Armando, rinuncia al duca e al suo contributo economico.\nIl tempo passa e dopo quattro/cinque mesi i due innamorati sono ancora in campagna.\nNonostante l'amore tra i due, Margherita a volte \u00e8 triste: ora che non pu\u00f2 pi\u00f9 contare sui soldi del duca e del conte, ha molti debiti e quindi ha dovuto vendere i suoi cavalli e la sua carrozza.\nIntanto il padre di Armando, venuto a conoscenza della nuova vita del figlio, si sente offeso: lui e la figlia vengono trascurati per l'amore di una cortigiana mantenuta. Il padre lo vorrebbe costringere a lasciare Margherita, ma non si rende conto che la felicit\u00e0 del figlio \u00e8 legata a questa relazione ora.\nIl padre, definendo il figlio un pazzo, se ne va e Armando torna a Bougival dalla sua amata.\nAl suo ritorno, per\u00f2, riceve un biglietto in cui Margherita afferma di averlo lasciato: Armando ne \u00e8 disperato.\nIntanto Margherita torna con il duca e con il conte, che le avevano ricomprato cavalli e carrozza e saldato tutti i debiti: aveva fatto ritorno alla vita mondana del passato da cui Armando l'aveva salvata.\nPer la disperazione, Armando inizia a vendicarsi: partecipa a tutte le feste dove \u00e8 presente Margherita e diventa l'amante di una sua amica cortigiana, Olimpia: Margherita si dimostra ferita nel cuore.\nma lei risponde con dignit\u00e0, anche se ne soffre.\nIl culmine del dolore Margherita lo ha quando Armando dichiara pubblica la sua relazione con Olimpia: la sofferenza \u00e8 tale che Margherita si ammala; cos\u00ec, senza rimproveri, gli chiede la grazia e anche qualche visita che l'avrebbero resa felice.\nMa un ultimo litigio causa l'allontanamento dei due che perdono i contatti.\nNonostante ci\u00f2 Armando viene a sapere che Margherita \u00e8 gravemente malata: quindi le scrive una lettera e la sua risposta \u00e8 quella che fa leggere al narratore.\nLa narrazione si conclude con le ultime lettere di Margherita ad Armando, dove si raccontano il suo stato di salute e i suoi ultimi istanti di vita.\nArmando, leggendo, scopre che lei lo lasci\u00f2 cos\u00ec improvvisamente per il volere di suo padre: lui non voleva che il figlio si rovinasse per lei e non avrebbe sopportato l'idea che la sua famiglia fosse disonorata dal fatto che una mantenuta vendesse i suoi averi per amore di Armando.\nInoltre Bianca, la sorella minore, si stava per sposare: sarebbe stata ripudiata dalla famiglia del futuro marito se Armando non avesse troncato la relazione con una cortigiana.\nLasci\u00f2 quindi Armando e torn\u00f2 alla vita mondana di un tempo che la fece ammalare nuovamente: l'unica che vegli\u00f2 su di lei fu Giulia Duprat che scrisse il suo diario da quando Margherita fu incapace di farlo.\nAnche Prudenza si allontan\u00f2 da lei quando smise di ricevere denaro da Margherita, che era convinta che la sua salute sarebbe migliorata se Armando le avesse fatto visita.\nIntanto la sua casa ha ricevuto il sequestrino e i creditori non aspettano che la sua morte per cominciare l'asta.\nAlla fine Margherita muore di tisi e Armando ne sar\u00e0 disperato.\nPersonaggi.\nMarguerite Gautier: \u00e8 una cortigiana colta (frequenta teatri e rappresentazioni) e indipendente, soffre per la distanza morale che divide lei e Armando. Alexandre Dumas si \u00e8 ispirato ad un personaggio realmente esistito: Marie Duplessis, la cortigiana pi\u00f9 famosa della Parigi di Luigi Filippo. Il vero nome di Marie era Alphonsine Plessis ed ebbe una vita analoga alla protagonista del romanzo, morendo anche lei giovanissima, appena ventitreenne, di tisi. Nella versione teatrale il personaggio ebbe una grande interprete in Paola Pezzaglia.\nArmando: giovane insicuro, geloso, suscettibile; nel corso del romanzo si scopre essere sempre pi\u00f9 innamorato di Marguerite, ma quando viene lasciato \u00e8 crudele e si vendica. \u00c8 il secondo narratore della vicenda.\nPrudenza: vicina di casa a Parigi e cara amica di Marguerite finch\u00e9 quest'ultima le garantisce dei soldi.\nNarratore: piet\u00e0 per le donne, indulgente verso le cortigiane.\nFilmografia.\nTrasposizioni cinematografiche e televisive"}
{"id": "1841501", "revid": "298055", "url": "https://it.wikipedia.org/wiki?curid=1841501", "title": "Bada Bing", "text": ""}
{"id": "1841503", "revid": "131358", "url": "https://it.wikipedia.org/wiki?curid=1841503", "title": "Supercoppa croata", "text": ""}
{"id": "1841506", "revid": "1442080", "url": "https://it.wikipedia.org/wiki?curid=1841506", "title": "NBA Playoffs 1980", "text": "Gli NBA Playoffs 1980 si conclusero con la vittoria dei Los Angeles Lakers (campioni della Western conference) che sconfissero i campioni della Eastern Conference, i Philadelphia 76ers.\nEastern Conference.\nPrimo turno.\n(3) Philadelphia 76ers - (6) Washington Bullets.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n(4) Houston Rockets - (5) San Antonio Spurs.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Boston Celtics - (4) Houston Rockets.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n(2) Atlanta Hawks - (3) Philadelphia 76ers.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Boston Celtics - (3) Philadelphia 76ers.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nPrimo turno.\n(3) Seattle SuperSonics - (6) Portland Trail Blazers.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n(4) Phoenix Suns - (5) Kansas City Kings.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\nSemifinali.\n(1) Los Angeles Lakers - (4) Phoenix Suns.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Milwaukee Bucks - (3) Seattle SuperSonics.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (3) Seattle SuperSonics.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1980.\nLos Angeles Lakers - Philadelphia 76ers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 9 settembre 2021\"."}
{"id": "1841509", "revid": "287204", "url": "https://it.wikipedia.org/wiki?curid=1841509", "title": "Ti ricordi di me? (romanzo)", "text": "Ti ricordi di me? (\"Remember Me?\") \u00e8 un romanzo chick lit dell'autrice Sophie Kinsella.\nTrama.\nLexi Smart \u00e8 una ragazza venticinquenne con una vita solo all'apparenza facile: in realt\u00e0, ha appena perso il padre, non ha un lavoro soddisfacente e non \u00e8 riuscita nemmeno ad ottenere il bonus offerto dalla sua azienda.\nLa sera prima del funerale del padre, tentando di distrarsi, passa la serata assieme alle sue amiche in un pub ma, all'uscita, scivola su un gradino e sbatte la testa.\nSi risveglia il giorno dopo in ospedale e scopre di trovarsi nel 2007: sono passati 3 anni dal funerale di suo padre, 3 anni che lei non ricorda affatto e in cui la sua vita \u00e8 andata avanti.\nAll'inizio stenta a credere ai medici ma, guardandosi allo specchio, deve ammettere che ha davvero perso la memoria: se prima era una ragazza sovrappeso e con i denti pi\u00f9 brutti del mondo, adesso ha un fisico da top model , denti e capelli perfetti.\nMa non \u00e8 tutto: ora \u00e8 a capo del suo vecchio reparto, ha una borsa Louis Vitton.. e un marito di nome Eric, di cui non ha il pi\u00f9 minimo ricordo.\nMentre Lexi impara a familiarizzare con la sua nuova, all'apparenza fantastica, vita, inizia a scoprire che non \u00e8 poi cos\u00ec meravigliosa: suo marito \u00e8 un uomo pignolo e poco affettuoso, sua sorella, prima dolce ed innocente, \u00e8 diventata una sedicenne ribelle ed anticonformista, le sue amiche le hanno voltato le spalle, il suo lavoro, di cui non ricorda nulla, le sembra davvero troppo difficile da imparare di nuovo e la sua sete di successo l'ha allontanata da tutti.\nLexi scopre infine di avere persino un amante, John, architetto delle abitazione che suo marito vende. \nJohn le far\u00e0 capire di non amare davvero suo marito e la aiuter\u00e0 a ricomporre i tasselli mancanti della sua vita: cos'\u00e8 successo in quei 3 anni, cosa l'ha spinta ad abbandonare amicizia ed amore per inseguire il successo?"}
{"id": "1841510", "revid": "110157", "url": "https://it.wikipedia.org/wiki?curid=1841510", "title": "Costante Omega", "text": "La costante Omega \u00e8 una costante matematica definita da\ne la cui espansione decimale inizia con\n\u00c8 il valore di \"W\"(1), dove \"W\" \u00e8 la funzione W di Lambert o \"funzione omega\" (da cui il nome della costante).\nOvviamente \u03a9 pu\u00f2 essere anche definito come la soluzione di \no anche di\nLa costante formula_5 pu\u00f2 essere calcolata attraverso un metodo iterativo: partendo da una stima iniziale formula_6 e considerando la successione\nche avr\u00e0 limite formula_5 quando formula_9. La convergenza di questa iterazione avviene poich\u00e9 formula_10 \u00e8 un punto fisso attrattivo della funzione formula_11.\nAd ogni modo \u00e8 molto pi\u00f9 efficiente utilizzare l'iterazione\npoich\u00e9 la funzione\nha il medesimo punto fisso ma ha derivata nulla nel suddetto punto, e quindi la convergenza \u00e8 quadratica (il numero di cifre corrette raddoppia approssimativamente ad ogni iterazione).\nUn'identit\u00e0 tramite integrale improprio dovuta a Victor Adamchik \u00e8 la seguente:\nIrrazionalit\u00e0 e trascendenza.\nLa costante formula_5 \u00e8 un numero trascendente. \nPer dimostrare la sua irrazionalit\u00e0 \u00e8 possibile servirsi del fatto che e \u00e8 trascendente: se formula_16 (con \"p\" e \"q\" interi), allora\ncio\u00e8\ne quindi \"e\" sarebbe algebrico, il che \u00e8 assurdo.\nLa trascendenza di formula_5 \u00e8 una conseguenza del teorema di Lindemann-Weierstrass: se fosse algebrico, il numero formula_20 sarebbe trascendente, cos\u00ec come formula_21, il che \u00e8 assurdo perch\u00e9 questa quantit\u00e0 \u00e8 uguale a 1 per definizione. Quindi formula_5 \u00e8 trascendente."}
{"id": "1841513", "revid": "3732", "url": "https://it.wikipedia.org/wiki?curid=1841513", "title": "Atletica leggera ai Giochi della IV Olimpiade - Maratona", "text": "La competizione della maratona di atletica leggera dei Giochi della IV Olimpiade si tenne il giorno 24 luglio 1908 a Londra.\nGli organizzatori decidono di far partire la gara dalla residenza reale, il Castello di Windsor alle 14:30 e fissano il traguardo davanti al palco reale nello stadio di White City. Per questo motivo la distanza risulta essere di 26 miglia e 385 iarde. Convertite nel sistema metrico, sono 42\u00a0km e 195 metri.\nLa gara.\n\u00c8 piovuto fino al giorno prima; la giornata \u00e8 molto umida e la temperatura \u00e8 salita fino a 26\u00b0. Alla partenza si presentano 56 concorrenti di 16 Paesi. La maratona si disputa al penultimo giorno di gare. Si calcola che siano scesi lungo le strade ben 250.000 londinesi e quasi 80.000 posti dello stadio olimpico sono occupati. I \"favoriti\" sono il canadese Tom Longboat, della trib\u00f9 indiana degli Onondaga, e lo statunitense Thomas Morrissey, vincitori della maratona di Boston, rispettivamente nel 1907 e all'inizio dell'anno. Longboat ha un inizio promettente, ma al 20\u00ba miglio (32,2\u00a0km) viene colto da una crisi improvvisa e deve essere soccorso dai medici.\nRimane in testa il sudafricano Charles Hefferon, che ha acquisito un vantaggio di oltre 3 minuti su Dorando Pietri. Ma Hefferon commette un grave errore: accetta una bevanda da uno spettatore, senza sapere che \u00e8 gelata. Subito dopo accusa crampi allo stomaco. Pietri viene incitato dagli spettatori a rincorrerlo e inizia un'eccezionale rimonta (che alimenter\u00e0 molti sospetti) e lo raggiunge in soli 3\u00a0km. Hefferon, vistosi raggiunto da Pietri, ha un crollo psicologico e viene superato anche dall'americano Hayes. Pietri prosegue la sua corsa solitaria lanciato verso il traguardo.\nLo stadio di White City \u00e8 stracolmo, le altre gare in programma sono terminate; la banda ha smesso di suonare. Gli occhi di tutti sono puntati verso l'entrata dello stadio, da cui spunter\u00e0 il vincitore. Dorando Pietri \u00e8 in condizioni di evidente sofferenza: gi\u00e0 prima di entrare nello stadio cade per la stanchezza. Secondo alcune testimonianze, un medico gli inietta una piccola dose di stricnina per indurre il suo corpo a reagire (gli stimolanti come la stricnina erano proibiti, quindi se il fatto \u00e8 vero Pietri avrebbe dovuto essere automaticamente squalificato).\nIl pubblico si aspetta di vedere il migliore dei maratoneti, il numero uno, invece appare un uomo che fa fatica a reggersi in piedi: l'atleta italiano \u00e8 completamente intontito, sembra quasi non rendersi pienamente conto di dove si trova. Gli spettatori lo richiamano a gran forza, incitandolo a muoversi. Pietri ha un sussulto, si muove, ma va nella direzione sbagliata: un urlo degli ottantamila rimbomba nello stadio. Tutto il personale che \u00e8 di servizio in pista, circa 30 persone, gli si fa attorno per indicargli la giusta direzione. Nessuno lo tocca perch\u00e9 causerebbe automaticamente la sua squalifica; tuttavia, secondo una testimonianza:\nRimasto completamente senza forze, Dorando si accascia al suolo esanime. Per i funzionari \u00e8 impossibile rimanere spettatori: decidono di aiutarlo a rialzarsi. Ma Pietri ricade e la scena si ripete altre tre volte, l'ultima delle quali a meno di 20 metri dall'arrivo. Per fare gli ultimi 500 metri, ha impiegato quasi 10 minuti. Quando Pietri \u00e8 a meno di 20 metri dall'arrivo entra nello stadio il secondo classificato. Il pubblico crede ancora che sia Hefferon, sudafricano quindi suddito dell'Impero; per i britannici, che si considerano i primi nelle corse di resistenza, sarebbe una buona notizia.\nInvece l'altoparlante annuncia Johnny Hayes, concorrente degli Stati Uniti, paese acerrimo rivale del Regno Unito. Per i britannici \u00e8 troppo: un giudice, Jack M. Andrews, ed il capo dello staff medico, Michael J. Bulger, sollevano di peso Pietri prima che l'americano lo raggiunga e gli fanno oltrepassare il traguardo. Un fotografo immortala la scena, che far\u00e0 il giro del mondo e diventer\u00e0 una delle immagini pi\u00f9 note dell'intera storia olimpica.\nNonostante l'evidente violazione delle regole, i giudici dichiarano Pietri vincitore. Dopo la protesta ufficiale degli americani, Pietri viene squalificato e la medaglia d'oro va a Hayes, giunto al traguardo 32 secondi dopo Dorando. Per qualche anno \u00e8 circolata la voce che una delle due persone che appare nella famosissima foto vicino a Pietri mentre taglia il traguardo fosse Conan Doyle (1859-1930), giornalista sportivo del \"Daily Mail\" e scrittore di fama, creatore del personaggio di Sherlock Holmes.\nDoyle era presente, ma assistette alla scena dal suo posto a sedere in tribuna (dietro suo suggerimento il \"Daily Mail\" lancer\u00e0 una sottoscrizione pubblica per aiutare Pietri ad aprire un panificio a Carpi). Paradossalmente, il drammatico epilogo della gara arrecher\u00e0 a Dorando Pietri pi\u00f9 gloria di quanta ne avrebbe ottenuta se avesse vinto il titolo. Inoltre, l'episodio di cui \u00e8 stato protagonista, per l'enorme risonanza ottenuta anche al di fuori del mondo sportivo, porter\u00e0 una notoriet\u00e0 mondiale alle stesse Olimpiadi."}
{"id": "1841515", "revid": "6923", "url": "https://it.wikipedia.org/wiki?curid=1841515", "title": "Giovanni Latorre", "text": "Biografia.\nNel 1969 si \u00e8 laureato in scienze statistiche e demografiche presso l'Universit\u00e0 La Sapienza di Roma. Dal 1999 fino al 2013 \u00e8 stato rettore dell'Universit\u00e0 della Calabria. Professore ordinario di Statistica presso la Facolt\u00e0 di Economia, della quale \u00e8 stato preside dal 1993 al 1998, in precedenza \u00e8 stato professore associato di Statistica (1983-1990) e professore incaricato di Statistica Economica (1976-1983), sempre presso la Facolt\u00e0 di Economia dell'ateneo calabrese. Attualmente \u00e8 Professore Ordinario di Statistica presso il Dipartimento di Economia, Statistica e Finanza dell'Universit\u00e0 della Calabria.\n\u00c8 membro di alcune societ\u00e0 scientifiche e associazioni, come la Societ\u00e0 Italiana di Statistica, la Royal Statistical Society, l'American Statistical Association, l'International Statistical Institute, l'International Association for Statistical Computing, la Bernoulli Society for Mathematical Statistics and Probability. \u00c8 inoltre socio attivo del Rotary Club Cosenza Nord.\n\u00c8 cittadino onorario del Comune di Ginosa (TA)."}
{"id": "1841516", "revid": "287204", "url": "https://it.wikipedia.org/wiki?curid=1841516", "title": "Sioux Falls", "text": "Sioux Falls (lakota: \"\u00cd\u014bya\u014b Ok\u00e1ble\u010da Ot\u021f\u00fa\u014bwahe\"; \"citt\u00e0 di sassi di pietra\") \u00e8 la citt\u00e0 pi\u00f9 popolosa dello Stato del Dakota del Sud e la 145\u00aa citt\u00e0 pi\u00f9 popolosa degli Stati Uniti. \u00c8 il capoluogo della contea di Minnehaha e si estende anche nella contea di Lincoln a sud. \u00c8 la 47\u00aa citt\u00e0 in pi\u00f9 rapida crescita negli Stati Uniti e l'area metropolitana in pi\u00f9 rapida crescita nel Dakota del Sud, con un aumento della popolazione del 22% tra il 2000 e il 2010.\nAl 2018, Sioux Falls aveva una popolazione stimata di 183.200 abitanti. La popolazione metropolitana di abitanti rappresenta il 29% della popolazione del Dakota del Sud. \u00c8 anche la citt\u00e0 principale della Sioux Falls-Sioux City Designated Market Area (DMA), una pi\u00f9 grande regione del mercato dei media che copre parti di quattro stati e ha una popolazione di abitanti. Fondata nel 1856 sulle rive del fiume Big Sioux, la citt\u00e0 \u00e8 situata sulle dolci colline all'incrocio tra la Interstate 90 e la Interstate 29.\nGeografia fisica.\nSecondo lo United States Census Bureau, ha un'area totale di .\nStoria.\nGli indiani Sioux occuparono l'area quando il sito della citt\u00e0, che prese il nome dalle cascate del fiume, fu fondato nel 1857 da speculatori di terre. Nel 1862 il conflitto tra i Sioux e i coloni nel Minnesota sud-occidentale si rivers\u00f2 a Sioux Falls, e la citt\u00e0 fu abbandonata e bruciata. Il Fort Dakota fu fondato sul sito tre anni dopo e i coloni iniziarono a tornare. L'arrivo della ferrovia nel 1878 contribu\u00ec notevolmente alla crescita della popolazione; oggi la citt\u00e0 \u00e8 sede della Dakota, Minnesota &amp; Eastern Railroad e della Iowa, Chicago &amp; Eastern Railroad. L'estrazione e la lucidatura della quarzite rosa, diffusa in tutta la regione e utilizzata per monumenti e costruzioni, fu un'importante industria negli anni 1880. I problemi finanziari e la piaga delle cavallette causarono una crisi economica negli anni 1890, ma i miglioramenti iniziarono all'inizio del XX secolo, con l'apertura di un impianto per il confezionamento della carne nel 1909. A causa del lassismo delle leggi sul divorzio del Dakota del Sud, Sioux Falls era famosa (tra il 1890 e il 1910) come luogo per ottenere un divorzio facile e veloce. Una delle prime centrali nucleari commerciali nel mondo oper\u00f2 nell'area tra il 1966 e il 1967.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'86,8% di bianchi, il 4,2% di afroamericani, il 2,7% di nativi americani, l'1,8% di asiatici, lo 0,1% di oceaniani, il 2,0% di altre razze, e il 2,5% di due o pi\u00f9 etnie. Ispanici o latinos di qualunque razza erano il 4,4% della popolazione."}
{"id": "1841518", "revid": "1442080", "url": "https://it.wikipedia.org/wiki?curid=1841518", "title": "NBA Playoffs 1981", "text": "Gli NBA Playoffs 1981 si conclusero con la vittoria dei Boston Celtics (campioni della Eastern Conference) che sconfissero i campioni della Western conference, gli Houston Rockets.\nI Los Angeles Lakers vinsero per tutti gli anni 80 il titolo della Western Conference, eccetto nel 1981 e nel 1986, sempre ad opera degli Houston Rockets.\nEastern Conference.\nPrimo turno.\n(3) Philadelphia 76ers - (6) Indiana Pacers.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) New York Knicks - (5) Chicago Bulls.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Boston Celtics - (5) Chicago Bulls.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Milwaukee Bucks - (3) Philadelphia 76ers.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) Philadelphia 76ers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nPrimo turno.\n(3) Los Angeles Lakers - (6) Houston Rockets.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Portland Trail Blazers - (5) Kansas City Kings.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Phoenix Suns - (5) Kansas City Kings.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\n(2) San Antonio Spurs - (6) Houston Rockets.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(5) Kansas City Kings - (6) Houston Rockets.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1981.\nBoston Celtics - Houston Rockets.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 12 settembre 2021\"."}
{"id": "1841520", "revid": "33277", "url": "https://it.wikipedia.org/wiki?curid=1841520", "title": "Sioux Falls (Dakota del Sud)", "text": ""}
{"id": "1841524", "revid": "1516087", "url": "https://it.wikipedia.org/wiki?curid=1841524", "title": "Guerre sioux", "text": "Le guerre sioux sono stati una serie di conflitti tra gli Stati Uniti e diversi gruppi di Sioux che avvennero nell'ultima parte del XIX secolo.\nStoria.\nIl massacro di Grattan.\nIl primo conflitto accadde nel 1854 quando uno scontro avvenne nei pressi di Fort Laramie in Wyoming, dove i guerrieri indiani (Sichangu, Oglala e Minneconjou Teton) uccisero 29 soldati USA e che pass\u00f2 alla storia come il massacro di Grattan. Il ten. J.L.Grattan era stato inviato, al comando di un reparto di 29 militari, a raddrizzare l'orribile torto arrecato dai Lakota, poich\u00e9 il guerriero Minneconjou Teton Fronte Alta aveva ucciso e portato al villaggio una vacca sfuggita a un colono: quando il distaccamento raggiunse l'accampamento l'interprete Auguste Lucien (o Lucier) era ubriaco, avendo bevuto per tutto il tragitto, e inoltre non conosceva bene il dialetto Teton. Quando Grattan e la sua scorta entrarono nell'accampamento (avendo lasciato il grosso del reparto e due obici attestati a debita distanza su una vicina collina) l'interprete inizi\u00f2 a deridere i Sioux, chiamando \"donne\" i loro guerrieri e dicendo che i soldati non erano l\u00ec per parlare, ma per ucciderli tutti.\nRaggiunta la tenda di Fronte Alta, Grattan gli ordin\u00f2 di arrendersi, ma il capo Minneconjou, convinto del proprio diritto di cacciare nella terra dei Lakota, si rifiut\u00f2. L'ufficiale, allora, si rec\u00f2 dal capo Sichangu Orso Conquistatore, il capo pi\u00f9 importante del grande villaggio Teton, affermando che i Sioux avrebbero dovuto arrestare il colpevole e consegnarglielo, ma Orso Conquistatore si rifiut\u00f2, cercando, invece, di negoziare e offrendo un cavallo in cambio della mucca. Bordeaux (mercante amico dei Teton e testimone oculare) rifer\u00ec che l'interprete irrise nuovamente i Sioux, ma non riusc\u00ec a tradurre quanto dicevano Orso Conquistatore e Grattan, tanto che Orso Conquistatore chiese allo stesso Bordeaux di fare da interprete, poich\u00e9 i Lakota confidavano in lui e nelle sue qualit\u00e0 di traduttore. Mentre Grattan tentava di far valere la propria presunta autorit\u00e0 nei confronti di Orso Conquistatore, molti guerrieri Sioux iniziarono ad accerchiare i soldati; interrotta la discussione, Grattan raggiunse il proprio reparto e ordin\u00f2 di aprire il fuoco con l'artiglieria, e lo stesso Orso conquistatore fu ferito mortalmente (sarebbe morto nove giorni dopo nei pressi del fiume Niobrara).\nSi calcola che l'accampamento contasse circa 1200 guerrieri su un totale di 4800 abitanti: i guerrieri iniziarono a scoccare frecce mentre i capi cercarono di riprendere il controllo; Coda Chiazzata guid\u00f2 i guerrieri Sichangu Teton all'attacco contro le \"giacche blu\" e i loro due obici, Nuvola Rossa raggiunse il campo di battaglia guidando i guerrieri Oglala Teton, Fronte Alta condusse i guerrieri Minneconjou Teton. I Sioux uccisero Grattan, 11 dei suoi uomini e l'interprete. Un gruppo di 18 soldati fugg\u00ec a piedi cercando di raggiungere alcune rocce per difendersi, ma gli uomini in fuga furono raggiunti ed uccisi da alcuni guerrieri; soltanto un soldato sopravvisse momentaneamente al massacro, ma mor\u00ec poi per le ferite riportate. I 28 soldati uccisi sono sepolti a Fort McPherson, Nebraska, mentre Grattan \u00e8 sepolto a Fort Leavenworth, Kansas. Orso Conquistatore fu il solo Lakota ucciso. Bordeaux fu risparmiato perch\u00e9 aveva sposato una Brul\u00e9 Sioux, ed era amico della trib\u00f9.\nLa pace di Laramie secondo Harney.\nI \"Lunghi Coltelli\" risposero l'anno seguente uccidendo approssimativamente 100 Sioux in Nebraska. Al culmine dell'estate 1855, in omaggio al trattato di Laramie, il gen. W. S. Harney \u2013 richiamato dall'Europa - decise di dare una lezione ai Teton, e, partito da Fort Leavenworth con 1.200 uomini, giunse a Fort Kearny il 20 agosto e ne ripart\u00ec il 24 agosto con una colonna di 600 uomini (dragoni, fanteria, artiglieria), guidato dal mercante Joe Tesson verso l'accampamento dei pi\u00f9 importanti capi ostili Sichangu (Piccolo Tuono, Coda Chiazzata, Grande Guerrigliero, Foglia Rossa, Mento Lungo e Conchiglia-di-Ferro), accampati con 40 tepee sul Blue Water Creek, ad Ash Hollow; nonostante i capi si fossero avvicinati per parlamentare (o, pi\u00f9 realisticamente, prendere tempo per consentire ai non combattenti di mettersi in salvo), Harney assal\u00ec gli Sichangu Teton massacrandone circa 100 (recte, 86, secondo il rapporto militare), in gran parte donne e bambini, e catturandone 130 (o, secondo altro computo, 70 donne e bambini, comprese la prima moglie, due figli e la figlia \u2013 tutti in et\u00e0 infantile - di Coda Chiazzata e la giovane moglie di Conchiglia-di-Ferro), e praticando ogni genere di oltraggio contro i corpi (3 settembre 1855): Piccolo Tuono fu gravemente ferito; Coda Chiazzata, assalito inerme mentre partecipava con gli altri capi alle trattative con Harney, fu l'eroe della giornata, uccidendo o ferendo in combattimenti corpo a corpo numerosi soldati (13, secondo testimoni Sichangu), ma fu ripetutamente e gravemente ferito (riport\u00f2 quattro ferite, compresi due colpi di pistola che lo trapassarono da parte a parte).\nPreoccupati di garantire per quanto possibile l'incolumit\u00e0 dei prigionieri (Harney aveva interdetto ai Dakota l'accesso al forte e aveva proibito ogni commercio con loro; i pochi guerrieri catturati erano stati imprigionati, e i soldati potevano approfittare impunemente delle donne giovani e attraenti), gli Sichangu esitavano a sottomettersi al ricatto di Harney consegnandogli i responsabili dell'attacco alla diligenza postale; soltanto il 18 ottobre Coda Chiazzata, sufficientemente risanato dalle ferite, fu in grado, con Mento Lungo e Foglia Rossa e accompagnato da tutto il popolo al seguito di Conchiglia-di-Ferro, di consegnarsi volontariamente a Fort Laramie per offrire la propria vita in cambio della salvezza delle donne e dei bambini della sua gente (successivamente anche altri due guerrieri - Alce Eretto e Piuma Rossa - avrebbero accettato di costituirsi, e sarebbero stati tradotti a Fort Pierre con la scorta di Orso Veloce); i tre capi guerrieri Sichangu furono deportati a Fort Leavenworth e, pur essendo stati graziati dal Presidente Franklin Pierce il 16 gennaio 1856, furono adibiti \u2013 secondo una versione tradizionale ma contestata dagli storici pi\u00f9 autorevoli - al lavoro coatto per la costruzione della strada Fort Leavenworth - Fort Pierre e furono condotti a Fort Kearny nel maggio 1856.\nLa Guerra di Coda Chiazzata.\nA seguito del massacro degli Cheyenne di Motavato (\"Caldaia Nera\") a Sand Creek, il 29 novembre 1864, per opera delle treuppe del colonnello Chivington, il capo di guerra della suddivisione Sioux Sichangu Coda Chiazzata (in lakota \"Sinte Galeshka\"), scaten\u00f2 i Teton lungo il Platte River, assediando e distruggendo Julesburg, nel Colorado, il 7 gennaio 1865, e riducendo a mal partito le truppe statunitensi nel territorio: principali luogotenenti di Coda Chiazzata furono lo Sichangu Nomkahpa (\"Due Colpi\") e l'Oglala Palani Wicakte (\"Uccisore-di-Pawnee\"), ma anche Toro Seduto si un\u00ec alla sollevazione dei Teton meridionali, partecipando tra l'altro all'attacco contro Julesburg. Le trattative iniziate a Fort Laramie nella primavera 1866 si conclusero con la stipulazione del Trattato di Laramie del 27 giugno 1866.\nLa Guerra di Nuvola Rossa.\nA seguito della costruzione di una catena di forti militari (Fort Reno, Fort Phil Kearny e Fort C. F. Smith) lungo il Bozeman Trail (c.d. \"Pista dei ladri\"), con truppe designate alla protezione dei viaggiatori, Nuvola Rossa (in lakota \"Mahpiya Luta\"), leader della suddivisione Sioux Oglala, guid\u00f2 la sollevazione nel territorio del Powder River e fu accompagnato dallo stesso Toro Seduto in tutta la regione settentrionale, dove scorre il fiume Missouri. Il 21 dicembre 1866, nei pressi di Fort Kearny, i Lakota annientarono il distaccamento del cap. William Judd Fetterman; l'1 - 2 agosto 1867 l'esercito resistette al tentativo coordinato dei Lakota di conquistare Fort Smith e Fort Kearny, e in occasione della battaglia di Hayfield e della battaglia di Wagon Box gli attacchi indiani non ebbero successo; il Bozeman Trail, per\u00f2, fu bloccato e i forti furono abbandonati e dati alle fiamme dai guerrieri Teton; nel 1868, con il trattato di Fort Laramie, gli Stati Uniti riconobbero il territorio del Powder River come territorio di caccia dei Lakota e delle trib\u00f9 loro alleate. Toro Seduto condusse per proprio conto nuovi attacchi su Fort Berthold, Fort Stevenson e Fort Buford, tra il 1865 ed il 1868.\nDai primi del 1868, il governo statunitense assegn\u00f2 diverse sistemazioni per i Sioux, a seguito della Guerra di Nuvola Rossa; dopo la vittoria sull'esercito statunitense, Nuvola Rossa pretese di ottenere e controllare i territori di Fort Philip Kearny e Fort C. F. Smith, i quali furono abbandonati dai bianchi. Alcuni alleati degli Hunkpapa (come gli Sichangu, gli Oglala, i Minneconjou, gli Itazipcho, i Sihasapa e gli Yankton Sioux) firmarono il famoso Trattato di Fort Laramie, trattato di pace del 2 luglio 1868, a Fort Rice (vicino a Bismarck, Dakota del Nord). Comunque, Toro Seduto non accett\u00f2 il trattato e, venuta meno la guida di Nuvola Rossa e Coda Chiazzata, nel febbraio 1869, con l'appoggio dello zio Quattro Corna (\"He Topa\") e del cugino Luna Nera (\"Oni Sapa\") nonch\u00e9 di giovani capi guerrieri quali Fiele (\"Piji\") e Cavallo Pazzo (\"Tashunka Witko\"), fu scelto come capo supremo degli irriducibili, e continu\u00f2 ad attaccare nell'area settentrionale del Missouri, fino al 1870.\nIl massacro di Wounded Knee.\nDal novembre del 1890 al gennaio del 1891, le lamentele inascoltate portarono all'ultimo conflitto contro i Sioux. Un combattimento sbilanciato che impegn\u00f2 quasi la met\u00e0 della fanteria e della cavalleria dell'esercito regolare e pose fine a decenni di sopraffazioni, trattati non mantenuti e massacri, costringendo i guerrieri sopravvissuti a rinunciare alla liberta dei loro avi e a ritirarsi in modo definitivo nelle riserve loro assegnate dai bianchi.\nAl termine della guerra del Little Bighorn i Sioux si erano dovuti trasferire in una grande riserva nel territorio Dakota, ma il governo inizi\u00f2 presto a fare pressioni perch\u00e9 firmassero un trattato che rendesse disponibile per i bianchi molta della terra della riserva. Toro Seduto, tornato dal Canada, dove aveva trovato momentaneamente rifugio, catalizz\u00f2 per alcuni anni la resistenza Sioux. Ma nell'estate del 1889, l'agente della riserva, James McLaughlin, riusc\u00ec finalmente di assicurarsi, all'insaputa del grande capo Hunkpapa, le firme di Sioux per la sottoscrizione di un trattato finale che smembrava i loro 35.000 acri (142\u00a0km\u00b2) in sei piccole riserve.\nIn tale situazione, nell'ottobre del 1890, Orso Scalciante e Toro Basso portarono ai Sioux un'ultima speranza di resistenza, la Danza degli Spettri, una nuova credenza religiosa che essi avevano appresa dal profeta Paiute, Wovoka. Egli sosteneva che in primavera, la terra si sarebbe tutta ricoperta di un nuovo strato di suolo il quale avrebbe seppellito tutti i bianchi, mentre i nativi americani avrebbero potuto salvarsi levitando per aria grazie alla pratica della Danza degli Spettri. L'erba e i bisonti avrebbero quindi fatto ritorno, insieme agli spiriti degli antenati. Il nuovo movimento si era diffuso rapidamente per tutte le riserve occidentali degli Stati Uniti, al punto che il governo americano prese a considerlo una minaccia alla pace e dispose le opportune contromisure militari. Nella riserva Sioux, McLaughlin ordin\u00f2 di arrestare Toro Seduto, ma il suo arresto, il 15 di dicembre, si trasform\u00f2 in un combattimento tra la polizia indiana della riserva e i seguaci della Danza degli Spettri, nel quale Toro Seduto stesso rimase ucciso.\nDue settimane dopo, i militari del Settimo Cavalleria, lo stesso che era stato decimato al Little Bighorn, intercettarono una banda di seguaci della Danza degli Spettri guidata dal moribondo capo Minneconjou, Grosso Piede; si trattava soprattutto di donne che avevano perso parenti maschi e mariti nelle guerre degli anni '70, e che stavano cercando di mettersi al riparo, con i loro figli, dai torbidi in corso. Quando il Colonnello Forsyth cerc\u00f2 di disarmare la banda, un colpo di fucile esploso in qualche modo, diede inizio alla carneficina, passata alla storia con il nome di \"Massacro di Wounded Knee\", al termine della quale restarono sul terreno, falciati dalle mitragliatrici, circa 300 dei 350 componenti della banda"}
{"id": "1841525", "revid": "277167", "url": "https://it.wikipedia.org/wiki?curid=1841525", "title": "Scaglia di laminazione", "text": ""}
{"id": "1841529", "revid": "212348", "url": "https://it.wikipedia.org/wiki?curid=1841529", "title": "Elaioplasti", "text": ""}
{"id": "1841540", "revid": "17004116", "url": "https://it.wikipedia.org/wiki?curid=1841540", "title": "Leucoplasti", "text": ""}
{"id": "1841544", "revid": "1876595", "url": "https://it.wikipedia.org/wiki?curid=1841544", "title": "Generazione X (film 1996)", "text": "Generation X \u00e8 un film per la televisione prodotto dalla Fox e trasmesso il 20 febbraio 1996. Il film \u00e8 basato sul fumetto della Marvel Comics dello stesso titolo nonch\u00e9 spin-off della serie a fumetti degli X-Men. Il film \u00e8 prodotto dalla New World Entertainment e dai Marvel Studios. Fu la prima prova della Fox e dei Marvel Studios di realizzare una trasposizione \"live action\" \"X-Men\".\nSi narrano le gesta di Emma Frost e Banshee dell'istituto di Charles Xavier per giovani dotati. Gli altri personaggi sono studenti. I personaggi di Buff e Refrax sono stati creati appositamente per il film in sostituzione di Chamber e Husk, i cui poteri erano irrealizzabili su pellicola. Nemesi del gruppo \u00e8 lo scienziato pazzo Russel Tresh. Il film fu giudicato abbastanza negativamente dai fan che gli riconobbero non pochi errori (tra i quali il non rendere Jubilee un personaggio asiatico) e dunque l'idea dei produttori di realizzare una serie televisiva fu presto abbandonata."}
{"id": "1841547", "revid": "119946277", "url": "https://it.wikipedia.org/wiki?curid=1841547", "title": "Perth (Regno Unito)", "text": "Perth (gaelico scozzese: \"Peairt\"; scots: \"Pairth\") \u00e8 una citt\u00e0 del Regno Unito, capoluogo della regione scozzese di Perth e Kinross.\nStoria.\nStoricamente \u00e8 stata conosciuta come \"Saint Johnstown\", in onore del suo santo patrono, Giovanni Battista.\nFu capitale della Scozia fino al 1452.\nSport.\nCalcio.\nLa squadra principale della citt\u00e0 \u00e8 il St. Johnstone.\nCalcio a 5.\nLe due principali squadre di calcio a 5 scozzesi, il Perth Saltires e il Fair City Santos, hanno sede a Perth."}
{"id": "1841550", "revid": "289247", "url": "https://it.wikipedia.org/wiki?curid=1841550", "title": "FIRL", "text": ""}
{"id": "1841553", "revid": "6923", "url": "https://it.wikipedia.org/wiki?curid=1841553", "title": "Motore Renault Type K", "text": "Con la sigla Type K si intende una famiglia di motori a scoppio e Diesel prodotti a partire dal 1995 dalla casa automobilistica francese Renault.\nStoria.\nIl motore K \u00e8 una evoluzione del motore Energy, che \u00e8 destinato a sostituire. Il motore Energy era gi\u00e0 una evoluzione del motore Cl\u00e9on-Fonte, sulla quale \u00e8 stato montato un cilindro emisferica che incorpora albero a camme in testa azionato da una cinghia dentata. Il motore K \u00e8 l'ultima evoluzione del motore Cl\u00e9on-Fonte. Il cambiamento principale motore K viene azionato in lavorazione cilindri in quanto non ha fodere removibili. La versione testata cilindri 8 valvole specie \u00e8 tratto da motore Energy. Il primo motore K appare sulla M\u00e9gane I con una cilindrata di 1598\u00a0cm\u00b3 e una testata a 8 valvole, nome in codice type K7M. Questo motore sar\u00e0 utilizzato anche sulla Clio II, Sc\u00e9nic I, Dacia Logan e Dacia Sandero.\nCaratteristiche e versioni.\nIntrodotti nel 1995 con il lancio della prima serie della Renault M\u00e9gane, questi motori sono stati realizzati a partire dai motori della famiglia Energy, che per\u00f2 \u00e8 servita semplicemente da punto di partenza. In realt\u00e0 i motori \"Type K\" hanno differenze enormi rispetto alla famiglia \"Energy\". Prima di tutto \u00e8 nuovo il basamento, caratterizzato da canne cilindri di diverse dimensioni. Inoltre, altre differenze riguardano l'iniezione elettronica multipoint in luogo della single point presente sulla maggior parte dei motori \"Energy\" (tranne l'ultima unit\u00e0, la \"E7J\", che montava anch'essa l'iniezione multipoint).\nIn generale, le caratteristiche dei motori \"Type K\" sono le seguenti:\nPer il resto, si hanno caratteristiche differenti da una versione all'altra. Per esempio, la distribuzione pu\u00f2 essere sia monoalbero sia a doppio albero a camme in testa e a due o a quattro valvole per cilindro. Inoltre, come gi\u00e0 accennato, la famiglia \"Type K\" comprende sia motori a benzina sia motori a gasolio e questi ultimi sono le uniche unit\u00e0 sovralimentate della famiglia \"Type K\".\nVi sono inoltre diverse altre differenze pi\u00f9 di dettaglio tra una versione e l'altra.\nI motori \"K\" hanno trovato applicazione non solo su modelli Renault, ma anche su modelli della rumena Dacia, da decenni nell'orbita della Casa francese.\nDi seguito verranno ora illustrate pi\u00f9 in dettaglio le tre versioni della famiglia \"K\", con ogni loro rispettiva variante.\nType KxM: 1598 cm\u00b3.\nIl primo motore della famiglia \"K\" a debuttare \u00e8 stato un 1.6. \u00c8 un motore caratterizzato da misure di alesaggio e corsa pari a 79,5x80,5 mm, per una cilindrata totale di 1598\u00a0cm\u00b3. Questo motore \u00e8 stato proposto in pi\u00f9 varianti.\nType K7M.\nQuesto \u00e8 in assoluto il primo motore della famiglia \"K\", quello introdotto proprio nel 1995. \u00c8 caratterizzato dalla distribuzione monoalbero a due valvole per cilindro e da un rapporto di compressione pari a 9,7:1. La potenza raggiunge 90 CV a 5000 giri/min e la coppia massima \u00e8 di 137 Nm a 4000 giri/min.\nQuesto motore \u00e8 stato tolto dalla gamma Renault nel 2001, ma a partire dal 2006 \u00e8 stato riesumato in versione leggermente depotenziata (87 CV) per equipaggiare le economiche Dacia.\nTale motore \u00e8 stato quindi montato su:\nIn versione ancor pi\u00f9 depotenziata (82CV), le sue applicazioni comprendono ancora diversi modelli Dacia:\nType K4M.\nQuesto motore, introdotto nel 1999, ha affiancato e in seguito soppiantato la variante descritta precedentemente. Questo motore, sempre di 1598\u00a0cm\u00b3, non va confuso con il 1.6 Nissan, di cilindrata identica, che appartiene a un'altra famiglia.\nIl motore K4M si differenzia dal K7M per varie caratteristiche: prima di tutto, la pi\u00f9 evidente \u00e8 la distribuzione bialbero in testa a quattro valvole per cilindro, e quindi la stessa testata \u00e8 stata modificata in tale senso. Inoltre gli stessi assi a camme sono di tipo tubolare, cio\u00e8 cavi, in modo da consentire un deciso risparmio di peso. Sempre in tema di distribuzione, le punterie sono idrauliche a rullo.\nE ancora, sono stati riprogettati i collettori di aspirazione in modo da ottimizzare la coppia ai bassi regimi. Gli stessi collettori sono stati realizzati in materiale composito, in modo da contenere il peso.\nIl rapporto di compressione di questo motore \u00e8 di 10:1, il che consente di raggiungere una potenza massima di 110 CV a 5750 giri/min, con una coppia massima pari a 148 N\u00b7m a 3750 giri/min. Dal 2000 questo motore ha subito un leggero decremento di potenza, scendendo a 107 CV, poi saliti a 112 CV di potenza massima e a 151 Nm di coppia massima. Ma a partire dal 2006, per adeguare il motore alla normativa Euro 4, \u00e8 stato necessario abbassare nuovamente la potenza, sebbene in lieve misura. In questo modo il 1.6 16v torn\u00f2 a 110 CV e la coppia massima rimase invariata a 151 Nm, disponibili a 4250 giri/min.\nQuesto motore \u00e8 stato montato su:\nUna variante depotenziata di questo motore eroga 105 CV di potenza massima a 5750 giri/min, ma la coppia massima \u00e8 sempre di 148 Nm a 3750 giri/min. Tale variante \u00e8 stata montata su:\nType K4M-RS.\nQuesta sigla cela la pi\u00f9 recente e spinta evoluzione del 1.6 della \"serie K\". Si tratta di un motore aspirato caratterizzato da numerosi interventi rispetto all'unit\u00e0 \"K4M\" di origine. Innanzitutto \u00e8 stata lavorata la testata, con modifiche alle camere di scoppio e alle valvole e ai condotti di aspirazione. Inoltre \u00e8 stata ritoccata la fasatura degli assi a camme, in particolare quello di aspirazione, con modifiche all'alzata, ora maggiore. Sempre in tema di distribuzione, l'asse a camme lato aspirazione monta un variatore di fase.\nIl rapporto di compressione \u00e8 stato alzato a 11:1, consentendo al motore di raggiungere una potenza massima di 133 CV a 6750 giri/min, con un picco di coppia pari a 160 N\u00b7m a 4400 giri/min.\nQuesto motore trova applicazione su:\nUna variante leggermente meno potente erogava 130 CV a 6000 giri/min, con una coppia massima di 155 Nm a 4000 giri/min. Tale variante \u00e8 stata montata sulla Renault Clio III 1.6 GT (2011-12).\nAltre varianti.\nIl motore \"K4M\" \u00e8 stato proposto anche nella variante bi-fuel, che funziona a benzina e GPL: in tale variante, la potenza massima \u00e8 leggermente inferiore e raggiunge 105 CV a 5750 giri/min, mentre la coppia massima \u00e8 di 147 N\u00b7m a 4250 giri/min. Questo motore viene montato sulla \"Renault M\u00e9gane III 1.6 16v GPL\", prodotta a partire dal novembre 2008. A partire dal 2012, tale variante viene portata a 110 CV come il 1.6 a benzina di normale produzione e in tale configurazione viene montata sulle \"Renault Sc\u00e9nic III 1.6\" e \"Sc\u00e9nic X-Mod 1.6\" con alimentazione bi-fuel.\nType KxJ: 1390 cm\u00b3.\nQuesta sigla generica indica la versione 1.4 dei motori Renault della Serie K. Questo 1.4 ha esordito nel 1999 con il restyling della prima serie della \"M\u00e9gane\" e, sebbene di cilindrata identica al precedente 1.4 \"Energy\", \u00e8 molto differente. Cambia infatti il basamento, come peraltro su tutti i motori \"K\", anche se la base di origine \u00e8 stata proprio la famiglia \"Energy\". Le canne cilindri di questo motore avevano dimensioni differenti dall'unit\u00e0 \"E7J\". Infatti, se il 1.4 \"Energy\" aveva misure di alesaggio e corsa pari a 75,8x77 mm, nel caso dell'unit\u00e0 \"K4J\" le misure sono di 79,5x70 mm, misure che danno ugualmente luogo a una cilindrata di 1390\u00a0cm\u00b3. \u00c8 evidente, quindi, una riduzione della corsa di 10,5\u00a0mm rispetto al 1.6 \"K4M\".\nQuesto motore \u00e8 stato prodotto in due varianti, una monoalbero e una bialbero.\nK4J.\nLa sigla K4J (per esteso K4JC7) identifica il 1.4 bialbero della Serie K di Renault: tra le varie caratteristiche, va ricordata la presenza di assi a camme (due in testa) cavi, come nel caso del motore \"K4M\", una soluzione dettata dall'esigenza di contenere la massa. Anche qui, come nel corrispondente 1.6 16v, i collettori di aspirazione sono stati realizzati in materiale composito e sono state montate punterie a rullo tra le camme e i bilancieri dotati di regolazione idraulica del gioco. Un'altra particolare caratteristica di questo motore \u00e8 quella di avere una bobina per ogni candela, fatto inusuale per un motore di fascia medio-bassa.\nArrivando ai dati numerici, va detto che questo motore \u00e8 caratterizzato da un rapporto di compressione di 10:1. Cos\u00ec configurato, questo motore eroga una potenza massima di 95-98 CV (a seconda delle applicazioni) a 6000 giri/min, con una coppia massima di 127 N\u00b7m a 3750 o a 4250 giri/min.\n\u00c8 stato montato su:\nDi questo motore \u00e8 esistita anche una variante depotenziata in grado di erogare fino a 82 CV a 6000 giri/min, ma con coppia massima invariata. Questo motore \u00e8 stato montato sulla \"Renault M\u00e9gane II 1.4 16v 80cv\" (2003-05).\nK7J.\nLa sigla K7J indica il 1.4 monoalbero: tale motore ha esordito nel 2004 ed \u00e8 in pratica una versione economica del bialbero visto sopra. Sia i costi di realizzazione per la Casa francese, sia quelli di esercizio per l'utente sono sensibilmente ridotti. Questo motore \u00e8 caratterizzato da un rapporto di compressione di 9.5:1 ed \u00e8 in grado di raggiungere una potenza massima di 75 CV a 5500 giri/min, mentre la coppia massima \u00e8 di 110 N\u00b7m a 3000 giri/min.\nLe applicazioni del motore \"K7J\" includono:\nQuesto motore \u00e8 stato anche proposto in versione bi-fuel (benzina-GPL). In questo caso, la potenza massima raggiunge 72 CV. Tale particolare motore \u00e8 stato montato su:\nType K9K: 1461 cm\u00b3 Diesel.\nAnche questo motore, bench\u00e9 alimentato a gasolio e non a benzina, fa parte della famiglia \"K\", poich\u00e9 il basamento di origine \u00e8 il medesimo della versione 1.6, pur con alcune consistenti modifiche. La principale e pi\u00f9 evidente sta nella riduzione dell'alesaggio da 79,5 a 76\u00a0mm, aspetto che motiva la riduzione della cilindrata a 1461\u00a0cm\u00b3. Come secondo aspetto, ma non meno importante, si ha l'adozione della tecnologia common rail, con dispositivi di origine \"Delphi\", una delle principali fornitrici di tali componenti. Raffinata anche la tecnologia costruttiva degli iniettori, atta a ridurre sensibilmente il tempo di risposta dell'iniettore stesso all'impulso della centralina. Il motore \"K9K\" \u00e8 sovralimentato da un turbocompressore KKK. Tutti i motori \"K9K\" sono monoalbero a due valvole per cilindro.\nL'evoluzione del motore \"K9K\" si articola in moltissime varianti, diverse tra loro per prestazioni. Questo insieme di varianti si pu\u00f2 suddividere in due gruppi fondamentali, a seconda che siano con o senza intercooler. Le varianti senza intercooler sono quelle di potenza inferiore agli 80 CV, mentre le altre utilizzano invece lo scambiatore di calore.\nInizialmente vi erano due varianti, da 65 e da 80 CV. In seguito, arriv\u00f2 anche una pi\u00f9 prestante variante da 100 CV. Nel 2005 vi furono alcuni ritocchi a questi motori e le potenze salirono rispettivamente a 65, 86 e 106 CV. Queste cifre sono quelle generali e pi\u00f9 note, ma sono esistite alcune sottovarianti di potenza leggermente differente. Inoltre, nel 2008 \u00e8 stata introdotta la versione pi\u00f9 performante, in grado di raggiungere 110 CV e che si \u00e8 affiancata a quella da 106 CV. In pi\u00f9, le versioni inizialmente proposte sono state poi aggiornate e rese pi\u00f9 performanti nel corso degli anni: per esempio, la versione da 65 CV \u00e8 stata successivamente portata a 68 e infine a 75 CV di potenza massima. Stesso discorso per la versione da 86 CV, portata in seguito a 88 CV.\nIl motore K9K Energy.\nIntrodotto nella primavera del 2012, questo motore deriva direttamente dal normale motore \"K9K\" appena descritto, del quale conserva le caratteristiche dimensionali, ma che propone soluzioni molto pi\u00f9 moderne, in linea con la corsa all'efficienza intrapresa gi\u00e0 l'anno precedente dal 1.6 turbodiesel R9M, anch'esso incluso nella \"famiglia trasversale\" di motori Energy. E allora, ecco che anche per il 1.5 \"Energy\" viene proposto il sistema Stop &amp; Start integrato con il dispositivo di recupero dell'energia in frenata e con il ricircolo dei gas di scarico, quest'ultimo in modalit\u00e0 a bassa pressione, una tecnica che d\u00e0 la possibilit\u00e0 di aumentare la pressione di sovralimentazione del turbocompressore. Quest'ultimo \u00e8 stato ottimizzato ed \u00e8 ora caratterizzato da una bassissima inerzia, il che permette di ridurre al minimo il ritardo di risposta. Un'altra caratteristica di rilievo sta nella nuova pompa dell'olio corredata di sensori che gestisce l'afflusso di lubrificante in funzione del carico del motore e della viscosit\u00e0 dell'olio stesso. Inoltre non va dimenticato il nuovo e pi\u00f9 preciso sistema di alimentazione, consistente nell'utilizzo di nuovi iniettori piezoelettrici a sette fori in grado di realizzare un getto conico pi\u00f9 preciso di gasolio vaporizzato. Completano il quadro i collettori di aspirazione ridisegnati e resi pi\u00f9 lineari, utili a ridurre la dissipazione in calore dell'energia cinetica dei gas freschi in ingresso e dei pistoni in movimento. Infine, l'ultima evoluzione di questo motore introdotta a fine 2015 per rispettare le norme antinquinamento Euro 6, ha visto l'adozione di un'ulteriore novit\u00e0 tecnologica, nonch\u00e9 prima mondiale nell'ambito automotive, ovvero i pistoni in acciaio invece dell'usuale alluminio. Questa tecnologia (chiamata Monotherm, di propriet\u00e0 della Mahle) ha permesso di produrre pistoni molto pi\u00f9 compatti rispetto ai precedenti e una notevole riduzione degli attriti. Tali pistoni vengono utilizzati anche sul motore R9M.\nCome risultato si ha un aumento di coppia motrice da 240 a 260 Nm a 1750 giri/min, mentre la potenza massima \u00e8 stata lasciata invariata a 110 CV, come nelle altre varianti di punta del 1.5 dCi.\nTale motore esordisce su:\nIn seguito viene montato anche su altri modelli della Casa francese (vedi tabella), anche nella versione depotenziata a 90 CV, poi evolutasi in quella da 95 CV.\nIl motore K9K BluedCi.\nA partire dall'inizio dell'estate 2018, il 1.5 K9K ha cominciato a essere proposto anche in versione BluedCi, ossia con sistema di iniezione dell'additivo AdBlue a monte del catalizzatore, in modo da innescare una reazione chimica che trasforma gli ossidi di azoto in azoto e ossigeno, quindi due gas innocui. Tale motore eroga una potenza massima di 115 CV a 3750 giri/min e una coppia massima di 260 Nm a 2000 giri/min. Ha esordito sotto il cofano delle Dacia \"Duster\" appunto all'inizio dell'estate 2018, per poi essere esteso ad altri modelli Renault e Nissan alcuni mesi dopo.\nTabella applicazioni.\nLa seguente tabella raccoglie tutte le principali varianti del motore \"K9K\" e le relative applicazioni:\nVariante Mercedes-Benz.\nIl 1.5 K9K \u00e8 servito come base per un propulsore adottato dalla Mercedes-Benz per la terza generazione della sua Classe A. Mantenendo invariata la cilindrata e le principali caratteristiche strutturali, questo motore \u00e8 stato rivisitato dalla Casa tedesca in alcuni punti. Questo motore \u00e8 noto con la sigla OM607."}
{"id": "1841554", "revid": "339392", "url": "https://it.wikipedia.org/wiki?curid=1841554", "title": "Nazionale di rugby league dell'Italia", "text": ""}
{"id": "1841556", "revid": "767487", "url": "https://it.wikipedia.org/wiki?curid=1841556", "title": "Accadde a Brooklyn", "text": "Accadde a Brooklyn (\"It Happened in Brooklyn\") \u00e8 un film del 1947 diretto da Richard Whorf.\nTrama.\nDanny Webson Miller \u00e8 un soldato che sta per finire il suo servizio militare. La guerra \u00e8 finita e lui si trova in Inghilterra, dove viene presentato a Jamie Shellgrove, il nipote del duca di Dunstable. Danny \u00e8 un musicista jazz e, quando il duca gli confida che vorrebbe che il nipote superasse la sua innata timidezza, Danny invita Jamie a Brooklyn.\nRitornato in patria, il primo giorno a Brooklyn Danny incontra Anne Fielding, una giovane cantante che insegna musica nella scuola che lui ha frequentato da ragazzo. Per lui \u00e8 il classico colpo di fulmine. Danny per\u00f2 deve risolvere una serie di problemi legati al ritorno nella vita civile, primo tra tutti quello di trovare un posto dove abitare. Un vecchio compagno, Nick Lombardi, che ora fa il bidello nella scuola, lo invita a stare da lui finch\u00e9 non avr\u00e0 trovato un'altra sistemazione.\nProduzione.\nIl film fu prodotto dalla Metro-Goldwyn-Mayer, casa che strapp\u00f2 il contratto a Frank Sinatra (al suo terzo film con la MGM) dalla rivale RKO grazie a Louis B. Mayer, il quale era un suo grande ammiratore.\nDistribuzione.\nDistribuito dalla Metro-Goldwyn-Mayer, usc\u00ec nelle sale cinematografiche USA il 7 aprile 1947 dopo essere stata presentata a New York il 13 marzo 1947, mentre in Italia usc\u00ec nel settembre 1951.\nColonna sonora.\nIl film contiene sei canzoni scritte da Sammy Cahn e Jule Styne, tra le quali:\nAltre opere classiche quali:\nLe musiche al pianoforte vennero eseguita dall'allora diciassettenne Andr\u00e9 Previn, in cui tuttavia non compare.\nBibliografia.\nJohn Douglas Eames, \"The MGM Story\" Octopus Book Limited, Londra 1975 ISBN 0-904230-14-7"}
{"id": "1841560", "revid": "38120", "url": "https://it.wikipedia.org/wiki?curid=1841560", "title": "La signora dalle camelie (romanzo)", "text": ""}
{"id": "1841566", "revid": "1305772", "url": "https://it.wikipedia.org/wiki?curid=1841566", "title": "Private Dancer", "text": "Private Dancer \u00e8 il quinto album di Tina Turner uscito nel 1984, pubblicato dalla Capitol Records.\nDescrizione.\nLe sessioni di registrazione per l'album si sono svolte in diversi studi in Inghilterra, supervisionate da quattro diversi team di produzione, tra cui Rupert Hine, Martyn Ware e Ian Craig Marsh membro degli Heaven 17.\nL'album ha segnato un radicale distacco dal ritmo e dal suono marcatamente rhythm and blues che aveva caratterizzato gli album precedenti con Ike Turner, essendo costituito da un mix di brani uptempo e ballate pop-rock, ma vi sono presenti anche elementi di smooth jazz e contemporary R&amp;B.\nDopo un lungo periodo di difficolt\u00e0 personali e professionali, causati dal divorzio da Ike e da una serie di insuccessi discografici, l'album ha catapultato Tina Turner nell'olimpo dello star system, diventando il suo primo vero successo commerciale globale, ottenendo certificazioni multi-platino in Austria, Canada, Germania, Regno Unito e Stati Uniti, dove, a tutt'oggi, rimane il suo album pi\u00f9 venduto.\nPromozione.\nSingoli.\nL'album ha prodotto numerosi singoli di grande successo, tra cui \"What's Love Got to Do with It\", che ha toccato la vetta dei singoli pi\u00f9 venduti della Billboard Hot 100 negli Stati Uniti, rimanendovi per tre settimane. Il brano \u00e8 a tutt'oggi l'unico singolo di Tina Turner ad essere giunto alla prima posizione negli Stati uniti, vincendo ben tre Grammy Awards.\nSette dei dieci brani dell'album (nove negli Stati Uniti) sono stati estratti come singoli: oltre al gi\u00e0 citato \"What's Love Got to Do with It\", \"Let's Stay Together\", che raggiunse il sesto posto nel Regno Unito ed il ventiseiesimo negli Stati Uniti, \"Help!\", cover dei Beatles, \"Better Be Good to Me\" che tocc\u00f2 il quinto posto, \"Private Dancer\", che raggiunse il settimo posto, \"I Can't Stand the Rain\" e \"Show Some Respect\".\nTour.\nL'album \u00e8 stato supportato dal \"Private Dancer Tour\", composto da 177 date, a partire dall'8 febbraio 1985 fino al 28 dicembre 1985. Il tour si compose di 60 spettacoli in Europa, 105 in Nord America, 10 in Australia e 2 in Giappone. Tra gli \"opening acts\" in Nord America, si esibirono Glenn Frey e Mr. Mister. Oltre alle canzoni dell'album, la Turner ha eseguito i suoi successi del periodo in coppia con Ike Turner, come \"River Deep - Mountain High\", \"Nutbush City Limits\" e \"Proud Mary\".\nSuccesso commerciale.\nL'album fu pubblicato il 29 maggio 1984 e divenne un successo commerciale immediato. Ha conseguito cinque dischi di platino, per i cinque milioni di copie vendute nei soli Stati Uniti, vendendo al ritmo di circa duecentocinquanta mila copie alla settimana, nei primi due mesi di pubblicazione. In tutto il mondo l'album ha venduto oltre venti milioni di copie, divenendo il disco pi\u00f9 venduto dell'intera carriera della Turner.\nNel 1997 la EMI pubblic\u00f2 un'edizione dell'album rimasterizzata digitalmente su CD, includendo quattro tracce demo aggiuntive, registrate tra la fine del 1983 e l'inizio del 1984 con il produttore John Carter, pubblicate per la prima volta come B-sides di alcuni dei singoli dell'album, oltre a tre extended remix.\n\"Private Dancer\" \u00e8 anche l'unico album in studio di Tina Turner ad essere stato ristampato in versione digitale rimasterizzata.\nNel 2015 \u00e8 stata pubblicata un'edizione speciale per il trentesimo anniversario su etichetta Warner Music Group.\nAccoglienza.\nL'album ha ricevuto recensioni molto positive dalla critica. Il Los Angeles Times ha definito la voce della Turner come in grado di \"sciogliere il vinile\", Debby Miller, in una recensione di Rolling Stone del luglio 1984, ha descritto l'album come un potente ritorno, con la voce della Turner \"roca ma forte\", lodando in particolare la produzione dei brani, in linea con gli standard del pop mainstream ma, interpretati con anima ed emozione.\nRobert Christgau ha lodato la cantante per aver conferito autorit\u00e0, personalit\u00e0 e continuit\u00e0 ad un album con quattro diversi team di produzione."}
{"id": "1841573", "revid": "287204", "url": "https://it.wikipedia.org/wiki?curid=1841573", "title": "Gaylord", "text": ""}
{"id": "1841575", "revid": "1876595", "url": "https://it.wikipedia.org/wiki?curid=1841575", "title": "Nick Fury (film)", "text": "Nick Fury (\"Nick Fury: Agent of S.H.I.E.L.D.\") \u00e8 un film per la televisione del 1998 diretto da Rod Hardy e interpretato da David Hasselhoff nel ruolo principale.\nIl film \u00e8 l'adattamento del personaggio dei fumetti Marvel Comics Nick Fury e dell'agenzia di fantaspionaggio S.H.I.E.L.D.; la trama, scritta da David S. Goyer, \u00e8 liberamente ispirata sia al primo che al terzo volume di \"Nick Fury, Agent of S.H.I.E.L.D.\" ed ha ricevuto recensioni sia positive che negative.\nTrama.\nLa Base Trinity dello S.H.I.E.L.D. viene attaccata da un manipolo di agenti dell'HYDRA, che prelevano il corpo del loro defunto leader, il Barone Wolfgang von Strucker, uccidendo nel corso della retata l'agente incaricato di farvi la guardia, Clay Quartermain.\nIl giorno successivo Nick Fury, leggendario agente cacciato dall'organizzazione cinque anni prima a causa della sua arroganza ed dei suoi metodi poco ortodossi, viene avvicinato dalla giovane recluta Alexander Goodwin Pierce e dalla Contessa Valentina Allegra \"Val\" de la Fontaine, con cui ha avuto una relazione sentimentale, venendo messo al corrente di quanto accaduto e della conseguente decisione di riammetterlo nello S.H.I.E.L.D.; sebbene ancora rancoroso per il modo in cui l'agenzia spionistica lo ha cacciato, Fury decide di tornare operativo per vendicare l'amico caduto e mettere definitivamente fine alla minaccia dell'HYDRA e di Strucker, contro cui, anni addietro, perse l'occhio sinistro. Condotto alla base volante dello S.H.I.E.L.D., l'Helicarrier, Fury scopre che l'odiato burocrata Jack Pincer \u00e8 divenuto il nuovo direttore generale dell'organizzazione, si ricongiunge ai suoi vecchi compagni Timothy Dugan e Gabe Jones, fa la conoscenza con la giovane agente dotata di poteri ESP Kate Neville e viene infine informato che la figlia del barone, Andrea von Strucker, detta La Vipera, ha riunito tutte le fazioni dell'HYDRA formatesi in seguito alla morte del padre, avvenuta ad opera dello stesso Fury, ed intende riprodurre il letale virus Testa di Morto estraendolo dal corpo di Strucker trafugato dalla Base Trinity.\nFury, Val e Neville si recano alla base S.H.I.E.L.D. di Berlino dove \u00e8 tenuto prigioniero lo scienziato nazista Arnim Zola, creatore del virus ed unico capace di riprodurlo; tuttavia il loro contatto con l'Interpol, Gail Runciter, una volta introdotta nella base si rivela essere La Vipera in incognito, che rapisce Zola e somministra a Fury un potente veleno creato sulla base delle tossine di Dendrobates e sulle specifiche del suo DNA, motivo per il quale la sola possibilit\u00e0 di sopravvivenza dell'uomo \u00e8 procurarsi entro 48 ore un campione di sangue della Vipera, che nel frattempo minaccia di rilasciare il virus Testa di Morto su Manhattan a meno che il governo non paghi una somma di 1.000.000.000 $.\nMentre Val, in testa a una squadra di agenti, si reca a Manhattan per rintracciare il fratello della Vipera, Werner von Strucker, prima che rilasci il virus, Fury, Pierce e Neville si recano al quartier generale dell'HYDRA venendo inizialmente catturati dalla Vipera e dai suoi uomini ma riuscendo in seguito ad evadere, uccidere Zola, catturare la terrorista e scandagliarne la mente per ottenere il codice con cui neutralizzare l'ordigno contenente il Testa di Morto di modo da riferirlo a Val e permetterle di disinnescarlo uccidendo Werner.\nScongiurato il pericolo lo S.H.I.E.L.D. riesca a fare irruzione nel quartier generale dell'HYDRA arrestandone tutti i membri ed estraendo l'antitodo per Fury dal sangue della Vipera, la quale tuttavia riesce a scappare con un diversivo assieme al defunto padre.\nUna volta ristabilitosi dagli effetti del veleno Fury si riconcilia con Val e riassume a pieno titolo il suo ruolo nell'organizzazione per scongiurare futuri attacchi al mondo libero da parte dell'HYDRA o di altri gruppi terroristici.\nNella scena finale il Barone Strucker viene fatto resuscitare dalla figlia grazie agli scienziati dell'HYDRA e dichiara che la loro opera di distruzione \u00e8 appena iniziata.\nProduzione.\nConcepito come episodio pilota di una serie televisiva incentrata sul personaggio successivamente abbandonata, il film, distribuito dalla 20th Century Fox, \u00e8 stato uno dei primi adattamenti live action di Marvel Films dopo aver cambiato nome in Marvel Studios. La regia \u00e8 stata affidata a Rod Hardy mentre la sceneggiatura a David S. Goyer che, nello stesso anno ha inoltre scritto l'adattamento cinematografico di un altro fumetto Marvel Comics, \"Blade\". Le riprese si sono svolte in Canada.\nIl film aveva un budget di produzione di 6 milioni di dollari.\nDifferenze con i fumetti.\nDifferenze con i fumetti.\nNonostante il film TV sia molto fedele ai fumetti sono presenti alcune notevoli differenze:\nDistribuzione.\nIl film \u00e8 stato distribuito in DVD su esclusiva di Best Buy negli Stati Uniti il 30 settembre 2008.\nCritica.\nL'accoglienza al film \u00e8 stata in gran parte negativa, con elogi per le sue esibizioni come David Hasselhoff, ma critiche per la mancanza di esecuzione e di dialogo. Rotten Tomatoes gli ha dato un 16%. Nel 2016 Neil Calloway lo ha definito un \"film televisivo da buttare in giro\" con \"una lingua fantasiosamente con le guance che si citano in righe... ma in tutta onest\u00e0 il film \u00e8 uscito solo come un cattivo TV film girato a Vancouver alla fine degli anni '90. \"\"ScreenRant in\" seguito ha descritto il film come \"scomparso per lo pi\u00f9 senza lasciare traccia con recensioni mediocri\", e \"Looper lo ha\" incluso nella sua lista dei dieci peggiori film Marvel. Ha scoperto che \"la produzione \u00e8 stata ostacolata da spettacoli deboli e bidimensionali che rasentavano l'isteria e l'accampamento\" e che Hasselhoff \"non aveva le virt\u00f9 per svolgere il ruolo\"."}
{"id": "1841578", "revid": "183114", "url": "https://it.wikipedia.org/wiki?curid=1841578", "title": "Campagna Romana", "text": ""}
{"id": "1841582", "revid": "287204", "url": "https://it.wikipedia.org/wiki?curid=1841582", "title": "Gaylord (Michigan)", "text": "Gaylord \u00e8 una citt\u00e0 degli Stati Uniti d'America, nella contea di Otsego, nello Stato del Michigan.\nSi estende su una superficie di 10,2\u00a0km\u00b2 e nel 2000 contava 3.681 abitanti (360,2 per km\u00b2)."}
{"id": "1841585", "revid": "486946", "url": "https://it.wikipedia.org/wiki?curid=1841585", "title": "RLIF", "text": ""}
{"id": "1841587", "revid": "282049", "url": "https://it.wikipedia.org/wiki?curid=1841587", "title": "RLEF", "text": ""}
{"id": "1841589", "revid": "767487", "url": "https://it.wikipedia.org/wiki?curid=1841589", "title": "L'aquila d'acciaio", "text": "L'aquila d'acciaio (\"Iron Eagle\") \u00e8 un film del 1986 diretto da Sidney J. Furie.\nLa pellicola, con interpreti Louis Gossett Jr. e Jason Gedrick, \u00e8 anche il primo capitolo della serie \"Iron Eagle\", che comprende altre 3 pellicole: \"Aquile d'attacco\", \"Air Force - Aquile d'acciaio 3\" e \"Aquile d'acciaio 4\".\nTrama.\nDoug Masters \u00e8 un pilota civile, in gamba ma poco ligio alle regole e incline a fare di testa sua; il suo sogno \u00e8 di entrare in accademia aeronautica, per seguire le orme di suo padre Ted, colonnello decorato della U.S. Air Force; ma il suo sogno viene cancellato dal rifiuto della sua domanda di ammissione; intanto suo padre viene abbattuto nel mar Mediterraneo, in acque internazionali ma in vicinanza dello stato arabo di Bylia (una poco sottile citazione della Libia); un processo farsa condanna il pilota a morte per impiccagione entro tre giorni.\nPoich\u00e9 il governo degli Stati Uniti non intende intervenire, Doug decide di montare una personale operazione di soccorso, e viene aiutato dal colonnello Charles Sinclair detto Chappy, veterano del Vietnam e ora membro della riserva dell'aviazione; Chappy ha gi\u00e0 ha avuto a che fare con Ted Masters, pur non avendolo incontrato, ed \u00e8 rimasto impressionato favorevolmente. Doug gli chiede di aiutarlo mettendogli a disposizione le sue risorse di \"intelligence\" e un caccia F-16 Fighting Falcon; Chappy acconsente, poich\u00e9 stava gi\u00e0 pensando di compiere lui stesso la missione, ma a patto di partecipare.\nIl giorno dell'esecuzione del colonnello Masters, Doug e Chappy partono da una base nel Mediterraneo con due F-16B (versioni biposto del caccia) e ingaggiano battaglia con i Mig-23 arabi; riescono ad abbatterli, ma l'aereo di Chappy \u00e8 colpito dalla contraerea e cade; alla radio, il veterano ordina al giovane Doug di attivare una registrazione che ha installato sul suo caccia, poi l'aereo si schianta; la registrazione istruisce il pilota su come eseguire il piano; Doug chiama la base di Bylia alla radio e finge di essere a capo di un intero squadrone di caccia, minacciando di attaccare se suo padre non viene rilasciato; il colonnello Masters viene liberato, ma un cecchino gli spara ferendolo.\nPer rappresaglia Doug attacca la base distruggendola e sgancia bombe al napalm per bloccare le truppe di terra, cos\u00ec da poter atterrare in sicurezza e portare suo padre a bordo; al decollo sono per\u00f2 intercettati da un'altra squadra di Mig, comandata da un asso locale, il colonnello Akir Nakesh; Doug \u00e8 costretto a ingaggiare un duello aereo con lui, che termina quando un suo missile colpisce il Mig. Ora Doug \u00e8 a corto di munizioni e carburante, e i restanti Mig gli danno la caccia; ma in suo soccorso arriva uno squadrone di F-16 dell'aeronautica americana, che avvertono i Mig di desistere dall'inseguimento e scortano figlio e padre in Germania Ovest, alla base di Ramstein; qui Ted Masters viene affidato ai medici, mentre Doug scopre che Chappy \u00e8 sopravvissuto eiettandosi dal caccia e finendo in mare, dove lo ha trovato un peschereccio egiziano.\nI due vengono portati davanti a una commissione di ufficiali dell'aeronautica, che vorrebbe condannarli per le loro azioni non autorizzate; tuttavia questo imporrebbe di avviare una corte marziale pubblica, svelando le fughe di dati e i difetti nella sicurezza dell'aviazione militare statunitense; cos\u00ec la commissione chiude l'incidente, imponendo ai due di non parlarne mai in pubblico; Chappy riesce anche a ottenere l'ammissione all'accademia aeronautica per Doug. Qualche giorno dopo, Doug, Chappy e il convalescente Ted Masters tornano negli Stati Uniti su un volo messo a disposizione dal presidente, per riunirsi con famiglie e amici.\nCuriosit\u00e0.\nGli aerei utilizzati dal nemico non sono dei veri MiG di costruzione sovietica, ma degli IAI Kfir C.7 di costruzione israeliana a loro volta derivati dai Dassault Mirage III/5 francesi."}
{"id": "1841590", "revid": "1522738", "url": "https://it.wikipedia.org/wiki?curid=1841590", "title": "Buzz Cooper", "text": ""}
{"id": "1841592", "revid": "1876595", "url": "https://it.wikipedia.org/wiki?curid=1841592", "title": "The Marvel Super Heroes", "text": "The Marvel Super Heroes \u00e8 la prima serie televisiva d'animazione tratta dai fumetti della Marvel Comics. La serie, trasmessa per la prima volta in syndication negli Stati Uniti nel 1966, \u00e8 incentrata sui supereroi Capitan America, Hulk, Iron Man, Thor e Namor; ognuno di essi \u00e8 protagonista di 13 episodi (ciascuno dei quali diviso in tre segmenti), per un totale di 65 episodi. I segmenti della serie sono stati trasmessi anche mescolando i protagonisti in fasce orarie di mezz'ora o individualmente come riempitivi o in programmi per bambini. La serie fu prodotta dalla Grantray-Lawrence Animation in un'animazione estremamente limitata, ottenuta tramite xerografia fotocopiando vignette prese direttamente dai fumetti e manipolate per ridurre al minimo la necessit\u00e0 di animazioni. La serie us\u00f2 le storie originali in gran parte nella loro interezza.\nEdizione italiana.\nLa trasmissione della versione italiana inizi\u00f2 il 22 giugno 1978 su Rai 2 nel programma \"SuperGulp!\", nel quale furono trasmessi tre segmenti di Thor: \"L'incantatrice e il boia\", \"Alla merc\u00e8 di Loki\" e \"Chained Evil\". Un quarto segmento, \"L'uomo del futuro\", fu invece inserito nel film di montaggio \"I supereroi di SuperGulp\" (1979). Il resto della serie fu trasmesso tra gli anni ottanta e novanta in varie modalit\u00e0 e su molteplici reti televisive, tra cui Canale 5, Odeon TV e soprattutto diverse televisioni locali."}
{"id": "1841597", "revid": "181699", "url": "https://it.wikipedia.org/wiki?curid=1841597", "title": "Piero Morgan", "text": ""}
{"id": "1841602", "revid": "413187", "url": "https://it.wikipedia.org/wiki?curid=1841602", "title": "L'assedio delle tenebre", "text": ""}
{"id": "1841605", "revid": "151034", "url": "https://it.wikipedia.org/wiki?curid=1841605", "title": "Cala goloritz\u00e9", "text": ""}
{"id": "1841606", "revid": "47767", "url": "https://it.wikipedia.org/wiki?curid=1841606", "title": "Winona", "text": ""}
{"id": "1841607", "revid": "287204", "url": "https://it.wikipedia.org/wiki?curid=1841607", "title": "Cala Goloritz\u00e8", "text": ""}
{"id": "1841608", "revid": "121418709", "url": "https://it.wikipedia.org/wiki?curid=1841608", "title": "Hockey Club Bra", "text": "L'Hockey Club Bra \u00e8 una societ\u00e0 italiana di hockey su prato con sede a Bra, nata nel 1961. Attualmente milita nel campionato di serie A1."}
{"id": "1841610", "revid": "38120", "url": "https://it.wikipedia.org/wiki?curid=1841610", "title": "Hockey club Bra", "text": ""}
{"id": "1841611", "revid": "38120", "url": "https://it.wikipedia.org/wiki?curid=1841611", "title": "HC Bra", "text": ""}
{"id": "1841614", "revid": "767487", "url": "https://it.wikipedia.org/wiki?curid=1841614", "title": "Luigi Sacchetti", "text": "Carriera.\nGiocatore.\nDopo la gavetta nella Gioiese e nell'Asti, Sacchetti esord\u00ec in Serie A con la Fiorentina, disputando sei stagioni da comprimario e facendosi apprezzare per il rendimento costante e continuo e la disponibilit\u00e0 a un lavoro oscuro di centrocampo. Nel 1982-83 pass\u00f2 al Verona neopromosso in Serie A.\nTra gli scaligeri ritrov\u00f2 il suo ex compagno Bruni e fu utilizzato con pi\u00f9 continuit\u00e0. Si rivel\u00f2 un giocatore prezioso per la duttilit\u00e0 che gli permetteva di ricoprire diversi ruoli a seconda delle esigenze tattiche, sobbarcandosi un faticoso lavoro di interdizione e raccordo a centrocampo, senza disdegnare anche pericolosi inserimenti in fase offensiva (con un potente tiro da 30 metri segn\u00f2 un gol nella vittoria in Coppa UEFA contro la a Belgrado).\nParadossalmente, fu proprio per questa sua pregevole caratteristica di saper interpretare i pi\u00f9 svariati ruoli, che venne sacrificato a giocare in posizioni poco congeniali che gli impedirono di manifestare al meglio il suo enorme talento calcistico. Fece parte della formazione giallobl\u00f9 che vinse lo storico scudetto nel 1984-85. Un infortunio lo costrinse poi a giocare pi\u00f9 saltuariamente e, dopo una parentesi al Brescia, a chiudere la carriera nelle serie minori.\nIn carriera ha totalizzato complessivamente 210 presenze e 12 reti in Serie A e 26 presenze e 2 reti in Serie B.\nAllenatore.\nHa poi intrapreso l'attivit\u00e0 di allenatore nelle giovanili del Verona. Ha allenato anche le prime squadre di Carpi e Novara. Dal 2009 al 2015 ha allenato la formazione dilettantistica veronese dello Zevio, che milita in Promozione."}
{"id": "1841616", "revid": "4175", "url": "https://it.wikipedia.org/wiki?curid=1841616", "title": "Federazione di rugby a 13 dell'Inghilterra", "text": "La Rugby Football League o RFL \u00e8 l'organismo di governo del rugby a 13 in Inghilterra.\nNata nel 1895 come Northern Rugby Football Union a seguito della scissione di alcuni club di rugby a 15 che chiedevano alla Rugby Football Union il rimborso per quei giocatori che non disponessero di un reddito autonomo, presto si diede un'organizzazione autonoma e ridisegn\u00f2 anche alcune regole del gioco che, infatti, pass\u00f2 dallo schieramento a 15 uomini tipico del \"Rugby union\", ai 13 della disciplina che assunse in inglese il nome di \"Rugby League\".\nLa RFL ha sede a Leeds e gestisce l'attivit\u00e0 della nazionale inglese, oltre a organizzare i vari campionati professionistici della disciplina tra cui spicca la Super League.\nIn passato la RFL gestiva il rugby dell'intero Regno Unito e coordinava l'attivit\u00e0 della nazionale britannica, ma con lo svilupparsi di questo sport le Home Nations hanno in seguito istituito le proprie singole federazioni e rappresentative nazionali."}
{"id": "1841617", "revid": "81195", "url": "https://it.wikipedia.org/wiki?curid=1841617", "title": "Federazione Inglese Rugby League", "text": ""}
{"id": "1841620", "revid": "287204", "url": "https://it.wikipedia.org/wiki?curid=1841620", "title": "Successione a titolo universale", "text": ""}
{"id": "1841621", "revid": "287204", "url": "https://it.wikipedia.org/wiki?curid=1841621", "title": "Winona (Minnesota)", "text": "Winona \u00e8 una citt\u00e0 degli Stati Uniti d'America, capoluogo dell'omonima contea, nello Stato del Minnesota.\nSi estende su una superficie di 61,0 km\u00b2 e nel 2007 contava 26\u00a0726 abitanti (438,13 per km\u00b2)."}
{"id": "1841622", "revid": "287204", "url": "https://it.wikipedia.org/wiki?curid=1841622", "title": "Wexford Youths Football Club", "text": "Il Wexford Youths Football Club \u00e8 una societ\u00e0 calcistica irlandese con sede nella citt\u00e0 di Wexford. Disputa la League of Ireland Premier Division.\nStoria.\nHa ottenuto una licenza per la League of Ireland nella stagione 2007 cogliendo l'opportunit\u00e0 data dal fallimento del Dublin City.\nIl 25 settembre 2015 alla penultima giornata della First Division, grazie alla vittoria per 3-0 sull'Athlone Town, si \u00e8 assicurato il primo posto in classifica e la prima storica promozione in League of Ireland Premier Division, la massima serie del campionato irlandese di calcio.\nOrganico.\nRosa 2016.\n \n "}
{"id": "1841624", "revid": "44876", "url": "https://it.wikipedia.org/wiki?curid=1841624", "title": "Atalanta Bergamasca Calcio 1933-1934", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1933-1934.\nStagione.\nL'Atalanta dopo aver evitato per un soffio la retrocessione in Prima Divisione (terzo livello del calcio in Italia), si presenta con una serie di volti nuovi e affidandosi all'allenatore Mattea, ex calciatore della Nazionale e del .\nCon lui collabora Pap\u00e0 Ciatto, un grande scopritore di talenti che faranno la fortuna dell'Atalanta negli anni a seguire. \nL'Atalanta chiude il girone al quinto posto (venivano ammessi al Girone Finale i primi tre) terminando una stagione caratterizzata da poche reti realizzate.\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1841638", "revid": "6923", "url": "https://it.wikipedia.org/wiki?curid=1841638", "title": "Drama (Bananarama)", "text": "Drama \u00e8 un album del gruppo femminile britannico pop / dance delle Bananarama, pubblicato nel 2005 nel Regno Unito e l'anno seguente negli Stati Uniti.\nIl disco.\nSi tratta del nono album di studio per la band (raccolte escluse), il quarto pubblicato come duo. Il lavoro comprende 11 tracce inedite, un nuovo remix del loro successo pi\u00f9 noto, la cover di \"Venus\" degli Shocking Blue, che nel 1986 regal\u00f2 loro il Numero 1 della classifica americana e la Top 10 in moltissimi altri paesi, realizzato da Marc Almond dei Soft Cell, e un altro remix, realizzato nel 2005, di uno dei loro primissimi successi in formato singolo, un'altra cover, intitolata \"Really Saying Something\", originariamente un bootleg, poi diventato un grande successo nei club underground, prodotto da Solasso.\nL'album rappresenta un vero e proprio ritorno per i due membri fondatori delle Bananarama, Keren Woodward e Sara Dallin. Il primo singolo estratto, \"Move in My Direction\", \u00e8 entrato prepotentemente nella classifica britannica al Numero 14, interrompendo un'assenza nella UK Top 40 che durava dal 1993, con il brano \"More, More, More\". Anche il secondo singolo, \"Look on the Floor (Hypnotic Tango)\", \u00e8 entrato nella UK Top 40, arrivando al Numero 26 e piazzandosi anche al Numero 2 nella classifica USA Dance, come prodotto d'importazione, diventando il pi\u00f9 grande successo dance per le Bananarama dopo \"Venus\" due decenni prima.\nIl long playing comprende per lo pi\u00f9 pezzi in stile dance-pop e eurodance, con elementi synthpop. Pubblicato nel Regno Unito, nel 2005, l'album non \u00e8 riuscito ad andare oltre il Numero 169 nella relativa classifica britannica. Nel 2006, \u00e8 stato pubblicato negli USA, sia nei negozi che come download digitale, piazzandosi al Numero 21 nella classifica statunitense dedicata da Billboard ai cosiddetti Top Electronic Albums, ma non \u00e8 riuscito ad entrare nella classifica americana pop principale, la Billboard Hot 200.\nAnche se non estratti in formato singolo, altri due brani hanno ricevuto una massiccia diffusione in rete, soprattutto grazie a YouTube: il tormentone dance \"Your Love Is Like a Drug\" e la chicca acustica \"Middle of Nowhere\", uno dei pezzi pi\u00f9 vecchi del lavoro. Il long playing non \u00e8 mai uscito in Italia, dove \u00e8 arrivato soltanto un CD singolo d'importazione di \"Move in My Direction\", il primo estratto in Gran Bretagna, nonostante le numerose richieste dei fans italiani.\nComprende il remix di \"Venus\" di Marc Almond.\n3 (2+1) singoli estratti:\n2 videoclip realizzati:"}
{"id": "1841639", "revid": "30300", "url": "https://it.wikipedia.org/wiki?curid=1841639", "title": "Corridore della strada", "text": ""}
{"id": "1841640", "revid": "767487", "url": "https://it.wikipedia.org/wiki?curid=1841640", "title": "Mateo Figoli", "text": "Carriera.\nMateo Figoli Martinez nasce calcisticamente nel Deportivo Maldonado, societ\u00e0 della prima serie uruguaiana. All'et\u00e0 di 19 anni va a giocare nell'Atenas, nella seconda serie uruguaiana. La sua prima esperienza europea avviene nel 2004, non ancora ventenne, quando passa al Kriens, nella Challenge League, seconda serie svizzera. Nel 2005 torna in Uruguay, per giocare nel Rampla Juniors dove segna 6 goal. Successivamente gioca nel Quer\u00e9taro, nel Puebla e nel Danubio, societ\u00e0 di vertice del campionato uruguaiano con la quale pu\u00f2 disputare la Coppa Libertadores.\nNel sessione estiva di mercato del 2008 passa alla , mentre nel dicembre 2009 passa al Le\u00f3n."}
{"id": "1841642", "revid": "300067", "url": "https://it.wikipedia.org/wiki?curid=1841642", "title": "Dusan Jelic Koutsopoulos", "text": ""}
{"id": "1841646", "revid": "74801", "url": "https://it.wikipedia.org/wiki?curid=1841646", "title": "Dubuque", "text": "Dubuque \u00e8 il capoluogo della contea di Dubuque, Iowa, Stati Uniti, situato lungo il fiume Mississippi. Nel 2013, la sua popolazione era di abitanti, il che la rende la decima citt\u00e0 pi\u00f9 grande dello stato.\nQuesta citt\u00e0 si trova all'incrocio tra l'Iowa, l'Illinois e il Wisconsin, una regione localmente conosciuta come Tri-State Area. Serve come principale centro commerciale, industriale, educativo e culturale dell'area. Geograficamente, fa parte della Driftless Area, una porzione del Nord America che sfugg\u00ec a tutte e tre le fasi della Glaciazione del Wisconsin.\n\u00c8 una delle poche citt\u00e0 dell'Iowa con le colline ed \u00e8 una destinazione turistica caratterizzata da un'architettura unica e da una posizione fluviale. \u00c8 sede di cinque istituti di istruzione superiore, che ne fanno un centro per la cultura e l'apprendimento.\nDubuque \u00e8 stata a lungo un centro di produzione, ma l'economia \u00e8 cresciuta rapidamente e diversificata in altre aree nei primi anni del XXI secolo. Nel 2005, la citt\u00e0 ha guidato lo stato e il Midwest in crescita occupazionale, classificandosi come la 22\u00aa economia in pi\u00f9 rapida crescita negli Stati Uniti. Accanto all'industria, la citt\u00e0 dispone di grandi settori in sanit\u00e0, istruzione, turismo, editoria e servizi finanziari.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 91,7% di bianchi, il 4,0% di afroamericani, lo 0,3% di nativi americani, l'1,1% di asiatici, lo 0,5% di oceaniani, lo 0,6% di altre razze, e l'1,8% di due o pi\u00f9 etnie. Ispanici o latinos di qualunque razza erano il 2,4% della popolazione."}
{"id": "1841648", "revid": "33277", "url": "https://it.wikipedia.org/wiki?curid=1841648", "title": "Dubuque (Iowa)", "text": ""}
{"id": "1841650", "revid": "339392", "url": "https://it.wikipedia.org/wiki?curid=1841650", "title": "Renault Type K (motore)", "text": ""}
{"id": "1841655", "revid": "767487", "url": "https://it.wikipedia.org/wiki?curid=1841655", "title": "Little Dieter Needs to Fly", "text": "Little Dieter Needs to Fly \u00e8 un film documentario del 1997 diretto da Werner Herzog. Il film racconta la storia di Dieter Dengler, un aviatore americano di origine tedesca che durante la guerra del Vietnam venne fatto prigioniero in Laos e riusc\u00ec poi ad evadere e a sopravvivere alla dura fuga nel mezzo della giungla.\nHerzog avrebbe voluto girare un film di \"fiction\" sulla vicenda, ma per via della difficolt\u00e0 di ottenere i finanziamenti necessari decise di ripiegare sul documentario, in cui per\u00f2 fa recitare al suo protagonista alcune scene del suo racconto, uscendo in parte dai canoni del genere. Il regista ha spesso affermato che considera \"Little Dieter Needs to Fly\" come il suo miglior film di \"fiction\".\nHerzog ha potuto realizzare la sua idea originale solo diversi anni dopo, quando l'interessamento di Christian Bale per il progetto ha reso possibile i finanziamenti da parte di una casa di produzione hollywoodiana. Il risultato \u00e8 stato \"L'alba della libert\u00e0\", uscito nel 2006 con Bale come protagonista.\nVersioni del film.\nDel film esiste una versione accorciata per la televisione tedesca ZDF, della durata di 52 minuti, intitolata Flucht aus Laos (\"Fuga dal Laos\"). Questa versione venne trasmessa come episodio della serie H\u00f6llenfahrten (\"Viaggi all'inferno\"). Herzog si \u00e8 detto d'accordo con il cambiamento di titolo, poich\u00e9 il film con quella durata era un prodotto profondamente diverso.\nAlla versione originale del film \u00e8 stata aggiunta, dopo la morte di Dieter Dengler (avvenuta nel 2001), una sequenza che mostra alcuni momenti del suo funerale.\nColonna sonora.\nLa colonna sonora del film comprende i seguenti brani:"}
{"id": "1841657", "revid": "1573940", "url": "https://it.wikipedia.org/wiki?curid=1841657", "title": "Psammechinus microtuberculatus", "text": "Psammechinus microtuberculatus () \u00e8 un riccio di mare della famiglia Parechinidae.\nDistribuzione e habitat.\nReperibile nel Mar Mediterraneo, Oceano Atlantico orientale (Azzorre, Portogallo, Canarie, Capo Verde) da pochi metri fino a circa 100 di profondit\u00e0 nelle praterie di \"Posidonia oceanica\" o su fondali detritici o coralligeni."}
{"id": "1841663", "revid": "287204", "url": "https://it.wikipedia.org/wiki?curid=1841663", "title": "Interferro", "text": "Nelle strutture in calcestruzzo armato l'interferro rappresenta la distanza tra le barre di armatura.\nLa distanza tra le superfici delle armature longitudinali principali deve essere:\nL'interferro \u00e8 una delle grandezze che vincolano la scelta della granulometria dell'aggregato, poich\u00e9 la dimensione massima dell'inerte \u00e8 legata alla spaziatura tra le armature, questo per consentire un getto omogeneo del calcestruzzo.\nPertanto un'ulteriore prescrizione per la scelta dell'interferro \u00e8 che la distanza delle barre deve essere superiore alla dimensione massima dell'inerte pi\u00f9 5\u00a0mm.\nQuando in una sezione sono necessarie molte barre, esse possono essere disposte anche a pi\u00f9 strati, ma occorre prestare particolare attenzione alla loro disposizione, lasciando un adeguato spazio per consentire il passaggio di un apparecchio vibratore.\nL'interferro deve essere inoltre compatibile con le tensioni di aderenza acciaio - calcestruzzo."}
{"id": "1841667", "revid": "637991", "url": "https://it.wikipedia.org/wiki?curid=1841667", "title": "Attilio Kossovel", "text": "Carriera.\nCalciatore.\nKossovel esordisce in Serie A con il il 4 gennaio 1931 a Busto Arsizio contro la (sconfitta per 2-1). Rimane in rossonero fino al 1933 quando, dopo aver disputato 56 partite e realizzato 4 reti con i milanesi nella massima serie nazionale, passa all' in Serie B. Rimane a Bergamo una sola stagione per poi trasferirsi alla nel 1934, sempre in cadetteria.\nNel 1935 passa al , in Serie C, conquistando la promozione in Serie B e giocando titolare nella cosiddetta \"mediana di ferro\" con Varini e Biffi. Conclude la carriera al nel 1937 (ancora in Serie B), nel Dopolavoro Pirelli nel 1939, in Serie C, nella Fiumana e, durante la guerra, nella .\nAllenatore.\nEsordisce come allenatore dopo la guerra, guidando la . Nel 1947 si trasferisce in Sicilia, prima al Termini Imerese per un biennio e poi a Gela, dove allena la locale squadra di calcio vincendo il campionato di Prima Divisione; nello stesso tempo gestisce con la moglie un bar in citt\u00e0. Allena poi la Notinese e il Ponte San Pietro, in IV Serie.\nDopo aver partecipato al corso per allenatori, guida il , nel campionato di Serie C 1953-1954 e nella stagione successiva, nella quale viene sostituito da Giuseppe Antonini. Dopo una stagione di nuovo sulla panchina del Termini Imerese, nell'estate 1956 passa al , come vice di Ettore Puricelli, subentrandogli nel marzo successivo: alla guida dei rosanero non evita la retrocessione in Serie B, subendo 9 sconfitte in 13 partite. Nella stagione successiva torna brevemente ad allenare il Palermo nella serie cadetta, subentrando a Pietro Rava e venendo sua volta sostituito da Carlo Rigotti.\nDopo l'esperienza palermitana, siede sulla panchina della , dove subisce un nuovo esonero nel campionato 1958-1959., e del , con cui ottiene la salvezza nel campionato di Serie B 1959-1960.\nRimane al Monza anche nelle stagioni successive, allenando la De Martino all'inizio della stagione 1963-1964, prima di sostituire Hugo Lamanna alla guida della prima squadra. Conclude la carriera di allenatore guidando per due stagioni la , in Serie D."}
{"id": "1841673", "revid": "923748", "url": "https://it.wikipedia.org/wiki?curid=1841673", "title": "Carlo Giuseppe Gabardini", "text": ""}
{"id": "1841674", "revid": "1543377", "url": "https://it.wikipedia.org/wiki?curid=1841674", "title": "Miomero", "text": "I miomeri sono dei segmenti di tessuto muscolare scheletrico presenti in pesci e cefalocordati. Hanno una forma a V o a W ed un andamento a zig-zag. Ogni miomero \u00e8 separato da quello adiacente da fibre di tessuto connettivo che formano i \"miosetti\". Spesso i miomeri vengono utilizzati per l'identificazione delle specie dei pesci, in quanto il loro numero corrisponde al numero delle vertebre.\nStruttura.\nI miomeri sono costituiti da due tipi di fibre, le rosse e le bianche. Le prime presentano una maggiore quantit\u00e0 di mioglobina e mitocondri e sono pi\u00f9 resistenti alla fatica. Le fibre bianche, invece, si contraggono pi\u00f9 velocemente ma sono meno resistenti. Le percentuali delle due fibre sono diverse in base allo stile di vita dei pesci: quelli che conducono una vita tranquilla, in prossimit\u00e0 del fondo e che compiono solo piccoli spostamenti presentano percentuali maggiori di fibre bianche; al contrario, pesci forti nuotatori e cacciatori attivi hanno percentuali maggiori di fibre rosse.\nPer quanto riguarda la fisiologia animale, i miomeri rappresentano l'insieme di muscoli innervati dalle radici anteriori quindi motorie di un singolo nervo spinale. Ad esempio, il miomero della radice anteriore (quindi motoria) di \"C5\", cio\u00e8 della quinta vertebra cervicale, corrisponde ai muscoli Grande Romboide, Piccolo Romboide, Sovraspinato e parte dei muscoli Elevatore della scapola, Dentato Anteriore, Succlavio, Coracobrachiale, Deltoide, Infraspinato, Sottoscapolare, Grande Rotondo, Grande Dorsale, Grande Pettorale, Bicipite Brachiale e Brachiale. Questi quindi sono tutti i muscoli che sono innervati dal nervo spinale C5, che parte dalla radice anteriore C5 e che costituiscono quindi il miomero C5."}
{"id": "1841678", "revid": "78273", "url": "https://it.wikipedia.org/wiki?curid=1841678", "title": "High School Musical 3 (colonna sonora)", "text": ""}
{"id": "1841680", "revid": "2084998", "url": "https://it.wikipedia.org/wiki?curid=1841680", "title": "Pavee", "text": "I Pavee (in irlandese \"an lucht si\u00fail\", in inglese chiamati soprattutto \"Irish Travellers\" o \"Tinkers\") sono un popolo nomade di origine irlandese, che attualmente vive principalmente in Irlanda, Gran Bretagna e negli Stati Uniti d'America. \nSono conosciuti anche come \"Irish Travellers\" (inglese: viaggiatori irlandesi), \"Minceir\", \"Lucht si\u00fail\" (gente che cammina), \"tinkers\" (inglese: stagnai), \"walking people\" (gente che cammina). Essi chiamano le persone al di fuori della loro comunit\u00e0 \"Buffers\" o \"Rooters\".\nOrigini.\nLe origini di questo gruppo nomade sono tutt'altro che note. Vi sono diverse ipotesi difficili da verificare, poich\u00e9 questo popolo ha una tradizione orale, e molti dei racconti sono pi\u00f9 leggendari che storici. Tra le ipotesi pi\u00f9 diffuse:\nNon c'\u00e8 inoltre certezza di quanto sia antica questa popolazione, infatti sebbene alcuni aspetti facciano propendere per un gruppo esistente gi\u00e0 secoli fa, altre considerazioni fanno pensare che questo popolo sia relativamente recente.\nLingua e abitudini di vita.\nI pavee si distinguono dalle popolazioni stanziali dei paesi in cui vivono sia per la lingua che per le abitudini di vita.\nEssi parlano lo \"Shelta\", che a sua volta conosce due dialetti (il Gammen e il Cant), una lingua creola derivata dall'inglese e dal gaelico irlandese. Le prime testimonianze di questa lingua risalgono al XVIII secolo. In epoche recenti \u00e8 stata redatta una forma scritta di questa lingua, basata sull'alfabeto latino.\nI pavee sono appassionati allevatori di cani (soprattutto, lurcher e levriere inglese a pelo raso) e di cavalli (organizzando ogni anno una fiera equina a Ballinasloe).\nBareknuckle boxing \u00e8 un'attivit\u00e0 sportiva tipica dei pavee, sebbene praticata pure dalle popolazioni stanziali.\nUno studio del 2007 pubblicato in Irlanda rivela che met\u00e0 della popolazione pavee non raggiunge i 39 anni.\nDiscriminazioni e razzismo.\nI pavee sono riconosciuti dalla legge inglese come un \"gruppo etnico\".\nUn \"gruppo etnico\" \u00e8 definito come un insieme di persone che si riconoscono in una comune genealogia, che si distinguono dalle altre popolazioni per cultura, lingua, religione, comportamenti o tratti somatici.\nL'Irlanda invece li riconosce solo come gruppo \"sociale\".\nIn Irlanda e in Inghilterra i pavee sono chiamati con i nomi dispregiativi di \"zingari\", \"diddycoy\", \"stagnai\" o \"knacker\" (macellai di cavalli). Lo stile di vita pavee \u00e8 spesso all'origine di conflitti con le comunit\u00e0 locali, specialmente nelle zone urbane.\nCensimento.\nSecondo il censimento del 2006, i pavee che vivono in Irlanda sono 22.435. La maggioranza (20.975) vive in zone urbane, e il resto (1.460) in zone rurali. I pavee corrispondono allo 0,5% della popolazione irlandese.\nIl 41,5% (9310) dei pavee hanno et\u00e0 inferiore ai 14 anni, mentre la fascia \nd'et\u00e0 tra i 15 e i 24 anni corrisponde al 15,2% (3.406) della \npopolazione pavee. Sebbene la crescita demografica dei pavee sia diminuita a partire dagli anni novanta, essa rimane una delle pi\u00f9 alte d'Europa \nLe aspettative di vita della popolazione pavee sono estremamente basse. La principale causa di morte per gli uomini sono gli incidenti stradali (22%, un valore 10 volte pi\u00f9 elevato della media nazionale). Rispetto alla media nazionale irlandese, un bambino pavee ha una probabilit\u00e0 10 volte maggiore di morire entro 2 anni (la mortalit\u00e0 tra i pavee \u00e8 di un bambino su 10), mentre un terzo della popolazione pavee non raggiunge i 25 anni d'et\u00e0, contro il 2,6% della media nazionale. L'80% dei pavee muore prima dei 65 anni\nSi stima che i pavee siano circa 19.000 in Inghilterra e circa 7.000 negli Stati Uniti.\nNelle opere.\nNel film \"Snatch - Lo strappo\" figura, tra i protagonisti, il personaggio di Mickey O'Neil (interpretato da Brad Pitt), un pavee abile nella boxe che viveva in un campo nomadi con la sua numerosa famiglia, avendo parecchio fiuto per gli affari.\nIl film \"Codice criminale\" di Adam Smith narra delle vicende di una famiglia di pavee. Attore protagonista Michael Fassbender. I membri dei Peaky Blinders (divenuti famosi per la serie tv BBC) appartenevano per met\u00e0 a questo gruppo."}
{"id": "1841683", "revid": "287204", "url": "https://it.wikipedia.org/wiki?curid=1841683", "title": "Vidardo", "text": "Vidardo \u00e8 la sede del comune lombardo di Castiraga Vidardo, di cui costituisce la principale localit\u00e0 abitata.\nStoria.\nLa localit\u00e0, piccolo borgo agricolo, fu attestata per la prima volta nel 1130.\nIl territorio appartenne al vescovo di Lodi, che nel XII secolo lo concesse, almeno in parte, ai suoi feudatari, i signori Vistarini di Salerano. Vidardo, alla fine del XVIII secolo, fu feudo dei \"Talenti Fiorenza\" prima e della marchesa Luigia Castelli poi, il cui grandioso palazzo pass\u00f2 in seguito ai \"Maggi-Pizzagalli\". Nei primi decenni del Novecento il palazzo venne venduto e frazionato in pi\u00f9 propriet\u00e0, venne abbattuta la passerella di collegamento con la chiesa parrocchiale ed il grande parco nella seconda met\u00e0 del secolo venne trasformato in campo sportivo parrocchiale.\nIn et\u00e0 napoleonica (1809-16) Vidardo fu frazione di Sant'Angelo, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il paese contava 542 abitanti. Nel 1869 Vidardo fu aggregata, insieme con Castiraga da Reggio, al comune di Marudo.\nNel 1902 le frazioni di Castiraga da Reggio e Vidardo recuperarono l'autonomia, formando un comune denominato Castiraga Vidardo.\nInfrastrutture e trasporti.\nFra il 1881 e il 1931 la localit\u00e0 Cascina Rosa ospit\u00f2 una fermata della tranvia Melegnano-Sant'Angelo Lodigiano."}
{"id": "1841685", "revid": "287204", "url": "https://it.wikipedia.org/wiki?curid=1841685", "title": "Castiraga", "text": "La cascina Castiraga (gi\u00e0 nota come \"Castiraga da Reggio\") \u00e8 una delle localit\u00e0 che compongono il comune lombardo di Castiraga Vidardo.\nStoria.\nLa localit\u00e0, piccolo borgo agricolo, fu attestata per la prima volta nel 972.\nIn et\u00e0 napoleonica (1809-16) Castiraga da Reggio fu frazione di Sant'Angelo, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il paese contava 346 abitanti. Nel 1869 Castiraga da Reggio fu aggregata, insieme con Vidardo, al comune di Marudo.\nNel 1902 le frazioni di Castiraga da Reggio e Vidardo recuperarono l'autonomia, formando il nuovo comune di Castiraga Vidardo.\nAttualmente, in seguito allo spopolamento delle aree rurali, Castiraga conta solo pochi abitanti.\nOrigine del nome.\nIl nome Castiraga da Reggio deriva dal latino \"Castrum regis\", \"accampamento del re\"."}
{"id": "1841688", "revid": "1833487", "url": "https://it.wikipedia.org/wiki?curid=1841688", "title": "Sil\u00ec", "text": "Sil\u00ec (\"Sib\u00ec\" in sardo) \u00e8 una frazione del comune di Oristano di circa 3.000 abitanti, situata nella regione detta Campidano di Simaxis, vicina al fiume Tirso e distanze circa 4\u00a0km da Oristano. In passato comune, ora semplice frazione di periferia. Le feste pi\u00f9 importanti sono l'8 maggio e il 29 settembre, san Michele Arcangelo e il 29 giugno, festa patronale di san Pietro Apostolo.\nGeografia fisica.\nTerritorio.\nLa sua ubicazione geografica \u00e8 sicuramente da mettere in relazione soprattutto con la prossimit\u00e0 del fiume Tirso, che arricchiva le campagne circostanti con le sue periodiche alluvioni. Il carattere agricolo dell'economia del paese e la tradizionale industria artigianale delle tegole, oggi scomparsa ma ancora ben viva nei ricordi della popolazione adulta, sembrano indizi sufficienti a piegare un insediamento in questa localit\u00e0, soprattutto considerando che la materia prima adoperata per la costruzione delle tegole (un particolare tipo di argilla) veniva fornita dai terreni di Golena. In pi\u00f9, si nota come il territorio di Sil\u00ec, in confronto a territori circostanti, ha sempre fornito numerosi pozzi di acqua potabile.\nStoria.\nIl territorio di Sil\u00ec ha cinquemila anni di storia. Gli uomini agricoltori ed allevatori del neolitico (circa 3000 a.C.) si fissarono sui dossi alluvionali della riva sinistra del fiume Tirso, a Bau Proccus e Cuccuru 'e Frumini.\nIn quei siti possono ancora oggi raccogliersi gli utensili scheggiati nel nero vetro vulcanico del monte Arci, l'ossidiana, ed i frammenti di vasellame, talora ornato con decoro geometrico, prodotto da quelle genti.\nDurante l'et\u00e0 nuragica, intorno al 1500 a.C., e sul lieve colle di Sartuccinu sorse un possente nuraghe edificato in blocchi di basalto. Ai piedi del monte Arci un formidabile fortilizio nuragico, il Bau Mendola, consentiva un controllo adeguato del territorio del Gregari, fino al letto del Tirso.\nI Fenici e i Cartaginesi fissati nella prossima citt\u00e0 di \"Othoca\" (oggi Santa Giusta) dovettero irradiarsi nelle fertili pianure di Sil\u00ec, bench\u00e9 ci manchi finora una precisa documentazione.\nDurante il dominio romano (238 a.C. - 460 d.C.), il territorio di Sil\u00ec fu interessato dalla razionale colonizzazione agraria dei Romani. La strada principale dell'isola, che congiungeva Porto Torres con Cagliari, transitava ad Est dell'abitato attuale di Sil\u00ec per raggiungere Othoca. testimonianze della presenza romana sono state riconosciute a Sartuccinu ed in localit\u00e0 Bia Manna, attraversata dalla via romana.\nIl centro abitato di Sil\u00ec deve risalire almeno all'et\u00e0 bizantina, poich\u00e9 nel secolo scorso si individu\u00f2 una tomba contenente orecchini d'argento a globo mammellato, caratteristici della produzione bizantina del VI-VII secolo d.C.\nDurante l'et\u00e0 giudicale (IX sec. - 1420), Sil\u00ec appartenne al giudicato d'Arborea, ricadendo nella curatoria del Campidano di Oristano. Testimonianza di quell'epoca \u00e8 la bella chiesa di Santa Maria Maddalena, ad unica navata, con tribuna quadrata, attribuibile alle correnti gotiche del XIV sec. che espressero le chiese oristanesi di San Martino e Santa Chiara. La chiesa parrocchiale dedicata a san Pietro Apostolo e la chiesa di San Michele Arcangelo potrebbero risalire ad et\u00e0 giudicale, se non al periodo altomedievale.\nLe attuali strutture sono, comunque, assai tardive, riflettendo opere di ricostruzione della successiva et\u00e0 spagnola. A quest'ultima fase si riportano le belle statue lignee policrome, riccamente dorate, di S. Pietro e di N.S. de les Arecomanadas.\nAlla caduta del giudicato (1420) entr\u00f2 a far parte del Marchesato di Oristano. Alla definitiva sconfitta degli arborensi, nel 1478, pass\u00f2 sotto il dominio aragonese e divenne un feudo assegnato alla famiglia dei Carroz. \nIntorno al 1767, in epoca sabauda, venne incorporato nel marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nConfronto fra riferimenti storici e dati odierni.\nAltri documenti sono citati nelle opere degli studiosi Giovanni Spano, Dionigi Scano, Vittorio Angius, Pasquale Tola, Raffaello Delogu, Giovanni Francesco Fara, Raimondo Bonu.\nDati pi\u00f9 aggiornati alle attuali ricerche furono forniti durante la conferenza tenuta a Sil\u00ec, a cura del Circolo culturale Mollu e Cannas, dagli studiosi Raimondo Zucca, Salvatore Sebis, Carlo Luglio e dal Sovraintendente ai beni archeologici per le provincie di Cagliari e Oristano, Professor Vincenzo Santoni.\nCultura.\nEventi.\nLe ricorrenze principali sono quattro:"}
{"id": "1841689", "revid": "149587", "url": "https://it.wikipedia.org/wiki?curid=1841689", "title": "Voll\u00e0ria", "text": ""}
{"id": "1841690", "revid": "1543377", "url": "https://it.wikipedia.org/wiki?curid=1841690", "title": "Bentazepam", "text": "Il bentazepam, conosciuto anche come tiadipone, \u00e8 un composto chimico appartenente alla classe delle benzodiazepine, pi\u00f9 precisamente si tratta di una tienodiazepina. Le sue propriet\u00e0 generali sono simili a quelle del diazepam, pertanto possiede propriet\u00e0 ansiolitiche, anticonvulsivanti, sedative e miorilassanti.\nFarmacodinamica.\nIl bentazepam \u00e8 una tienodiazepina derivato e differisce da altre benzodiazepine in quanto nella sua struttura chimica \u00e8 presente un anello tiofene anzich\u00e9 l'anello benzene, la qual cosa lo rende pi\u00f9 simile strutturalmente ad una fenotiazina. Il composto agisce a livello del sistema nervoso centrale (SNC) su recettori GABAA incrementando l'attivit\u00e0 dell'acido gamma-amminobutirrico (GABA), un neurotrasmettitore con una tipica azione di tipo inibitorio, causando pertanto una riduzione dell'eccitazione neuronale.\nFarmacocinetica.\nA seguito di somministrazione per via orale il farmaco \u00e8 rapidamente assorbito dal tratto gastroenterico. La biodisponibilit\u00e0 del composto si aggira intorno all'86%. Dopo la somministrazione di si raggiunge una concentrazione plasmatica di picco (Cmax) di entro 60 minuti dall'assunzione (Tmax). Il volume di distribuzione \u00e8 di . Nell'organismo la molecola viene metabolizzata dalla ghiandola epatica attraverso il sistema microsomiale. L'emivita di eliminazione \u00e8 approssimativamente di 2-4 ore. L'eliminazione avviene prevalentemente attraverso l'emuntorio renale ed in misura pi\u00f9 ridotta tramite le feci.\nTossicologia.\nStudi eseguiti sugli animali, in particolare nel topo e nel ratto, hanno evidenziato una DL50, dopo somministrazione orale, superiore a e peso corporeo, rispettivamente.\nIn studi su animali, durante la gestazione, a dosaggi decisamente superiori a quelli normalmente utilizzati per motivi clinici, bentazepam non ha evidenziato effetti teratogeni o embriotossici.\nLa parentela strutturale di bentazepam con le benzodiazepine e specifici studi di cancerogenesi, hanno permesso di ritenere il composto privo di qualsiasi azione cancerogena.\nUsi clinici.\nIl farmaco viene utilizzato per il trattamento degli stati ansiosi, associati o meno a disturbi funzionali o organici, inclusi i disturbi del comportamento psichico, come irrequietezza, nervosismo, irritabilit\u00e0, ansia sociale e stress post-traumatico. Trova indicazione anche nel trattamento dell'insonnia. Questa, come altre benzodiazepine, \u00e8 indicata solamente quando la sintomatologia del paziente \u00e8 grave, ne limita la normale attivit\u00e0 sottopone il soggetto a grave stress e disagio.\nEffetti collaterali e indesiderati.\nTra gli effetti avversi che possono comparire durante il trattamento si segnalano quelli di tipo gastrointestinale (dispepsia, secchezza delle fauci, nausea, costipazione) e quelli a carico del sistema muscolo scheletrico (in particolare la debolezza muscolare, che tende a verificarsi principalmente all'inizio del trattamento e in genere scompare con la prosecuzione dello stesso). Sono possibili anche reazioni cutanee e da ipersensibilit\u00e0 (rash cutaneo, orticaria, raramente angioedema o reazioni anafilattiche).\nCome per altre benzodiazepine, sono possibili disturbi psichiatrici e del sistema nervoso (sonnolenza, ridotta vigilanza, appiattimento affettivo, confusione mentale, affaticamento, cefalea, vertigini, atassia, diplopia, cos\u00ec come reazioni paradosse quali irrequietezza, agitazione psicomotoria, irritabilit\u00e0, aggressivit\u00e0, rabbia, incubi, allucinazioni, psicosi e comportamenti anomali.\n\u00c8 stata segnalata anche la comparsa di colite linfocitica e di grave insufficienza epatica.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altre benzodiazepine, oppure ad uno qualsiasi degli eccipienti contenuti nella formulazione farmaceutica. \u00c8 inoltre controindicato in coloro che sono affetti da miastenia gravis, grave insufficienza respiratoria, grave insufficienza epatica e sindrome da apnea notturna.\nSovradosaggio.\nCome avviene con altre benzodiazepine, il sovradosaggio volontario o accidentale, raramente rappresenta una situazione pericolosa per la vita, a meno che il paziente non abbia contemporaneamente assunto altre sostanze ad azione deprimente centrale (incluso l'alcool).\nIl trattamento include l'induzione del vomito (se il paziente \u00e8 in stato di coscienza conservata), o meglio l'esecuzione della lavanda gastrica previa protezione delle vie aeree (se il paziente \u00e8 incosciente). Se lo svuotamento gastrico non comporta alcun vantaggio si pu\u00f2 ricorrere all'assunzione di carbone attivo al fine di ridurre l'assorbimento della benzodiazepina.\nParticolare attenzione deve essere prestata al mantenimento delle funzioni vitali, in particolare delle funzioni respiratorie e cardiovascolari. Una grave overdose di benzodiazepine, compreso bentazepam e specialmente se associate ad altri deprimenti del SNC pu\u00f2 infatti causare il coma e una grave depressione e insufficienza respiratoria che pu\u00f2 comportare la necessit\u00e0 di ricovero del paziente in un reparto di terapia intensiva."}
{"id": "1841692", "revid": "144796", "url": "https://it.wikipedia.org/wiki?curid=1841692", "title": "Antonio Cortinovis", "text": "Biografia.\nI primi anni.\nNato a Nespello, una piccola frazione del comune di Costa Serina, in provincia di Bergamo, Antonio era il settimo di nove figli. Suo padre fu per qualche tempo sindaco del paese, mentre sua madre Angela Gherardi fu la sua prima guida spirituale. Grazie ai consigli della madre ed alla preparazione ricevuta dal parroco locale, infatti, il piccolo Pietro Antonio ricevette la cresima il 10 agosto 1892 ed in seguito la comunione il 7 aprile 1896.\nGiovanissimo (frequentava appena la terza classe elementare), matur\u00f2 la vocazione sacerdotale iscrivendosi col compimento del quattordicesimo anno al Terz'ordine francescano. Il 29 luglio 1908 vest\u00ec l'abito francescano e prese il nome religioso di \"Fra Cecilio Maria\" con cui divenne in seguito maggiormente conosciuto. Trascorse a Lovere l'anno di noviziato, ad Albino ed a Cremona l'anno successivo.\nL'arrivo al Convento dei Cappuccini di Milano.\nVenne destinato nell'aprile del 1910 al Convento dei Cappuccini di Porta Monforte, in viale Piave a Milano, sede che lasci\u00f2 in seguito solo per il servizio militare. Nel 1914, colpito da meningite, venne guarito improvvisamente per intercessione, si disse, del beato Innocenzo da Berzo al quale egli stesso si dir\u00e0 sempre spiritualmente molto legato. Nel luglio del 1916 venne richiamato alle armi per le urgenze della Grande Guerra e venne destinato al 5\u00ba Reggimento alpini di stanza a Tirano, nella 3\u00aa compagnia complementare di rinforzo al battaglione \"Stelvio\" sul Monte Nero, ma la sua fragile salute ed i frequenti problemi cardiaci riscontrati negli anni, venne congedato gi\u00e0 dal novembre di quello stesso anno e definitivamente riformato nel 1918. Tornato a Milano, decise dopo aver vissuto l'esperienza della guerra di emettere i voti ufficiali e di divenire dunque anche sacerdote, riprendendo tra l'altro la sua attivit\u00e0 di sacrestano a cui era gi\u00e0 stato assegnato da diversi anni. Nel 1921 venne nominato portinaio, ottenendo inoltre l'incarico di questuante per i poveri della citt\u00e0: nel giro di pochi mesi ottenne un aumento delle donazioni in pane del 25% in virt\u00f9 del suo carisma e della sua attenta predicazione. Nel 1927 collabor\u00f2 attivamente nella raccolta dei fondi per la costruzione di un monumento voluto dalla cittadinanza e dedicato alla figura di San Francesco d'Assisi eretto in piazza Risorgimento a Milano. Per la realizzazione del santo di Assisi lo scultore Domenico Trentacoste incaricato della realizzazione del monumento, chiam\u00f2 nel suo studio di Firenze proprio lo stesso fra Cecilio col quale aveva gi\u00e0 avuto diversi contatti per meglio conoscere la vita di San Francesco.\nIl grande impegno a favore della carit\u00e0.\nDurante gli anni della Seconda guerra mondiale, ospit\u00f2 e sfam\u00f2 segretamente nel convento diversi ebrei ed emarginati, occupandosi ancora una volta di assistere i poveri e gli sfollati durante i bombardamenti, creando nel convento milanese un'oasi di pace mentre la citt\u00e0 si trovava attanagliata dalla guerra.\nNel 1959, con l'appoggio dell'arcivescovo Giovanni Battista Montini, fond\u00f2 e diresse l'Opera San Francesco per i poveri, ancora oggi una delle pi\u00f9 importanti realt\u00e0 assistenziali a servizio degli emarginati e delle persone pi\u00f9 provate della grande metropoli milanese con la distribuzione di quasi 2500 pasti quotidiani. Mantenne per quest'opera stretti rapporti di collaborazione con fra Lino Esterino Garavaglia da Mesero, in seguito divenuto vescovo di Tivoli e di Cesena.\nPer gli impegni in campo caritatevole al servizio dell'intera comunit\u00e0 milanese, 1969 ricevette dal comune di Milano una medaglia d'argento e nel 1973 quella d'oro della Provincia di Milano.\nMor\u00ec all'et\u00e0 di 98 anni il 10 aprile 1984 alle ore 21.15 presso l'infermeria del convento dei Frati Cappuccini di Bergamo dove era stato ricoverato gi\u00e0 da qualche tempo per cure migliori. La salma del frate, in odore di santit\u00e0, venne in seguito trasferita per le esequie nella Chiesa del Sacro Cuore officiata dai cappuccini in viale Piave n.2 a Milano dove venne in seguito sepolto.\nLa causa di beatificazione, iniziata nel 1996 su diretto interessamento dell'arcivescovo Carlo Maria Martini che lo ha proclamato al titolo di Servo di Dio, ha gi\u00e0 concluso tutte le formalit\u00e0 istruttorie e gli atti sono ora all'esame della Santa Sede. Il 6 marzo 2018 papa Francesco ne ha riconosciuto le virt\u00f9 eroiche, concedendo quindi il titolo di Venerabile."}
{"id": "1841693", "revid": "827882", "url": "https://it.wikipedia.org/wiki?curid=1841693", "title": "Fuller", "text": "Fuller \u00e8 un cognome che pu\u00f2 riferirsi a:"}
{"id": "1841697", "revid": "729019", "url": "https://it.wikipedia.org/wiki?curid=1841697", "title": "Cellula reticolare", "text": "Una cellula reticolare \u00e8 una cellula residente del tessuto connettivo propriamente detto che produce le fibre reticolari e le circonda con il suo citoplasma. Questo isola le fibre da altri componenti cellulari o tissutali. Ha un ruolo attivo nel controllo della funzione immunitaria grazie al rilascio di molecole segnale come le citochine.\nSi trovano in molti tipi di tessuto, tra cui milza e linfonodi."}
{"id": "1841699", "revid": "121568696", "url": "https://it.wikipedia.org/wiki?curid=1841699", "title": "William Schuman", "text": "Nel 1943 ha vinto il Premio Pulitzer per la musica. Nel 1956 Isaac Stern suona nella prima esecuzione assoluta nella Carnegie Hall di New York del Concerto per violino e orchestra di sua composizione \nNel 1961 divent\u00f2 il primo presidente del Lincoln Center for the Performing Arts di New York, ruolo che ricopr\u00ec fino al 1969."}
{"id": "1841702", "revid": "30610", "url": "https://it.wikipedia.org/wiki?curid=1841702", "title": "Carlo Valli", "text": "Molto attivo nei film d'animazione, \u00e8 noto per aver doppiato il personaggio di Rex nella saga di Toy Story e per essere la voce di Robin Williams e di Jim Broadbent.\nBiografia.\nEx-marito dell'attrice e doppiatrice Claudia Giannotti e oggi marito di Cristina Giachero, anch'ella doppiatrice ma anche adattatrice, \u00e8 padre dei doppiatori Ruggero e Arturo Valli ed \u00e8 stato socio della Societ\u00e0 Attori Sincronizzatori e della Cast Doppiaggio.\nDiplomato nel 1965 all'Accademia d'arte drammatica \"Silvio d'Amico\", ha iniziato la professione di attore con il Teatro Stabile dell'Aquila.\nNel 1995 vince il Nastro d'argento al miglior doppiaggio maschile per aver prestato la voce a Robin Williams nel film \"Mrs. Doubtfire - Mammo per sempre\". Valli ha doppiato l'attore nella maggior parte dei suoi film.\nTra il 1996 e il 2022 ha prestato la voce al serial killer Ghostface nella serie di film \"Scream\".\nInoltre, nel 2010 ha vinto il Leggio d'oro per la sua direzione del doppiaggio del film d'animazione \"Up.\"\nCome attore \u00e8 stato fra gli interpreti della miniserie televisiva \"La donna di picche\" diretta da Leonardo Cortese, di \"Gamma\" diretto da Salvatore Nocita e della pellicola cinematografica \"Le leggi del desiderio\", nel ruolo del padre del personaggio di Silvio Muccino.\n\u00c8 anche un appassionato di fotografia, e i suoi soggetti preferiti sono i nudi femminili.\nInsegna doppiaggio presso la scuola di doppiaggio Voice Art Dubbing."}
{"id": "1841705", "revid": "2166030", "url": "https://it.wikipedia.org/wiki?curid=1841705", "title": "Sigfrido I di Anhalt-Zerbst", "text": "Biografia.\nSigfrido I discendeva dalla famiglia degli Ascanidi ed era il figlio terzogenito del Principe Enrico I di Anhalt e di Ermengarda di Turingia. Egli resse il trono paterno dal 1252 al 1298. Con la morte di Enrico I, i suoi territori vennero divisi sotto i propri figli Enrico II di Anhalt, Bernardo I di Anhalt-Bernburg e Sigfrido I di Anhalt-Zerbst. Alla morte dell'ultimo Langravio di Turingia Enrico Raspe, Sigfrido occup\u00f2 l'area della Turingia nel tentativo di impossessarsene, avanzando delle pretese per via della parentela di sua madre Ermengarda. Successivamente i Wettin ricevettero queste terre.\nAlla morte di Sigfrido, gli succedette sul trono di Anhalt-Zerbst il figlio Alberto I."}
{"id": "1841706", "revid": "2015336", "url": "https://it.wikipedia.org/wiki?curid=1841706", "title": "Rostri", "text": "I Rostri (in latino \"Rostra\") erano le tribune nel foro romano dalle quali i magistrati tenevano le orazioni. Il nome derivava dalle prue delle navi nemiche (\"rostrum\" appunto) strappate dai Romani durante la vittoriosa battaglia di Anzio, che vennero qui collocate nel 338 a.C..\nRostri repubblicani.\nI pi\u00f9 antichi \"Rostra\" (\"Rostra vetera\"), facevano parte del Comizio, la piazza circolare delle assemblee politiche pubbliche, in particolare occupavano le gradinate ad arco sul lato sud-orientale, con la concavit\u00e0 rivolta a nord.\nI rostri repubblicani rimasero in uso finch\u00e9 non vennero demoliti per far spazio al Foro di Cesare.\nDei \"Rostra\" repubblicani resta solo un basamento ad arco di cerchio, tra l'altare del \"Lapis niger\" e la facciata della Curia Iulia, visibile oggi attraverso una botola che si apre nel pavimento in travertino dell'et\u00e0 di Augusto.\nAdornavano i rostri repubblicani:\nRostri imperiali.\nCesare fece ricostruire i \"Rostra\" al centro del lato corto della piazza rettangolare del Foro, alle spalle della nuova Curia Iulia e del colle Campidoglio. Nei primi anni del secondo triumvirato qui vennero attaccate le teste e le mani dei cittadini presenti sulla lista di proscrizione, tra i quali anche il rinomato oratore Cicerone (43 a.C.).\nFurono inaugurati nel 29 a.C. Da lui presero anche il nome di \"Rostra Iulia\". Svuotati della loro funzione politica vennero a poco a poco ricoperti da statue e monumenti celebrativi, diventando un luogo puramente simbolico.\nDei Rostri rimangono i resti della facciata in opera quadrata posti quasi adiacenti all'arco di Settimio Severo. Misuravano circa 23,80 metri (80 piedi romani) e la parte costituita da piccole pietre cementate \u00e8 frutto dei restauri moderni. Si vedono ancora i grossi fori dei perni che reggevano i \"rostri\" navali. La parte posteriore, che d\u00e0 verso il Campidoglio, \u00e8 composta da una scalinata semicircolare, che ricordava l'originaria forma dei Rostri repubblicani. La vera e propria piattaforma degli oratori, probabilmente lignea, era sostenuta da alcuni pilastri in mattoni ancora visibili (forse originariamente in travertino). La parte verso l'Arco \u00e8 ancora riccamente rivestita di marmo (nelle qualit\u00e0 di portasanta e \"africano\" - nome quest'ultimo fuorviante essendo una pietra originaria dell'Asia Minore), in corrispondenza di dove si trovava un ambiente triangolare che conteneva, in fondo, un'altra scala per la piattaforma superiore. Verso nord si trova poi un prolungamento in laterizio, che un'iscrizione attribuisce al prefetto Ulpio Giunio Valentino, vissuto verso il 470 d.C.: forse questo ampliamento fu eseguito in seguito alla vittoria sui Vandali, per questo \u00e8 detto anche dei \"Rostra Vandalica\".\nIn un rilievo dell'arco di Costantino mostra cinque colonne dietro ai Rostri. Di questo gruppo vennero trovate due basi con iscrizioni nel Rinascimento, che andarono poi perdute: una ricordava il ventesimo anniversario degli Augusti (\"Augustorum vicennalia feliciter\"), l'altra il ventesimo anniversario degli imperatori (\"Vicennalia Imperatorum\"); quest'ultima base era forse quella centrale e reggeva una statua di Giove, mentre le altre reggevano statue degli imperatori. Una terza base \u00e8 l'unica che ci \u00e8 pervenuta, la base dei Decennalia.\nAltri rostri.\nNel Foro esistevano tre tribune di Rostri: la pi\u00f9 importante era quella dei Rostri imperiali, poi esistevano quelli posti sul podio del tempio del Divo Giulio (dove Augusto aveva sistemato i rostri delle navi nemiche battute nella battaglia di Azio) e quelli del tempio dei Dioscuri. Assieme componevano i cosiddetti \"Rostra tria\"."}
{"id": "1841707", "revid": "36426", "url": "https://it.wikipedia.org/wiki?curid=1841707", "title": "Rostra", "text": ""}
{"id": "1841708", "revid": "36426", "url": "https://it.wikipedia.org/wiki?curid=1841708", "title": "Rostra vetera", "text": ""}
{"id": "1841709", "revid": "115259809", "url": "https://it.wikipedia.org/wiki?curid=1841709", "title": "Gro\u00df Lindow", "text": "Gro\u00df Lindow (letteralmente: \u00abLindow grande\u00bb) \u00e8 un comune di abitanti del Brandeburgo, in Germania.&lt;br&gt;\nAppartiene al circondario dell'Oder-Sprea ed \u00e8 amministrato dall'Amt Brieskow-Finkenheerd."}
{"id": "1841711", "revid": "149727", "url": "https://it.wikipedia.org/wiki?curid=1841711", "title": "Schlaubehammer", "text": ""}
{"id": "1841712", "revid": "149727", "url": "https://it.wikipedia.org/wiki?curid=1841712", "title": "Wei\u00dfenspring", "text": ""}
{"id": "1841719", "revid": "838137", "url": "https://it.wikipedia.org/wiki?curid=1841719", "title": "Biagioni (disambigua)", "text": ""}
{"id": "1841720", "revid": "110157", "url": "https://it.wikipedia.org/wiki?curid=1841720", "title": "C'est une belle journ\u00e9e", "text": "C'est une belle journ\u00e9e \u00e8 il terzo singolo tratto dall'album \"Les mots\" della cantante francese Myl\u00e8ne Farmer, pubblicato il 16 aprile 2002.\nDopo il grande successo del singolo \"Les mots\", in duetto con Seal, l'artista pubblica il singolo pi\u00f9 movimentato ed apparentemente ottimista del suo \"Best of\". \"Apparentemente\" poich\u00e9 la Farmer unisce un testo che parla del suicidio ad una traccia dal ritmo incalzante e ballereccio. Il singolo sar\u00e0 una hit, vendendo ben 250.000+ copie e rimanendo diverse settimane nella top ten francese.\nIl video mostra dei disegni fatti dalla stessa Farmer che s'inspira al personaggio del libro Il piccolo principe ed il regista Benoit Di Sabatino diventer\u00e0 in seguito il fidanzato attuale della rossa.\nLa versione live della canzone si pu\u00f2 trovare al momento solo in \"Avant que l'ombre... \u00c0 Bercy\" del 2006.\nNel 2003 il gruppo musicale Les Enfoir\u00e9s ha interpretato una cover del brano."}
{"id": "1841723", "revid": "15756", "url": "https://it.wikipedia.org/wiki?curid=1841723", "title": "Cistite interstiziale", "text": "La cistite interstiziale, chiamata anche sindrome del dolore pelvico, \u00e8 una malattia cronica della vescica che provoca dolore, urgenza e frequenza nella minzione.\nNonostante che fino a pochi anni fa occorresse un tempo medio di 5 anni per giungere ad una diagnosi di cistite interstiziale, oggi l'Internet ha permesso di raggiungere molte persone che un tempo non avevano accesso alle informazioni in generale e a quelle mediche in particolare. Tuttavia la diagnosi di questa condizione eterogenea, meglio definibile come cistite interstiziale/sindrome del dolore vescicale (IC/PBS, \"Interstitial Cystitis/Painful Bladder Syndrome\") secondo le raccomandazioni internazionali, non \u00e8 facile, in quanto la patologia va sospettata, e questo non \u00e8 sempre semplice trattandosi di patologia di interesse prettamente specialistico urologico.\nPiuttosto \u201csfaccettate\u201d le modalit\u00e0 con cui i sintomi, vari e con sfumature spesso diverse, compaiono ed evolvono poi nel tempo, inoltre la complessit\u00e0 spesso nasce dalla variet\u00e0 di altre condizioni che si associano a questa malattia, per motivi ancora da chiarire, e che riguardano organi ed apparati anche lontani dalla vescica. La componente \u201cdolore\u201d, introdotta giustamente nella definizione, viene vissuta spesso in modo differente nella singola persona, e ci\u00f2 spiega in parte alcune differenze nella manifestazione clinica, l'altro elemento \u00e8 che si inizia ormai a considerare la condizione un problema, se non sistemico, comunque coinvolgente organi e apparati diversi, il che condiziona il trattamento, necessariamente multimodale.\nNonostante il nome, la cistite interstiziale \u00e8 ben diversa dalla comune cistite, causata da batteri specifici. Essa \u00e8 provocata da un'alterazione cellulare delle pareti della vescica, la cui causa \u00e8 ancora ignota. Le lesioni di natura multipla dell'epitelio interno, a contatto con gli acidi presenti nelle urine, comportano un aumento della sensibilit\u00e0 nervosa locale che regola il dolore e incrementa la ricezione dello stimolo ad urinare a livello d'organo.\nEpidemiologia.\n90% nel sesso femminile, tutte le et\u00e0 sono interessate. Le stime di prevalenza, non semplici per l'assenza di criteri diagnostici certi condivisi, registrano un incremento costante, come mostrano i dati negli USA a partire dal 1975: 18/100.000; 1995: 67/100.000; 2005: 230/100.000. La malattia sembra non risparmiare neanche l'et\u00e0 pediatrica.\nEziopatogenesi.\nSono diversi i punti oscuri che riguardano l'eziopatogenesi, il meccanismo di insorgenza della IC/PBS. A volte si pu\u00f2 identificare un evento scatenante, un'infezione delle vie urinarie, un intervento chirurgico, una malattia virale, un evento traumatico. Una sensazione di dolore/fastidio/pressione vescicale spesso diviene preminente. In un modello animale (felino) si \u00e8 osservato che esiste uno squilibrio tra la produzione ormonale di cortisolo ed il sistema nervoso simpatico, che risulta iperattivo, come indica l'aumentata produzione di ormoni della corteccia surrenalica. Un'insufficiente o alterata composizione dello strato di GAGs (glicosaminoglicani) della parete vescicale pu\u00f2 esporre la sottomucosa alla azione di sostanze dannose o irritanti contenute nelle urine, o di agenti patogeni in grado di evocare una risposta infiammatoria.\nLa involuzione del \u201ccoating\u201d uroteliale e la conseguente possibile diffusione di molecole \u201cnocive\u201d contenute nelle urine possono raggiungere ed attivare i mastociti sottouroteliali ed innescare una serie di reazioni \u201cneuro-immuno-endocrine\u201d. Questa sequenza ha il pregio di cercare una spiegazione unificante: esiste infatti spesso un disordine del sistema immunitario, come l'aumento di cellule mononucleate, linfociti T e B, i fattori del complemento CD4 e CD8 nel'urotelio, gli autoanticorpi ANF, e l'attivazione dei mastociti, che solitamente si osserva in risposta a stimoli di natura allergica per ipersensibilit\u00e0 di tipo 1, oppure in risposta a stimoli non-allergici (Coli fimbriati, sostanza P, tossine batteriche, virus del morbillo). La \u201cup-regulation\u201d delle afferenze sensitive vescicali \u00e8 all'origine dei sintomi urgenza-frequenza e/o dolore. Un ulteriore contributo alla comprensione di questa patologia, della prostatite cronica abatterica maschile, e quindi della triade/circolo vizioso che le contraddistingue \u201ctensione-ansia-dolore\u201d, \u00e8 il ruolo attribuito da Wise e Anderson allo stato di contrazione cronica della muscolatura del pavimento pelvico, condizionante ipossia ed attivit\u00e0 in anaerobiosi, e come conseguenza stato disfunzionale e dolore.\nDiagnosi.\nLa raccolta della storia clinica deve essere dettagliata, e accompagnata dall'esame fisico e dagli esami di laboratorio e strumentali pi\u00f9 idonei in ciascun caso. Tipicamente vengono riferiti aumento della frequenza minzionale, da 8-10 volte fino a oltre 30 volte nelle 24 ore, inoltre urgenza, e dolore variamente descritto come bruciore/fastidio/peso in regione vescicale-perineale-uretrale-vaginale. Certi cibi o bevande possono risvegliare il dolore, lo svuotamento della vescica lo riduce, riducendosi la distensione delle sue pareti. Spesso esiste dispareunia, e la urocoltura \u00e8 negativa, anche se la disfunzione uroteliale esistente pu\u00f2 rendere pi\u00f9 facile il recidivare di infezioni batteriche delle vie urinarie. Questi sintomi dovrebbero indurre a sospettare la CI/PBS. L'esame pelvico consente di evocare dolorabilit\u00e0 in regione sovra pubica, della parete vaginale anteriore e della base vescicale, oltre ad un ipertono del muscolo elevatore dell'ano, rilevabile con esplorazione vaginale (sesso femminile) o rettale (sesso maschile).\nTale ipertono molto spesso \u00e8 responsabile di una difficolt\u00e0 nello svuotamento della vescica, che si esprime con una minzione a volte prolungata, che richiede la contrazione del torchio addominale per essere completata, e pu\u00f2 avvenire in pi\u00f9 tempi. Il cotton swab test permette di valutare la vulvodinia, che pu\u00f2 concomitare in una parte dei casi. La relazione fra le due condizioni \u00e8 significativa, ed ha implicazioni negative sulla funzione sessuale.\nDovrebbero far pensare a questa diagnosi anche una storia riferita di \u201ccistiti ricorrenti\u201d senza risposta apprezzabile alla terapia antibiotica, un dolore cronico in sede pelvica non spiegabile con altre patologie, nel sesso maschile una prostatite cronica abatterica (CPPS), oppure sintomi attribuiti a \u201cvescica iperattiva\u201d non modificati dalla terapia anticolinergica.\nEdema ciclico idiopatico ortostatico\nMalattie allergiche (asma etc.).\nClinica.\nCome anticipato, la raccolta accurata dell'anamnesi e l'esame fisico consentono di poter sospettare tale condizione. Si possono riconoscere due tipi di CI/PBS, la forma non ulcerativa, pi\u00f9 comune, caratterizzata dalla presenza di \u201cpetecchie emorragiche\u201d che compaiono con la cistoscopia e distensione vescicale, osservabile nel 90% dei casi, anche se tale procedura comporta sia falsi positivi che falsi negativi. Nel 5-10% dei casi mediante cistoscopia si pu\u00f2 rilevare una o pi\u00f9 lesioni ulcerative della mucosa vescicale. I criteri diagnostici sono tuttora in corso di ridefinizione, esistono anche dei markers diagnostici, anche se per ora sono impiegati prevalentemente per uso investigativo, sono l'APF (anti proliferative factor), l'HB-EGF (heparin binding epidermal growth factor), GP51, EGF.\nPatologie concomitanti: Sindrome del colon irritabile, Fibromialgia, Sindrome della fatica cronica, Vulvodinia, Fenomeno di Raynaud, Cefalea cronica, Sindrome di Sj\u00f6gren, Tiroidite cronica autoimmune, Ipersensibilit\u00e0 chimica multipla (MCS), Endometriosi, HPV.\nTrattamento.\nNon esiste una terapia risolutiva in tutti i casi identificati, esistono tuttavia varie terapie disponibili, il trattamento standard \u00e8 multimodale, varie modalit\u00e0 di trattamento, farmacologiche e non, sono in via di sperimentazione, e pertanto soggette ad aggiornamento continuo. Gli obiettivi del trattamento sono:\nInoltre la terapia del dolore svolge, per quanto detto, un ruolo essenziale.\nPatologie associate.\nFibromialgia, colon irritabile, malattia infiammatoria intestinale (PID), vulvodinia, endometriosi, cefalea, allergie, malattie autoimmuni, sindrome della fatica cronica."}
{"id": "1841724", "revid": "1318658", "url": "https://it.wikipedia.org/wiki?curid=1841724", "title": "Nicola Crocetti", "text": "Biografia.\nA Patrasso, dove \u00e8 nato, egli ha trascorso serenamente la sua prima infanzia trasferendosi poi nella citt\u00e0 di Firenze e in seguito a Milano dove tuttora lavora e vive.\nConoscitore nativo della lingua greca moderna e amante della poesia, ha tradotto numerose raccolte di poeti greci moderni e contemporanei, tra i quali Kavafis, Elitis, Ritsos, Seferis, Anaghnostakis.\nNel 1981 fonda la Crocetti Editore, che si occupa principalmente di poesia. Il primo volume pubblicato \u00e8 \"Erotica\", la traduzione in italiano delle raccolte di poesia dell'amico Ghiannis Ritsos. Dal 1988 la casa editrice pubblica la rivista \u00abPoesia\u00bb, che con trent'anni di attivit\u00e0 \u00e8 risultata il pi\u00f9 longevo periodico culturale italiano e il primo di questo genere ad essere distribuito nelle edicole. La rivista, che ha redazioni fisse anche a Londra e New York, \u00e8 l'organo ufficiale dell'\"Associazione Culturale POESIA\".\nIspirandosi al nome della madre greca, dieci anni pi\u00f9 tardi lanci\u00f2 la collana \"Aristea\", all'interno delle quale furono per la prima volta tradotti in italiano vari romanzi fra i pi\u00f9 venduti della letteratura greca del XX secolo.\nCon un catalogo di oltre 3.300 autori di poesie pubblicati, nel 2019 d\u00e0 alle stampe la sua traduzione del poema \"Odissea\" di Nikos Kazantzakis, che presenta un rinnovato Ulisse, il quale, tediato del ritorno ad Itaca, decide di ripartire per un viaggio senza meta e senza fine. Per il Corriere della Sera cura la collana \"diVersi\", un'antologia di poesie di 20 autori italiani e stranieri, in riferimento alla quale dichiara:\nCrocetti \u00e8 membro della giuria del Premio internazionale di poesia \"Attilio Bertolucci\". \nInoltre, \u00e8 commissario UNESCO per la \"Giornata mondiale della poesia\".\nNel maggio 2020 la sua casa editrice entra nel gruppo Feltrinelli.\nTraduzioni.\nNumerose sono le sue traduzioni (e curatele). Tra gli autori pi\u00f9 noti:"}
{"id": "1841728", "revid": "124870326", "url": "https://it.wikipedia.org/wiki?curid=1841728", "title": "LuxAnimation", "text": "LuxAnimation \u00e8 uno studio di animazione e una casa di produzione (prevalentemente nel campo dell'animazione) lussemburghese, fondata nel 2002. L'attivit\u00e0 dell'azienda ricopre principalmente quella dei servizi per l'animazione, grazie alle sue capacit\u00e0 nel rotoscopio, nella motion capture, nella animazione 3D, e, in generale, negli effetti speciali."}
{"id": "1841729", "revid": "47767", "url": "https://it.wikipedia.org/wiki?curid=1841729", "title": "Albino (nome)", "text": "Origine e diffusione.\nContinua il \"cognomen\" latino \"Albinus\", tipico della \"gens Postumia\": questo pu\u00f2 essere un patronimico derivato dal nome \"Albus\", quindi \"relativo ad Albus\", \"che appartiene ad Albus\", oppure pu\u00f2 essere derivato direttamente dall'aggettivo latino \"albus\", \"bianco\", \"chiaro\", riferito in origine al colore della pelle (da cui peraltro discendono sia il nome latino \"Albus\", sia l'odierno nome italiano Alba). Il nome non sembra essere collegato invece con l'aggettivo tardo latino \"albinus\" (\"bianchiccio\"), da cui discende l'aggettivo italiano di \"albino\" riferito al difetto genetico dell'albinismo.\nIn Italia \u00e8 sostenuto dal culto di vari santi cos\u00ec chiamati e secondo dati pubblicati negli anni 1970, era pi\u00f9 frequente al femminile che al maschile (36.000 occorrenze contro 26.000), diffuso maggiormente al Nord e al Centro e in particolare a Trieste.\nDal nome discendono vari cognomi, tra cui l'italiano Albini, l'inglese Albinson e lo svedese Albinsson.\nOnomastico.\nL'onomastico pu\u00f2 essere festeggiato in memoria di vari santi, alle date seguenti:"}
{"id": "1841731", "revid": "124535135", "url": "https://it.wikipedia.org/wiki?curid=1841731", "title": "Universit\u00e0 commerciale Luigi Bocconi", "text": "L'Universit\u00e0 commerciale Luigi Bocconi, meglio nota come Universit\u00e0 Bocconi o UniBocconi, \u00e8 un ateneo privato di Milano, fondato nel 1902 e specializzato nell'insegnamento delle scienze economiche e sociali, giuridiche, manageriali e politiche. \u00c8 stata la prima universit\u00e0 in Italia a offrire un corso di laurea in economia e commercio.\nOltre all'universit\u00e0, il campus comprende la SDA Bocconi School of Management.\nStoria.\nL'ateneo venne fondato da Ferdinando Bocconi, il quale faceva parte di una \u00e9lite culturale milanese convinta che il vero progresso economico si sarebbe potuto realizzare solo mediante una riqualificazione del capitale-lavoro, congiuntamente ad un affinamento culturale e professionale dell'imprenditore.\nNel corso della battaglia di Adua la scomparsa del figlio Luigi, al quale intitol\u00f2 poi l'universit\u00e0, instill\u00f2 in Ferdinando l'idea di creare una scuola superiore di commercio da aggregarsi al Politecnico di Milano rispondendo ad una duplice esigenza: dotare gli ingegneri di una solida base commerciale e promuovere socialmente i ragionieri attraverso un diploma universitario. Il modello ispiratore del corso di studi immaginato da Ernesto De Angeli era quello della \u00c9cole sup\u00e9rieure di Anversa. Bocconi come rettore e presidente chiam\u00f2 il segretario generale della camera di commercio di Milano Leopoldo Sabbatini. \nStruttura.\nL'universit\u00e0 si articola nei seguenti dipartimenti:\nSDA Bocconi School of Management.\nLa \"SDA Bocconi School of Management\" \u00e8 una scuola post-laurea che propone programmi di formazione manageriale, MBA, DBA e master specialistici, anche con una sede a Mumbai. Possiede Lab, Osservatori, il Centro di Ricerca CERGAS, il centro \"Innovation Corporate Entrepreneurship\", gestisce la piattaforma editoriale \"SDA Bocconi Insight\" ed \u00e8 suddivisa in vari \"Knowledge Groups\".\nEdifici dell'universit\u00e0.\nIl campus dell'universit\u00e0 Bocconi comprende diversi edifici: il nucleo originario progettato da Giuseppe Pagano insieme a Giangiacomo Predaval (1936-1941), la chiesa di San Ferdinando (1961-1962), il pensionato (1953-1956) e la biblioteca (1961-1962) progettati da Giovanni Muzio, il centro linguistico, i servizi didattici per l'informatica (SEDIN), la Scuola di direzione aziendale e il \"velodromo\", un edificio ovale di quattro piani progettato da Ignazio Gardella.\nIl 31 ottobre 2008 \u00e8 stato inaugurato un nuovo edificio in via R\u00f6ntgen (l'Edificio Roentgen) su progetto del duo formato da Yvonne Farrell e Shelley McNamara, sede di uffici e di una seconda aula magna. Nel 2015, dopo aver acquistato il terreno sul quale sorgeva la ex \"Centrale del latte\", di fronte alla sede storica dell'universit\u00e0 in via Sarfatti, viene bandito un concorso per la progettazione di un nuovo campus, comprensivo di dormitorio, uffici e spazi ricreativi, vinto dallo studio giapponese SANAA. Nel 2016 sono iniziati i lavori di costruzione del nuovo campus che \u00e8 stato inaugurato nel novembre del 2019.\nBiblioteca.\nLa biblioteca Bocconi, inaugurata nel 1903, \u00e8 ospitata nella sede attuale progettata da Giovanni Muzio nel 1962.\nAlloggi.\nL'ateneo mette a disposizione degli studenti otto residenze universitarie e appartamenti in affitto convenzionati con ALER. Dei quasi duemila posti letto disponibili, una parte \u00e8 garantita a tariffa differenziata in regime di diritto allo studio: l'accesso \u00e8 regolato sulla base delle norme per l'assegnazione delle borse di studio dell'ISU Bocconi, ed \u00e8 riservato agli studenti considerati fuori sede.\nControversie.\nProblematiche relative ai metodi di esame.\nNel 2009 alcuni articoli apparsi su diverse testate affermarono di aver ricevuto segnalazioni secondo le quali alla Bocconi, durante gli esami scritti, molti studenti ricorressero a stratagemmi di copiatura per superarli e che terzi fossero stati scoperti a sostenere esami al posto di altri studenti, con tessere di iscrizione contraffatte (fu segnalato un caso rinviato al giudizio della commissione disciplinare dell'ateneo, in cui uno studente era stato trovato in possesso di un tesserino universitario modificato, con il suo nome associato alla fotografia di un amico, peraltro iscritto a un'altra universit\u00e0).\nL'universit\u00e0 al riguardo si difese affermando di voler contrastare tali prassi irregolari con \"un codice d'onore per richiamare le matricole ai valori condivisi di ateneo, pena il biasimo della comunit\u00e0, oltre alle punizioni gi\u00e0 previste\" e ulteriori contromisure, quali maggiore fiscalit\u00e0 nei controlli dell'identit\u00e0 dei candidati.\nNel maggio 2015, sorsero alcune polemiche in merito ad una fuga di notizie riguardanti gli argomenti di una prova scritta dell'esame di \"diritto pubblico\". Il direttore del corso decise quindi di annullare l'esame e di prendere provvedimenti, includendovi anche il corpo docente interessato.\nPolemiche sulla presunta \"eccellenza\" dell'ateneo.\nNel dicembre 2012, le testate il Fatto Quotidiano e ROARS pubblicarono una serie di dati che, a loro giudizio, dipingevano la Bocconi come una \"finta eccellenza\" nel panorama universitario italiano e internazionale. Nell'inchiesta si affermava che la Bocconi, considerando le classifiche scorporate o il numero di pubblicazioni e o citazioni delle singole discipline, risultasse di livello inferiore a molti atenei, e si sosteneva altres\u00ec che lo Stato italiano sovvenzionasse gli studenti bocconiani e avesse esentato l'universit\u00e0 dal pagamento di imposte quali l'IMU. Si osservava inoltre come la Bocconi (nell'anno 2011, oggetto dell'analisi), non rientrasse tra le prime 400, 500 o 700 universit\u00e0 del mondo in ben sette classifiche generaliste (che considerano anche universit\u00e0 specializzate) su otto. Due docenti dell'ateneo milanese, Francesco Giavazzi e Alberto Alesina, difesero l'ateneo negando che la Bocconi ricevesse sussidi pubblici, indicando quali uniche fonti di finanziamento le rette scolastiche modulate in funzione del reddito, e rimarcando il presunto buon livello dell'ateneo nelle classifiche internazionali. La difesa di Alesina e Giavazzi venne considerata imprecisa, dato che non si definiva la differenza tra \"sussidi pubblici\" e \"finanziamenti pubblici\" (che sono notevoli, come riportato sopra), e fu contestata ulteriormente.\nFinanziamenti pubblici.\nDal 1991 la Bocconi riceve finanziamenti pubblici, per una cifra quantificabile, attorno al 2012, intorno ai 15 milioni di euro.\nSecondo un articolo di stampa, la Bocconi dal 2005 non avrebbe pagato l'imposta immobiliare relativa a una residenza per studenti.\nRicerca.\nA partire dal 2007, l'Universit\u00e0 ha attivato 20 centri di ricerca permanenti e quattro \"research project centres\", in cui lavorano 45 ricercatori, pi\u00f9 altri 81 tramite sovvenzioni.\nSport.\nL'associazione sportiva dilettantistica Bocconi sport team (A.S.D.) promuove e coordina l'attivit\u00e0 sportiva dell'Universit\u00e0.\nIl Pellicano \u00e8 la mascotte dell'A.S.D. Bocconi Sport Team, cos\u00ec come lo \u00e8 stato per l'Associazione Laureati dal lontano 1906 e, successivamente, per l'Universit\u00e0.\nAtletica, calcio maschile e femminile a 5 e a 11, golf, nuoto e pallanuoto, pallacanestro maschile e femminile, pallavolo maschile e femminile, lacrosse, rugby, tennis, tiro a volo e vela sono gli sport praticati a livello agonistico e amatoriale con impegni in campionati nazionali e tornei internazionali. Al termine della stagione 2011/2012 la squadra di Lacrosse si \u00e8 laureata Campione d'Italia.\nLe sezioni sportive attivate sono: basket, calcio, pallavolo, sport acquatici e altri sport.\nLe attivit\u00e0 sono altres\u00ec aperte alle studentesse delle scuole medie e dei licei milanesi, dando loro la possibilit\u00e0 di entrare a far parte della sezione giovanile di calcio femminile.\nAttivit\u00e0 studentesche.\nSalotto letterario \"Bocconi d'inchiostro\".\nNel 2012 \u00e8 stato fondato il salotto letterario \"Bocconi d'inchiostro\", che promuove iniziative culturali legate al mondo della letteratura e dell'editoria.\nLo \"Student media center\" riunisce i tre media universitari: la web-tv \"Bocconi TV\", la web-radio \"Radio Bocconi\" ed il giornale\n\"Tra i Leoni\", interamente curate dagli studenti\n\"Bocconi Legal Papers\" \u00e8 una rivista giuridica curata dagli studenti, col supporto di un comitato di docenti. Nata nel 2008, \u00e8 stata la prima rivista accademica italiana gestita da studenti ed \u00e8 stata ufficialmente riconosciuta dall'universit\u00e0.\nCampionati di giochi matematici.\nDal 1994 si svolgono nell'ateneo, grazie al Progetto ricerche storiche e metodologiche (PRISTEM), le gare e le finali nazionali dei campionati di giochi matematici. La competizione \u00e8 rivolta a candidati provenienti da ogni regione d'Italia \u2013 non soltanto studenti \u2013 e permette di accedere alla finale internazionale che si tiene ogni anno a Parigi.\nCasa editrice.\nNel 1988 l'universit\u00e0 ha istituito una propria casa editrice denominata Egea."}
{"id": "1841738", "revid": "118952531", "url": "https://it.wikipedia.org/wiki?curid=1841738", "title": "Brasola", "text": ""}
{"id": "1841739", "revid": "28406", "url": "https://it.wikipedia.org/wiki?curid=1841739", "title": "Dromoni", "text": ""}
{"id": "1841740", "revid": "121716752", "url": "https://it.wikipedia.org/wiki?curid=1841740", "title": "Gianluca Naso", "text": "Destrorso e dotato di un incisivo rovescio ad una mano, \u00e8 stato allenato dal coach Alessandro Torrisi.\nCarriera.\nFiglio d'arte (il padre Enzo \u00e8 stato un \"prima categoria\"), dopo una buona carriera nel circuito giovanile, dove ha raggiunto la posizione n.19 a livello mondiale, ha iniziato a farsi notare nel circuito maggiore nel 2007 e nel 2008.\nNel 2007 come migliori risultati Naso colleziona una finale al torneo challenger di Genova, dove sconfigge giocatori del calibro di Gast\u00f3n Gaudio (vincitore, nel 2004, del Roland Garros), Carlos Berlocq e Rub\u00e9n Ram\u00edrez Hidalgo, due quarti di finale ai challenger di Milano e Manerbio.\nNel 2008 si classifica al 1\u00ba posto al Torneo Internazionale di Tennis \"Future\" Xa edizione giocato a Caltanissetta tra l'8 e il 16 marzo. Sempre in quest'anno colleziona invece questi risultati: due quarti di finale ai tornei challenger di Barletta ed Alessandria, gli ottavi di finale all'importante torneo ATP di Monaco di Baviera, dove sconfigge l'ex n.5 al mondo Rainer Sch\u00fcttler, meritandosi, secondo gli organizzatori degli Internazionali d'Italia, il diritto ad una wild card che gli permette di affrontare al primo turno del torneo romano Guillermo Ca\u00f1as al quale Naso \u00e8 capace di strappare anche il primo set, perdendo per\u00f2 poi l'incontro.\nIl 3 luglio 2009 conquista la medaglia di bronzo nel singolo ai Giochi del Mediterraneo di Pescara e l'oro nel doppio.\nIl 15 luglio 2012 vince il suo primo torneo challenger a San Benedetto del Tronto raggiungendo il giorno dopo il best ranking alla posizione numero 175 ATP.\nL'8 novembre 2014 si aggiudica il torneo future di Santa Margherita di Pula battendo in finale il connazionale Gianluca Mager con il punteggio di 6-4, 6-3.\nIl 3 agosto 2016 annuncia tramite un post pubblicato sul suo profilo Facebook la sua intenzione di ritirarsi dall'attivit\u00e0 internazionale, ponendo cos\u00ec fine alla sua carriera professionistica."}
{"id": "1841744", "revid": "256896", "url": "https://it.wikipedia.org/wiki?curid=1841744", "title": "Sambava", "text": "Sambava \u00e8 un comune urbano (\"firaisana\") del Madagascar situato sulla costa nord-orientale dell'isola (provincia di Antsiranana).\n\u00c8 capoluogo della regione di Sava e del distretto di Sambava.\nPopolazione.\nHa una popolazione di 31.069 abitanti (stima 2005 ).\nEconomia.\nL'agricoltura \u00e8 la principale fonte di reddito della citt\u00e0: le colture principali sono la vaniglia, le noci di cocco e il riso.\nInfrastrutture e trasporti.\n\u00c8 sede di un aeroporto civile (codice aeroportuale IATA: SVB).\nLa route nationale 3b la collega a Andapa mentre la RN 5a la collega verso nord a Vohemar e verso sud a Antalaha.\nAree protette.\nDista 67\u00a0km dal parco nazionale di Marojejy."}
{"id": "1841748", "revid": "74801", "url": "https://it.wikipedia.org/wiki?curid=1841748", "title": "St. Joseph (Missouri)", "text": "St. Joseph (informalmente St. Joe) \u00e8 un comune (\"city\") degli Stati Uniti d'America e capoluogo della contea di Buchanan nello Stato del Missouri. La popolazione era di persone al censimento del 2010, il che la rende l'ottava citt\u00e0 pi\u00f9 popolosa dello stato, e la terza citt\u00e0 pi\u00f9 popolosa del nord-ovest del Missouri.\nSt. Joseph, che prende il nome da San Giuseppe, si trova sul fiume Missouri. La citt\u00e0 \u00e8 nota per essere il punto di partenza del Pony Express.\nSt. Joseph \u00e8 sede della Missouri Western State University.\nGeografia fisica.\nSt. Joseph \u00e8 situata a (39.757944, -94.836541).\nSecondo lo United States Census Bureau, ha un'area totale di 44,77 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'87,76% di bianchi, il 5,97% di afroamericani, lo 0,45% di nativi americani, lo 0,88% di asiatici, lo 0,24% di oceanici, il 2,03% di altre razze, e il 2,67% di due o pi\u00f9 etnie. Ispanici o latinos di qualunque razza erano il 5,75% della popolazione.\nCuriosit\u00e0.\n\u00c8 la citt\u00e0 natale del famoso rapper americano Eminem."}
{"id": "1841749", "revid": "163662", "url": "https://it.wikipedia.org/wiki?curid=1841749", "title": "Silvio Brabone", "text": "Silvio Brabone (\"Silvius Brabo\" in latino) \u00e8 il leggendario soldato romano che uccise il gigante Druon Antigoon ad Anversa.\nDruon Antigoon chiedeva grossi compensi per concedere il diritto di passaggio sul tratto del fiume Schelda da lui occupato, e a coloro che si rifiutavano tagliava via la mano. Il legionario Brabone uccise il gigante, tranciandogli la mano e gettandola nel fiume. La leggenda \u00e8 collegata a un'etimologia popolare del nome della citt\u00e0 di Anversa, \"Antwerpen\" in nederlandese, che assomiglia imperfettamente a un'espressione (\"hand werpen\") che significa \"lanciare la mano\".\nLa storia di Brabone \u00e8 una leggenda, ma corrisponde al fatto che l'area fece parte dell'Impero Romano a partire dal I secolo a.C.. Gli archeologi hanno inoltre scoperto nei pressi del castello di Steen tracce di un insediamento risalente al I secolo e resti di un sito romano. Sembra quindi che Anversa fosse abitata gi\u00e0 molto prima di quanto si fosse pensato .\nUna statua di Silvio Brabone si trova nella Piazza Grande di Anversa."}
{"id": "1841752", "revid": "599013", "url": "https://it.wikipedia.org/wiki?curid=1841752", "title": "Tsiroanomandidy", "text": "Tsiroanomandidy \u00e8 un comune urbano (\"firaisana\") del Madagascar centrale, situato a circa 120\u00a0km dalla capitale Antananarivo.\n\u00c8 capoluogo della regione di Bongolava e del distretto di Tsiroanomandidy.\nHa una popolazione di 25.391 abitanti (stima 2005 )."}
{"id": "1841755", "revid": "1310927", "url": "https://it.wikipedia.org/wiki?curid=1841755", "title": "Salvatore Zizzo", "text": "Caratteristiche tecniche.\nAla destra, si era fatto notare in modo positivo durante la rassegna Mondiale Under-20 del 2007."}
{"id": "1841756", "revid": "78273", "url": "https://it.wikipedia.org/wiki?curid=1841756", "title": "Umbilicus Urbis", "text": ""}
{"id": "1841758", "revid": "394", "url": "https://it.wikipedia.org/wiki?curid=1841758", "title": "Colonna Menia", "text": "La Colonna Menia (in latino \"Columna Maenia\") era un'antica colonna nel Foro Romano.\nSi trovava nella zona del Comizio, poco distante dal Carcere Mamertino, dove oggi passa la via che fiancheggia l'arco di Settimio Severo. L'origine del nome \u00e8 incerta (forse dal nome del console Gaio Menio).\nCitata da Cicerone come luogo \"presso la quale i debitori erano perseguiti dai creditori\", si trovava davanti al tribunale del pretore ed ai Rostra dove si affiggevano le \"proscriptiones\".\nAnd\u00f2 probabilmente distrutta durante la riorganizzazione di questa parte del Foro in epoca cesariana, con la creazione del Foro di Cesare. Dopo numerose questioni relative al suo posizionamento, ne venne infine trovato una parte del basamento a ovest della \"Curia Hostilia\", davanti alle \"Scalae Gemoniae\"."}
{"id": "1841763", "revid": "61051", "url": "https://it.wikipedia.org/wiki?curid=1841763", "title": "Reynald Pedros", "text": "Carriera.\nCalciatore.\nClub.\nDi origini portoghesi, Pedros inizia la sua carriera con il Nantes, di cui diventa ben presto uno dei cardini. Le buone prestazioni convincono l'Olympique Marsiglia ad acquistare il suo cartellino nel luglio del 1996.\nNel gennaio del 1997 sbarca in Italia quando viene acquistato dal Parma per 6,5 miliardi di lire.\nLa stagione successiva \u00e8 girato in prestito al Napoli, ma dopo appena tre apparizioni in campionato, il 5 novembre 1997 si trasferisce all'Olympique Lione. Tornato a Parma l'estate successiva trascorre l'intero campionato in panchina, collezionando appena una presenza.\nLa stagione seguente viene acquistato dal Montpellier, per poi trasferirsi al Tolosa e al Bastia. Chiude col calcio giocato nel 2008, dopo diverse stagioni tra i dilettanti.\nNazionale.\nDurante la permanenza nel Nantes ottiene complessivamente 25 presenze e 4 reti in Nazionale, partecipando anche a Euro 1996, in cui sbaglia il tiro decisivo dei calci di rigore in semifinale contro la Repubblica Ceca. Da l\u00ec in poi gioc\u00f2 altre 3 partite nel 1996 in amichevole, l'ultima di queste contro la Danimarca il 9 novembre dello stesso anno (persa per 1-0), per poi non venire pi\u00f9 convocato.\nAllenatore.\nDopo aver allenato nelle serie inferiori del campionato francese di calcio, il 20 maggio 2017 \u00e8 stato nominato allenatore della sezione femminile dell'Olympique Lione, squadra dominatrice della Division 1 F\u00e9minine, massima serie del campionato francese di calcio femminile. Con la societ\u00e0 lionese ha vinto alla prima stagione il campionato e la UEFA Champions League, ripetendosi nella stagione successiva con il \"treble\" campionato-Coppa di Francia-Champions League."}
{"id": "1841764", "revid": "74801", "url": "https://it.wikipedia.org/wiki?curid=1841764", "title": "Grand Island (Nebraska)", "text": "Grand Island \u00e8 una citt\u00e0 e capoluogo della contea di Hall, Nebraska, Stati Uniti. La popolazione \u00e8 di abitanti.\nGrand Island \u00e8 la citt\u00e0 principale dell'area metropolitana di Grand Island, che comprende le contee di Hall, Merrick, Howard e Hamilton. L'area metropolitana di Grand Island ha una popolazione ufficiale di residenti.\nGrand Island \u00e8 stata insignita del premio All-America City Award per tre volte (1955, 1967 e 1981-1982) dalla National Civic League.\nGrand Island \u00e8 la sede del Nebraska Law Enforcement Training Center (NLETC), che \u00e8 l'unica agenzia responsabile nella formazione dei funzionari delle forze dell'ordine in tutto lo stato, cos\u00ec come la sede del Southern Power District che serve il Nebraska meridionale.\nGeografia fisica.\nSecondo lo United States Census Bureau, ha un'area totale di .\nStoria.\nNel 1857, 35 coloni tedeschi lasciarono Davenport, Iowa, e si diressero a ovest verso il Nebraska per iniziare un nuovo insediamento su un'isola conosciuta dai commercianti francesi come \"La Grande Isle\", che era formata dal fiume Wood e dal fiume Platte. I coloni raggiunsero la loro destinazione il 4 luglio 1857 e, entro settembre, costruirono abitazioni usando il legname locale. Nei nove anni successivi, i coloni dovettero superare molte difficolt\u00e0, tra cui bufere di neve e conflitti con i nativi americani. Istituirono fattorie ma inizialmente non avevano mercato per vendere i loro beni fino a quando non fu aperto un mercato a Fort Kearny. Quando inizi\u00f2 la Pike's Peak Gold Rush, Grand Island fu l'ultima citt\u00e0 ad avere rifornimenti prima che gli emigranti attraversassero le pianure.\nI topografi della Union Pacific Railroad (UP) progettarono una citt\u00e0 chiamata Grand Island Station e molti coloni che vivono a Grand Island si trasferirono nella nuova citt\u00e0, situata leggermente nell'entroterra dell'isola. Nel 1868 la ferrovia raggiunse l'area, portando un aumento degli scambi e degli affari. Grand Island divenne il capolinea della divisione est della ferrovia e la sede delle strutture di servizio della UP per le loro locomotive in citt\u00e0, nonch\u00e9 un elegante hotel per passeggeri che forniva una spinta per l'economia locale. Il costo della ferrovia che arrivava in citt\u00e0 era la denudazione della maggior parte degli alberi di legno duro sull'isola da usare come legame per la ferrovia. Nel 1870, nella citt\u00e0 vivevano persone e nel 1872 la citt\u00e0 fu incorporata come Grand Island.\nVerso il 1890, le barbabietole da zucchero furono introdotte come coltura nel Nebraska. La prima fabbrica di lavorazione della barbabietola da zucchero negli Stati Uniti fu costruita nella parte sud-ovest di Grand Island.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,0% di bianchi, il 2,1% di afroamericani, l'1,0% di nativi americani, l'1,2% di asiatici, lo 0,2% di oceanici, il 13,1% di altre razze, e il 2,4% di due o pi\u00f9 etnie. Ispanici o latinos di qualunque razza erano il 26,7% della popolazione."}
{"id": "1841766", "revid": "838137", "url": "https://it.wikipedia.org/wiki?curid=1841766", "title": "Canberra Stadium", "text": "Canberra Stadium \u00e8 un impianto sportivo multifunzione a servizio del Territorio della Capitale Australiana; ubicato a Bruce, sobborgo del distretto di Belconnen adiacente alla capitale federale Canberra, fu aperto al pubblico nel 1977 con il nome di National Athletics Stadium in qualit\u00e0 di sede della terza edizione dei Pacific Conference Games; ospit\u00f2 successivamente eventi internazionali ufficiali quali la finale di OFC Nations Cup 1996, il torneo olimpico del 2000 e la Coppa d'Asia 2015 per quanto riguarda il calcio, le coppe del Mondo 2008 e 2017 di rugby a XIII e la di rugby a XV.\nFu anche teatro, durante la Coppa del mondo di atletica leggera 1985, della conquista del record mondiale dei quattrocento metri piani da parte della velocista tedesco orientale Marita Koch.\n\u00c8 noto anche come Bruce Stadium dal nome della localit\u00e0 di ubicazione.\nCostruito su progetto dell'architetto australiano Philip Sutton Cox, \u00e8 passato attraverso ristrutturazioni che hanno portato l'originale capienza di poco pi\u00f9 di posti a circa ; la sua struttura \u00e8 ovale e presenta tribune solo sui lati lunghi.\nLo stadio \u00e8 di propriet\u00e0 del governo federale, che lo amministra tramite la propria agenzia Sports Australia; al 2020 i suoi usufruttuari sono le formazioni di rugby a XIII del e di rugby a XV dei , che competono rispettivamente nella National Rugby League e nel Super Rugby.\nPer esigenze di sponsorizzazione, dal 2014 Canberra Stadium \u00e8 noto anche come GIO Stadium Canberra, dal nome della compagnia australiana GIO, gruppo assicurativo di propriet\u00e0 di Suncorp.\nStoria.\nNel 1973 fu assegnata all'Australia l'organizzazione della terza edizione dei Pacific Conference Games, manifestazione quadriennale internazionale d'atletica leggera tra i Paesi che si affacciano sul Pacifico tenutasi tra il 1969 e il 1985.\nIl presidente della federazione d'atletica del Nuovo Galles del Sud propose quindi al governo federale che la citt\u00e0 designata ad accogliere la manifestazione fosse Canberra, s\u00ec da celebrare con tale evento anche il cinquantesimo anniversario dell'investitura della citt\u00e0 a capitale federale, ruolo fino al 1927 ricoperto da Melbourne.\nIl principale problema circa la candidatura di Canberra riguardava il fatto che essa non disponeva, all'epoca, di un impianto idoneo per manifestazioni del genere; gi\u00e0 in fase di candidatura fu quindi indicato Bruce, un sobborgo settentrionale del Territorio della Capitale Australiana dove sorgono anche gli uffici federali dello sport, quale sito pi\u00f9 idoneo alla costruzione di uno stadio adatto ad accogliere l'evento.\nIl la capitale fu ufficialmente annunciata quale sede dei Pacific Conference Games del 1977, bench\u00e9 l'impianto ancora non fosse stato messo in cantiere e ne fosse stato solo confermato Bruce come luogo di edificazione.\nNel 1976 iniziarono i lavori del nuovo stadio, intrapresi dal contraente generale Leighton Holding (odierna CIMIC) su incarico della Commissione Nazionale della Capitale per lo Sviluppo e su progetto dello studio Philip Sutton Cox e associati.\nDurati 18 mesi e costati poco meno di di dollari, i lavori terminarono a ottobre 1977, in tempo per disputarvi i \"trials\" australiani di selezione della squadra che avrebbe partecipato ai Pacific Conference Games.\nLa successiva inaugurazione ufficiale con il nome di National Athletics Stadium avvenne il in occasione della cerimonia d'apertura della manifestazione.\nCapace all'epoca di circa spettatori, in linea con la propria vocazione atletica lo stadio accolse, nell'ottobre 1985, la quarta edizione della Coppa del mondo di tale disciplina.\nDurante detta manifestazione fu teatro del conseguimento di due primati mondiali di velocit\u00e0, entrambi legati all'atleta tedesco orientale Marita Koch: a livello individuale quello dei piani con il tempo di 47\"60, al 2020 tuttora imbattuto, e quello di squadra nella staffetta 4\u00d7100 con il tempo di 41\"37 battuto solo nel 2012 alle Olimpiadi di Londra dalla squadra statunitense.\nNel 1996 ospit\u00f2 la finale di ritorno dell'edizione di quell'anno della Coppa d'Oceania di calcio tra e in cui i \"Socceroos\" prevalsero 5-0 dopo avere vinto l'andata 6-0 a Papeete; per pi\u00f9 di 12 anni fu l'ultimo incontro della nazionale di calcio di casa nello stadio della Capitale.\nNel 1994 la tribuna principale dello stadio fu intitolata a Mal Meninga, rugbista a 13 vincitore di tre Coppe del Mondo e all'epoca del ritiro primatista di presenze per i \"Kangaroos\"\nBench\u00e9 lo stadio avesse gi\u00e0 ospitato formazioni internazionali di rugby a 15 (si cita, per esempio, la che nel suo \"tour\" del 1997 ivi incontr\u00f2 il XV del Territorio della Capitale Australiana, fu solo nel 1998, nel quadro delle qualificazioni mondiali 1999, che ospit\u00f2 il suo primo \"test match\", una vittoria 74-0 dell' su .\nIn occasione dei Giochi della XXVII Olimpiade assegnati a Sydney per l'anno 2000, Canberra Stadium fu tra gli impianti destinati a ospitare gare dei suoi tornei calcistici maschile e femminile; per tale evento la capacit\u00e0 fu elevata a spettatori con installazioni temporanee.\nLo stadio ospit\u00f2 solo incontri della fase a gironi del torneo maschile mentre, di quello femminile, fu sede della semifinale vinta dagli 1-0 sul con un goal di Mia Hamm.\nL'International Rugby Football Board assegn\u00f2 nel 2002 all'Australia l'organizzazione della con un solo anno e mezzo di preavviso; Canberra fu tra le citt\u00e0 designate ad accogliere la manifestazione e ospit\u00f2 il girone che vide di scena l', che ivi disput\u00f2 tre incontri.\nIl , in coincidenza con l'ultima partita in Super Rugby della coppia di rugbisti a 15 dei George Gregan e Stephen Larkham, il governo del Territorio della Capitale Australiana intitol\u00f2 la tribuna orientale dello stadio ai due giocatori, dandole cos\u00ec il nome di \"Gregan-Larkham Stand\".\nNel 2008 fu la volta del rugby a 13 internazionale esordire al Canberra Stadium: il primo incontro ivi disputato (e l'unico, per quella competizione) fu quello della fase a gironi della Coppa del Mondo di quell'anno in cui la batt\u00e9 36-18 la ; nove anni pi\u00f9 tardi, in occasione dell'edizione 2017 della stessa competizione, ne ospit\u00f2 tre incontri della fase a gironi.\nLo stadio, di propriet\u00e0 del governo federale, che lo gestisce tramite la propria agenzia Sports Australia, ha dal il nome commerciale di GIO Stadium Canberra a seguito di un accordo di \"naming\" con la compagnia assicurativa GIO, di propriet\u00e0 del gruppo finanziario Suncorp il quale d\u00e0 il nome anche allo stadio di Brisbane, Lang Park.\nAl 2020 lo stadio \u00e8 l'impianto interno del , club che compete nel campionato di rugby a 13 National Rugby League, e dei , \"franchise\" di rugby a 15 del Super Rugby; in ambito calcistico fu altres\u00ec utilizzato dal 1978 al 1986 dal , club in seguito militante nelle divisioni inferiori australiane, e successivamente dal , che ivi disput\u00f2 i suoi incontri interni nelle sue sette stagioni di vita tra il 1995 e il 2001.\nBench\u00e9 la capacit\u00e0 massima dello stadio sia di poco pi\u00f9 di spettatori, in occasione della finale di Super 12 2004 che vide i battere 47-38 i neozelandesi fu raggiunta un'affluenza record, insuperata al 2020, di presenti."}
{"id": "1841767", "revid": "104458", "url": "https://it.wikipedia.org/wiki?curid=1841767", "title": "Fortificazioni collinari", "text": ""}
{"id": "1841768", "revid": "175944", "url": "https://it.wikipedia.org/wiki?curid=1841768", "title": "Bruce Stadium", "text": ""}
{"id": "1841770", "revid": "88740", "url": "https://it.wikipedia.org/wiki?curid=1841770", "title": "Grand Island", "text": ""}
{"id": "1841775", "revid": "287204", "url": "https://it.wikipedia.org/wiki?curid=1841775", "title": "Cono d'emergenza", "text": "Il cono d'emergenza, o encoder, \u00e8 una zona specifica di un neurone posta a livello del primo nodo di Ranvier, in cui insorge il \"primo potenziale d'azione\".\nCi\u00f2 \u00e8 possibile grazie alla presenza sulla membrana dell'encoder di numerosi canali per il sodio e per il potassio voltaggio-dipendenti, responsabili dello sviluppo di un potenziale d'azione.\nLa presenza di molteplici canali implica una soglia molto bassa, ed avere un valore soglia basso significa che il potenziale insorge con una minore depolarizzazione della membrana.\nOltre ai canali per il sodio e per il potassio voltaggio-dipendenti delayed rectifier, a livello dell'encoder ritroviamo dei canali anomali per il potassio che si chiudono con la depolarizzazione. Maggiore \u00e8 l'entit\u00e0 della depolarizzazione, maggiore \u00e8 l'inattivazione di questi canali. Tali canali contribuiscono a diminuire il periodo di refrattariet\u00e0 relativa, durante il quale restano inattivi e dunque \u00e8 impossibile avere un secondo potenziale d'azione immediato. La regolazione della frequenza di scarica \u00e8 infatti dovuta a questi canali anomali per il potassio. Pi\u00f9 sono abbondanti questi canali, minore \u00e8 il periodo di iperpolarizzazione postuma del neurone, dunque il secondo potenziale insorge prima. Inoltre, maggiore \u00e8 l'intensit\u00e0 dello stimolo, maggiore sar\u00e0 la frequenza di scarica. Poich\u00e9 la frequenza di scarica \u00e8 il reciproco del periodo dell'iperpolarizzazione postuma e poich\u00e9 tale periodo \u00e8 ridotto dalla presenza di canali anomali per il potassio, allora questi canali hanno la funzione di aumentare la frequenza di scarica dell'encoder. "}
{"id": "1841781", "revid": "508156", "url": "https://it.wikipedia.org/wiki?curid=1841781", "title": "Virgilio Ranzato", "text": "Biografia.\nDopo gli studi strumentali, inizi\u00f2 la sua carriera come violinista, effettuando concerti in Ungheria e in Austria. Importanti furono le sue stagioni trascorse alla Scala di Milano come primo violino e le tourn\u00e9e in Nord America al seguito di Arturo Toscanini. Successivamente lavor\u00f2 anche come direttore d'orchestra, ma fu l'operetta a dargli le maggiori soddisfazioni.\nIl suo debutto avvenne nel 1911 con la partitura del \"Velivolo\" (libretto di Giuseppe Guidi), inscenato al Teatro Balbo di Torino, seguito nel 1912 da \"Yvonne\" con il libretto di Camillo Antona-Traversi e Carlo Vizzotto al Teatro Apollo (Roma). Solo quattro anni dopo riscosse un certo successo di critica e di pubblico con il debutto milanese de \"La leggenda delle arance\" con il libretto di Carlo Caretta e Princivalli Lampugnani al Teatro Diana nel 1916, confermato nel 1919 da \"Quel che manca a Sua Altezza\" con il libretto di Giovacchino Forzano, presentato al Teatro Quirino di Roma.\nMa \u00e8 noto soprattutto per aver composto due delle operette italiane pi\u00f9 popolari, come Il paese dei campanelli del 1923 e Cin Ci La del 1925.&lt;br&gt;Music\u00f2 anche il \"Re Salsiccia\", di Giulio Bucciolini, una vera e propria commedia musicale che ebbe la prima assoluta nel 1932 al Politeama Nazionale di Firenze.\nNel 1924 \"Luna Park\" con il libretto di Carlo Lombardo ha la prima assoluta al Teatro Lirico di Milano.\nAl Teatro Reinach di Parma nel 1925 vanno in scena \"Il paese dei campanelli\" per la Compagnia di operette e opere comiche della casa musicale ISAPLIO e \"Luna park\" con Nuto Navarrini, nel 1926 \"Cin Ci L\u00e0\" per la Compagnia di operette La Lombardiana, nel 1930 \"Cri-Cri\" e \"Monelli fiorentini\" e nel 1931 \"I merletti di Burano\".\nSi \u00e8 messo in evidenza anche per la sua attivit\u00e0 concertistica, in coppia con Umberto Moroni e con il trio (\"Trio italiano\") Fano-Ranzato-Ranzato, in compagnia del figlio Attilio. \nAnche la moglie di Ranzato, Lucilla \u00e8 stata una valente cantante soprano.\nNel 1927 al Teatro Lirico di Milano hanno la prima assoluta \"La citt\u0430 rosa\" con il libretto di Carlo Lombardo e Carlo Ravasio e \"Zizi\" con il libretto di Carlo Ravasio.\nNel 1928 \"Cri-cri\" con il libretto di Carlo Lombardo ha la prima assoluta al Teatro Dal Verme di Milano, \"La danza del globo\" al Politeama Genovese ed \"I merletti di Burano\" con il libretto di Carlo Lombardo e Carlo Ravasio al Teatro Lirico di Milano.\nNel 1929 \"Lady Lido\" con il libretto di Dino Marchi ha la prima assoluta al Teatro Drammatico Nazionale di Roma.\nNel 1930 \"La duchessa di Hollywood\" con il libretto di Carlo Lombardo ha la prima assoluta al Teatro Dal Verme di Milano, \"Fuoco fatuo\" al Teatro Savoia di Messina ed \"I monelli fiorentini\" con il libretto di Luigi Bonelli (sceneggiatore) al Teatro Nazionale di Palermo.\nNel 1932 \"Prigioni di lusso\" con il libretto di Carlo Lombardo e Carlo Ravasio ha la prima assoluta al Teatro Odeon di Milano.\nNel 1936 hanno la prima assoluta \"A te vogliar torne\" con il libretto di Giovanni Maria Sala al Teatro Civico di Alessandria e \"Briciolina\" con il libretto di Maria Tibaldi-Chiesa al Teatro Arcimboldo di Milano.\nRanzato mor\u00ec il 20 aprile del 1937 a causa di una crisi diabetica."}
{"id": "1841784", "revid": "1452073", "url": "https://it.wikipedia.org/wiki?curid=1841784", "title": "Trattato di Stettino (1570)", "text": "Il trattato di Stettino mise fine alla guerra del nord dei sette anni il 13 dicembre 1570. Nel luglio del 1570, Massimiliano II d'Asburgo inizi\u00f2 le trattative di pace a Stettino, i contendenti erano Lubecca, la Svezia e la Danimarca.\nTentativo gi\u00e0 provato nel 1568 ma fallito tra l'imperatore precedente Ferdinando I, una rappresentanza francese come Carlo Dan\u00e7ay a mediare in appoggio ai danesi ed il duca di Pomerania, l'allora sovrano svedese Erik XIV nulla pot\u00e9 e si attese la sua destituzione per il cattolico fratello pi\u00f9 filo-danese. \nLa Svezia dovette pagare 150.000 \"riksdaler\" per il riscatto della fortezza di \u00c4lvsborg.\nCon questo trattato si mise fine ufficialmente all'Unione di Kalmar ed il re danese rinunci\u00f2 alle pretese di successione alla corona svedese, dal suo canto la Svezia riconobbe per la prima volta Halland, Blekinge e Scania come provincie danesi. Il trattato fu siglato con Lubecca, e alla Polonia venne concessa la Curlandia e alla Moscovia la citt\u00e0 di Dorpat.\nLe dispute per le tre corone non saranno risolte con questo trattato producendo in seguito ulteriori conflitti.\nConclusioni.\nCome spesso accade non riscontriamo alcun vincitore da questa guerra visto che entrambi i paesi si trovano molto pi\u00f9 poveri dopo il conflitto di quanto non lo fossero prima.\nI territori svedesi della Estonia in realt\u00e0 non furono mai presi sotto il controllo dell'imperatore e la citt\u00e0 di Lubecca non vide mai il pagamento del tributo deciso."}
{"id": "1841785", "revid": "547034", "url": "https://it.wikipedia.org/wiki?curid=1841785", "title": "Parco fotovoltaico di Sticciano", "text": "Il parco fotovoltaico di Sticciano \u00e8 un impianto fotovoltaico ubicato a valle dell'omonima localit\u00e0 del comune di Roccastrada, in provincia di Grosseto. Situato nella pianura maremmana a valle delle ultime propaggini meridionali delle Colline Metallifere grossetane, il parco fotovoltaico \u00e8 stato ultimato nel giugno del 2008.\nCaratteristiche.\nL'impianto fotovoltaico \u00e8 stato realizzato quasi contemporaneamente al parco eolico dei Poggi Alti, altra fonte di energie rinnovabili presente in provincia di Grosseto dal 2007, con l'obiettivo di raggiungere entro il 2020 la quota di almeno il 50 % dell'energia elettrica totale prodotta da fonti rinnovabili.\nIl parco fotovoltaico \u00e8 costituito da 137 inseguitori solari, in grado di cambiare il loro orientamento nel corso della giornata in base all'inclinazione e alla provenienza dei raggi del sole, costituiti a loro volta da un totale di circa 4.500 pannelli solari.\nL'area di ubicazione si caratterizza per un'eliofania media di circa 7 ore giornaliere, valore prossimo ai massimi assoluti dell'intero territorio nazionale italiano."}
{"id": "1841788", "revid": "119991", "url": "https://it.wikipedia.org/wiki?curid=1841788", "title": "Inseguitori solari", "text": ""}
{"id": "1841792", "revid": "1528507", "url": "https://it.wikipedia.org/wiki?curid=1841792", "title": "Sistema di atterraggio a microonde", "text": "Il sistema di atterraggio a microonde (o MLS dall'inglese \"Microwave Landing System\") \u00e8 un sistema di atterraggio aeronautico a microonde. Si tratta di un ILS (Instrument landing system) perfezionato. Il suo grande vantaggio \u00e8 la possibilit\u00e0 data al velivolo di avvicinarsi alla pista con traiettorie differenti da quella rettilinea, condizioni specialmente sfruttate da elicotteri e velivoli militari. Inoltre fornisce un'indicazione precisa della distanza dal punto di atterraggio.\nIl sistema \u00e8 formato dall'insieme di tre sottosistemi: uno per la misura azimutale (AZ), uno per l'elevazione (EL) e uno per la distanza (P-DME, \"Precision DME\").\nIl sottosistema azimutale fornisce informazioni analoghe a quelle dell'ILS, ma su un angolo di apertura di 124 gradi attorno all'asse della pista. Il sottosistema in elevazione copre un campo di 30 gradi. Il sottosistema per la distanza ha una portata di 20 miglia. La precisione delle indicazioni di azimut e di elevazione sono dell'ordine di 0,015 gradi, per la distanza 30 metri. \nIl metodo basato per definire le posizioni angolari, sia in azimut sia in elevazione, sono basate su una scansione in andata immediatamente seguita da una di ritorno; dalla misura del tempo fra il primo ed il secondo passaggio \u00e8 immediato risalire alla misura dell'angolo."}
{"id": "1841796", "revid": "1543377", "url": "https://it.wikipedia.org/wiki?curid=1841796", "title": "Kliment Efremovi\u010d Voro\u0161ilov", "text": "Biografia.\nDal 1925 al 1940 fu ministro della difesa dell'URSS. Dal 1953 al 1960 Presidente del Presidium del Soviet Supremo dell'Unione Sovietica. Insignito di due decorazioni dell'ordine degli Eroi dell'Unione Sovietica e dell'ordine degli Eroi del Lavoro Socialista. \u00c8 stato il membro del Politburo del PCUS pi\u00f9 duraturo, ricoprendo la carica per 34 anni consecutivi (dal 1926 al 1960). Dopo la morte di Frunze, Voro\u0161ilov fu nominato ministro di guerra dell'URSS. Era stato un sostenitore di Stalin durante lo scontro con Lev Trockij. \u00c8 autore del libro \"Stalin e l'Armata Rossa\", pubblicato negli anni venti, in cui viene elogiato il ruolo di Stalin durante la Guerra civile russa.\nNel 1940, a seguito della guerra finno-sovietica, Voro\u0161ilov venne destituito dal ruolo di ministro della guerra e sostituito da Tymo\u0161enko. Ricopr\u00ec successivamente il ruolo di vice primo ministro dell'URSS e di Presidente del Comitato di Difesa dell'URSS. In suo onore il nome Voro\u0161ilov venne assegnato ad un incrociatore della Classe Kirov e con il suo nome venne ribattezzata Voro\u0161ilovgrad la citt\u00e0 ucraina di Luhans'k. Anche i carri armati pesanti KV prendono il nome dalle iniziali dell'allora ministro della difesa.\nCarriera politica.\nVoro\u0161ilov fu membro della Segreteria del Comitato centrale del PCUS dal 1921 al 1961. Nel 1925, alla morte di Michail Frunze, divenne commissario del Popolo per la Difesa Militare e Presidente del Consiglio Militare Rivoluzionario dell'Unione Sovietica, incarico che conserv\u00f2 fino al 1934. Il suo principale successo in questo periodo fu il trasferimento di importanti industrie belliche sovietiche a est degli Urali, in modo da mantenere una posizione strategica e la capacit\u00e0 di produzione intatta in caso di attacco nemico. La posizione politica di Frunze si atteneva alla linea ufficiale della Trojka dell'epoca (Grigorij Zinov'ev, Lev Kamenev, Stalin), ma Stalin prefer\u00ec assicurarsi una pi\u00f9 stretta alleanza personale (per tutelarsi da Frunze, considerato uno \"Zinovievista\"). Frunze venne \"caldamente\" consigliato di operarsi da un gruppo di medici di Stalin, per curarsi un'ulcera allo stomaco dalla quale era afflitto da tempo, nonostante il parere contrario del suo medico curante. Frunze mor\u00ec sul tavolo operatorio a causa di una dose eccessiva di cloroformio, un anestetico. Nel 1926 Voro\u0161ilov divenne membro a tutti gli effetti del neocostituito Politburo, rimanendovi fino al 1960.\nNel 1934 Voro\u0161ilov fu promosso commissario del Popolo per la Difesa e, nel 1935 divenne maresciallo dell'Unione Sovietica. Svolse un ruolo da protagonista durante il periodo delle \"Grandi purghe\" degli anni trenta volute da Stalin, denunciando per tradimento molti dei suoi colleghi militari e subordinati. Scrisse parecchie lettere a ex ufficiali e diplomatici sovietici in esilio, pregando loro di tornare volontariamente in Unione Sovietica rassicurandoli falsamente del fatto che non sarebbero stati arrestati. Voro\u0161ilov firm\u00f2 personalmente 185 liste di condannati a morte.\nSeconda guerra mondiale.\nDurante la seconda guerra mondiale fu membro (1941-1944) del Comitato di Difesa dello Stato insieme a Stalin, Molotov, Malenkov, e Berija. Comand\u00f2 le truppe sovietiche dal novembre 1939 al gennaio 1940 durante la guerra russo-finlandese, fino a quando non venne sollevato dall'incarico per la scarsa capacit\u00e0 strategica e militare dimostrata, che aveva causato ingenti perdite di uomini all'Armata Rossa. Quando la leadership del Partito si riun\u00ec nella dacia di Stalin a Kuncevo, quello url\u00f2 infuriato contro Voro\u0161ilov rimproverandolo per le sconfitte subite; al che questi rispose che il fallimento era stato causato dell'eliminazione dei migliori comandanti sovietici durante le purghe volute proprio da Stalin e accompagnando la sua affermazione rompendo sul tavolo un piatto di carne arrosto. Nikita Chru\u0161\u010d\u0451v raccont\u00f2 che questa fu l'unica volta nella quale fu testimone di una lite cos\u00ec furibonda nella dirigenza del Partito. Inoltre, Voro\u0161ilov venne biasimato anche per l'iniziale insuccesso della guerra in Finlandia e, poco tempo dopo, venne sostituito da Sem\u00ebn Timo\u0161enko alla carica di Commissario della Difesa. A causa dei suoi fallimenti in campo militare, Voro\u0161ilov venne trasferito ad occuparsi del settore culturale.\nInizialmente, Voro\u0161ilov credette che le migliaia di ufficiali polacchi catturati nel settembre 1939 sarebbero stati rilasciati, ma successivamente egli firm\u00f2 l'ordine di esecuzione di quello che sarebbe passato alla storia come il Massacro di Katyn' del 1940.\nA seguito dell'invasione dell'Unione Sovietica da parte della Germania nel giugno 1941, Voro\u0161ilov divenne comandante del fronte settentrionale (luglio-agosto 1941). Nel settembre 1941, fu messo al comando del fronte di Leningrado. Lavorando insieme a Andrej Aleksandrovi\u010d \u017ddanov, mentre le truppe tedesche cercavano di accerchiare la citt\u00e0 per tagliarla fuori dal resto dell'Unione Sovietica, Voro\u0161ilov dimostr\u00f2 di possedere una considerevole dose di coraggio nel difendere la citt\u00e0 dalle superiori forze germaniche; si narra che guid\u00f2 personalmente il contrattacco ai nazisti alla testa delle sue truppe armato solo di una pistola. Tuttavia, la strategia del contrattacco era stata abbandonata come antiquata dagli strateghi militari moderni e venne biasimata da molti dei suoi colleghi; in quanto egli fall\u00ec nel tentativo di impedire ai nazisti di circondare la citt\u00e0, e fu quindi rimosso dall'incarico e sostituito al comando da Georgij \u017dukov l'8 settembre 1941. Stalin aveva comunque bisogno politico di dirigenti a lui fedeli in tempo di guerra, e quindi Voro\u0161ilov rimase una figura di una certa importanza al governo.\nNel periodo 1945-1947 Voro\u0161ilov supervision\u00f2 la stabilizzazione del regime comunista filo-sovietico nell'Ungheria del dopoguerra. Nel 1952, divenne membro del Presidium della Commissione Centrale del Partito Comunista Sovietico. La morte di Stalin occorsa il 5 marzo 1953 provoc\u00f2 stravolgimenti ai vertici dell'Unione Sovietica. Il 15 marzo 1953, Voro\u0161ilov fu eletto Presidente del Praesidium. Nikita Chru\u0161\u010d\u0451v divenne Segretario generale del PCUS, mentre Malenkov divenne premier dell'Unione Sovietica.\nRitiro e morte.\nQuando Chru\u0161\u010d\u0451v rimosse dal Partito gran parte dei vecchi stalinisti come Molotov e Malenkov, anche la carriera di Voro\u0161ilov inizi\u00f2 il suo declino. Il 7 maggio 1960, il Soviet Supremo dell'Unione Sovietica accolse le sue richieste di dimissioni eleggendo al suo posto Leonid Bre\u017enev come nuovo Presidente del Presidium del Consiglio Supremo. Il 16 luglio la Commissione centrale lo sollev\u00f2 inoltre da tutti gli incarichi all'interno del Partito. Nell'ottobre 1961, infine, la sua sconfitta politica divenne completa quando, nel corso del XXII Congresso del PCUS, Voro\u0161ilov fu escluso dall'elezione della Commissione centrale.\nA seguito della rimozione di Chru\u0161\u010d\u0451v dal potere, Bre\u017enev riport\u00f2 Voro\u0161ilov in attivit\u00e0 come \"nome di prestigio\" del governo. Egli venne nuovamente eletto alla Commissione centrale nel 1966, e nel 1968 gli fu assegnata una seconda medaglia come Eroe dell'Unione Sovietica. Mor\u00ec nel 1969 a Mosca e venne sepolto nella Necropoli del Cremlino."}
{"id": "1841798", "revid": "287204", "url": "https://it.wikipedia.org/wiki?curid=1841798", "title": "Inca Urco", "text": "Con questo nome viene identificato uno dei figli di Viracocha Inca, l'ottavo sovrano del Tahuantinsuyo, ovvero del regno degli Inca secondo la terminologia quechua.\nGenealogia.\nIl principe Urco non aveva diritto alla successione al regno in quanto era figlio di \"Curi Culpa\", una moglie secondaria del sovrano, nativa del ayllu di Ayauilla. Costei definita addirittura come concubina da alcuni cronisti spagnoli come Pedro Sarmiento de Gamboa, non apparteneva in ogni caso all'elite del Cuzco e i suoi figli, di regola, avrebbero dovuto essere esclusi dalla competizione per la scelta del successore di Viracocha.\nIl sovrano, per\u00f2, per l'affetto che provava per \"Curi Cullpa\", aveva disposto altrimenti e aveva insignito del titolo di principe ereditario proprio Inca Urco a scapito degli altri figli che aveva avuto dalla consorte ufficiale, la Coya \"Mama Runto\". \nLa scelta del Qhapaq Inca non aveva incontrato il favore dei suoi sudditi per vari motivi.\nIn primo luogo si trattava di un sovvertimento delle usanze inca in quanto ben quattro figli legittimi potevano aspirare alla carica di successore designato. Non vi era un obbligo assoluto di privilegiare i figli della Coya e un futuro inca poteva essere eletto anche tra i figli di una moglie secondaria, ma di solito questo avveniva soltanto quando i figli legittimi dimostravano di non possedere le qualit\u00e0 necessarie. Dal momento che i figli di \"Mama Runtu\", i principi Inca Roca, Topa Yupanqui, Cusi Yupanqui e Capac Yupanqui erano assai stimati tra la nobilt\u00e0 inca, era difficile comprendere perch\u00e9 non fosse stato scelto uno di loro.\nPersonalit\u00e0.\nInca Urco, dal canto suo, non aveva fatto nulla per ingraziarsi i suoi futuri sudditi. Poco portato all'uso delle armi aveva finito per alienarsi le simpatie dell'esercito che si vedeva trascurato se non addirittura osteggiato.\nIl suo comportamento da co-reggente era poi particolarmente inviso alla popolazione del Cuzco. Pedro Cieza de Le\u00f3n ci ha lasciato un ritratto di questo principe assai poco edificante. Secondo il cronista soldato, Urco era vizioso e dedito ad ogni forma di lussuria. Incurante del rispetto per la sua consorte ufficiale si intratteneva con donne di bassa estrazione e con giovani fanciulle arrivando perfino a corrompere delle sacerdotesse. Aveva un comportamento scandaloso e non era raro incontrarlo ubriaco per le vie della citt\u00e0 o di vederlo orinare in pubblico incurante della decenza. Offendeva anche i nobili di condizione pi\u00f9 elevata facendo pesanti allusioni alla virt\u00f9 delle loro mogli ed aveva un'unica dote: una eccessiva liberalit\u00e0 che per\u00f2 sconfinava nell'ostentazione.\nMolti dei pi\u00f9 autorevoli personaggi della corte reale avevano cercato di far ricredere Viracocha dalla sua scelta sconsiderata, ma il sovrano, sempre pi\u00f9 infatuato di \"Curi Culpa\" aveva ostinatamente confermato le sue disposizioni.\nI Chanca.\nUrco avrebbe, molto probabilmente, finito per regnare se un avvenimento estraneo alla politica degli Inca non avesse disposto altrimenti. Avvenne che i Chanca, una potente etnia che signoreggiava nel Nord Est delle Ande, venne in conflitto con i signori del Cuzco e invase i confini del regno giungendo a minacciare la stessa capitale.\nDi fronte alla minaccia incombente Viracocha dimostr\u00f2 di aver perso quella baldanza che aveva fatto di lui un grande sovrano e suo figlio Urco, che avrebbe dovuto rilevare il comando, rivel\u00f2 appieno la sua natura imbelle e meschina. Padre e figlio non seppero fare altro che smobilitare la loro Corte e lasciare indifesa la citt\u00e0 trincerandosi in una fortezza in montagna. Nel contempo posero in atto una serie di iniziative per concordare una sorta di resa con i nemici in arrivo.\nGli Inca erano per\u00f2 di diverso avviso e furono lieti di seguire uno dei figli legittimi del sovrano in fuga, il principe Cusi Yupanqui che si rifiut\u00f2 di abbandonare la patria dei suoi avi senza combattere. Inaspettatamente Cusi risult\u00f2 vincitore e ricacci\u00f2 i Chanca lontano dal Cuzco, vincendoli successivamente in una battaglia definitiva.\nFine di Inca Urco.\nIl vincitore si attendeva il riconoscimento del sovrano, ma Viracocha, malgrado la strepitosa vittoria, si ostin\u00f2 a confermare Inca Urco quale suo successore, provocando il risentimento di tutti i suoi sudditi che si raggrupparono intorno al principe Cusi, divenuto, di fatto, monarca a furor di popolo.\nViracocha, ostentando un atteggiamento sdegnato, rimase con la sua piccola Corte nella fortezza in cui aveva trovato rifugio, mentre nel Cuzco suo figlio Cusi, assunto il nome di Pachac\u00fatec, si dedic\u00f2 alla ricostruzione della citt\u00e0.\nUrco si era schierato, ovviamente, col padre, ma non desistette per questo dalle sue trame per la riconquista del potere e tese dapprima un agguato al fratellastro senza per\u00f2 alcun esito. Ancora pi\u00f9 escerbato per l'insuccesso prese a tramare un'altra congiura e, con i pochi fedeli che gli erano rimasti, si rec\u00f2 nella valle di Yucay, nei pressi del Cuzco, con la speranza di trovare proseliti. Avvertito della sua presenza, Pachacutec e suo fratello Inca Roca accorsero con una piccola schiera e si accese una mischia accanita.\nUrco venne colpito alla gola con una pietra da Inca Roca e cadde in un ruscello. Trascinato dalla corrente riusc\u00ec a prendere terra pi\u00f9 a valle, ma sfortuna volle per lui che alcuni soldati lo sorpresero mentre stava uscendo dall'acqua e lo finirono.\nViracocha lo pianse lungamente, ma passati alcuni anni si arrese all'ineluttabile e incoron\u00f2 lui stesso Pachacutec cedendogli lo scettro e le insegne del comando. Volle per\u00f2 che la sua panaca, ossia la famiglia della sua discendenza venisse diretta da un altro figlio di \"Curi Culpa\" di nome Socso e questo \u00e8 infatti il titolo della panaca di questo sovrano che \u00e8 ricordata come Socso panaca.\nSovrano o Co-reggente?\nTra gli storici moderni \u00e8 in atto una controversia per determinare se Inca Urco \u00e8 stato solo un erede designato o abbia effettivamente esercitato le funzioni di sovrano anche se pur in concomitanza con il padre Viracocha. \nIn effetti le prerogative possedute da Inca Urco, fino all'arrivo dei Chanca, furono quelle proprie di un sovrano, ma probabilmente erano dovute solo all'atteggiamento di Viracocha che si estraniava dal comando cedendo volentieri ogni incombenza al figlio prediletto. In questo contesto il suo potere, anche se di fatto era illimitato non gli derivava da uno \"status\" di Qhapaq Inca con tutta la sacralit\u00e0 che tale titolo avrebbe comportato. \u00c8 pertanto pi\u00f9 logico considerare Inca Urco come un co-reggente in attesa di ricevere il titolo di sovrano, una condizione questa che ebbe ampia diffusione nelle istituzioni incaiche."}
{"id": "1841799", "revid": "90227", "url": "https://it.wikipedia.org/wiki?curid=1841799", "title": "The Silent Scream", "text": ""}
{"id": "1841806", "revid": "1427733", "url": "https://it.wikipedia.org/wiki?curid=1841806", "title": "Aston Villa Football Club 1992-1993", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1992-1993.\nStagione.\nLa stagione 1992-1993, prima edizione della Premier League formatasi alla fine della stagione precedente, vide l'Aston Villa classificarsi al secondo posto, a dieci punti dal campione d'Inghilterra.\nRosa.\n \n \n \n \n \n \n \n \n \n \n \n "}
{"id": "1841808", "revid": "17009768", "url": "https://it.wikipedia.org/wiki?curid=1841808", "title": "Vardis Vardinoyiannis", "text": ""}
{"id": "1841814", "revid": "287204", "url": "https://it.wikipedia.org/wiki?curid=1841814", "title": "Noncognitivismo teologico", "text": "Il noncognitivismo teologico \u00e8 la posizione filosofica di chi sostiene che, in generale, alcuni termini in uso nei discorsi religiosi, nelle dottrine teologiche e nella mistica, quale tipicamente la parola \"dio\", siano privi in parte o del tutto di significato comprensibile e razionale al di fuori di un contesto mitologico.\nLa teoria.\nProposizioni come \"dio esiste\" o \"dio \u00e8 buono\" costituirebbero proposizioni grammaticalmente corrette e possibili ma non logiche. Si tratterebbe cio\u00e8 di proposizioni logicamente indecidibili, pertanto non avrebbe senso l'attribuzione ad esse di alcun valore di verit\u00e0 (vero/falso). Le espressioni che facciano uso di tali termini privi di significato sarebbero \"incomprensibili\", \"impensabili\", \"paradossali\", possibilmente dei \"giochi linguistici\" oppure espressioni poetiche, figure retoriche (metafore, allegorie, etc.).\nAlla domanda \"dio esiste?\" o \" credi in dio?\" il \"noncognitivista\" tipicamente risponde chiedendo all'interlocutore una definizione sensata della parola \"dio\" e rifiuta il confronto in mancanza di essa. Il noncognitivismo teologico \u00e8 quindi di per s\u00e9 una posizione alternativa tanto a teismo e gnosticismo quanto ad ateismo ed agnosticismo.\nIl noncognitivismo teologico \u00e8 \"oggettivo\" o \"forte\" quando nega del tutto che una determinata definizione del termine \"dio\" abbia alcun senso, per cui nega che alcuna reale idea si formi nella mente stessa di chi si professa teista. \u00c8 \"soggettivo\" o \"debole\" quando non esclude che qualche significato si formi nella mente del teista, pur dichiarando di non averlo individuato, richiedendo quindi una nuova definizione che meglio ne chiarifichi il contenuto concettuale.\nL'etimologia del termine \"cognitivismo\" deriva dal latino \"cognoscere\", e questo dalla radice greca \"gn\u00f3sis\" () la quale indica la conoscenza, la comprensione intuitiva, non mediata dall'esperienza ma ottenuta per introspezione, per meditazione interiore.\nIn generale, il noncognitivista non nega affatto che esistano intuizioni intellettuali universali che non possono essere facilmente definite in maniera formale: i concetti di realt\u00e0, spazio, punto, linea, numero, tempo, legge di causa-effetto sono classici esempi di concetti difficilmente definibili verbalmente ma la cui intuizione intellettuale \u00e8 universale (vedi voce Concetti primitivi). Il noncognitivista riguardo alla questione teista trova invece il concetto di \"dio\" vuoto, l'intuizione intellettuale di questo concetto assente, essendo il termine stesso appartenente ad un campo semantico legato alla mitologia, all'immaginazione e/o a credenze superstiziose.\nBench\u00e9 l'espressione \"noncognitivismo teologico\" sia molto specifica, con essa si intende spesso indicare anche la pi\u00f9 generale posizione del \"noncognitivismo religioso\", secondo cui una vasta gamma di concetti legati ad una o pi\u00f9 confessioni religiose sarebbe priva di significato razionale. Questa apparente anomalia \u00e8 dovuta principalmente a ragioni storiche, essendosi il dibattito sulle religioni concentrato quasi univocamente sull'esistenza di divinit\u00e0.\nIl noncognitivismo teologico \u00e8 da alcuni considerato una forma di ateismo forte o un possibile sinonimo di ignosticismo. \u00c8 spesso associato alle posizioni del positivismo logico, del razionalismo, dello scetticismo metodologico, del dubbio metodologico, del pensiero critico.\nIl noncognitivismo teologico non va confuso con il noncognitivismo etico che \u00e8 invece la posizione filosofica etico-giuridica di chi sostiene che termini come \"bene\", \"male\", \"giusto\", \"moralit\u00e0\" siano privi in parte o del tutto di significato al di fuori di un contesto puramente soggettivo, al di fuori di un discorso puramente arbitrario, e che pertanto le proposizioni che facciano uso di tali termini siano formalmente indecidibili. Il \"noncognitivista riguardo alla questione etica\" considerer\u00e0 alla stessa stregua, dal punto di vista del contenuto veritativo, proposizioni come \u00abuccidere un innocente \u00e8 moralmente sbagliato\u00bb e \u00abil cioccolato \u00e8 molto buono\u00bb, indicando entrambe delle preferenze individuali puramente soggettive la cui validit\u00e0 non possa quindi essere resa universale.\nEsempi di definizioni di \"dio\" prive di significato o incomplete.\nLe proposizioni \"dio \u00e8 ci\u00f2 che \u00e8\" o \"dio \u00e8 colui che \u00e8\", per chi sostiene il \"noncognitivismo teologico\", sono esempi tipici di definizioni di \"dio\" assolutamente prive di significato (perlomeno in quanto circolari, autoreferenziali).\nLe proposizioni \"dio \u00e8 l'assoluto\" e \"dio \u00e8 l'uno\" richiedono definizioni comprensibili dei sostantivi assoluto e uno.\nLa proposizione \"dio \u00e8 l'essere supremo, personale, santo, trascendente, perfetto, infinito, immateriale, immutabile, onnisciente, onnipotente, creatore di ogni cosa\" (vedi anche la voce Attributi di Dio) \u00e8 un altro esempio di definizione assolutamente priva di significato, in quanto basata esclusivamente su attributi \"negativi\" o \"relazionali\", attributi perdipi\u00f9 che fanno sorgere il dubbio di essere reciprocamente incompatibili o, a loro volta, del tutto privi di significato essi stessi. Tale definizione ha quindi la stessa valenza di un indovinello senza soluzione: \"dio non \u00e8 un orologio svizzero e non gioca a dadi, urla silenziosamente ed assomiglia ad un applauso senza mani\".\nAnche la definizione negativa dovuta ad Agostino di Ippona, riassumibile nella formula latina \u00ab\"si comprehendis non est deus\"\u00bb, \u00e8 del tutto priva di significato: \u00ab\"Cosa potremo dunque dire di dio? Poich\u00e9 se tu dichiari di poterne dare una definizione, quella non sarebbe la definizione di dio. Se tu dichiari di aver capito cosa dio sia, ci\u00f2 significa che tu hai capito qualcosa di diverso e che non \u00e8 dio. Se tu dichiari di averlo capito con il pensiero, ci\u00f2 significa che con tale pensiero hai voluto ingannarti. Ci\u00f2, quindi, non \u00e8 dio, se dichiari di averlo capito. E se lo \u00e8, allora non puoi averlo davvero capito. Perch\u00e9 dunque vuoi parlare di ci\u00f2 che non hai potuto comprendere?\"\u00bb. Tale definizione esclude a priori la comprensibilit\u00e0 del concetto (vedi la voce apofatismo), eppure l'autore usa tale concetto come se invece lo comprendesse: il noncognitivista considera tale posizione come apertamente incompatibile con il principio di razionalit\u00e0, oppure come un gioco linguistico oppure come un discorso poetico.\nPi\u00f9 in generale, le definizioni che si ottengono dalla teologia negativa (vedi, ad esempio, Plotino), in cui il termine \"dio\" viene definito per ci\u00f2 che non \u00e8, sono per ci\u00f2 stesso assolutamente prive di significato.\nLo stesso \u00e8 possibile dire delle definizioni basate sul metodo tipico della mistica induista dell'Advaita Ved\u0101nta, detto \"neti, neti\", ovvero \"tu non sei questo, tu non sei quello\". Manca la definizione positiva, esprimibile in termini razionali, comunicabili.\nLa definizione \"dio \u00e8 il motore immobile dell'universo\" \u00e8 equivoca, possibilmente priva di significato oppure incompleta. Infatti il motore immobile dell'universo pu\u00f2 essere inteso come un complesso di leggi fisiche che ordina l'universo - e tale interpretazione \u00e8 perfettamente logica e comprensibile. Ma dalla stessa espressione possono essere estratte numerose altre interpretazioni. Si tratta di un'espressione poetica in quanto evoca significati senza per\u00f2 manifestarli chiaramente e delinearli nettamente.\nLa definizione \"dio \u00e8 la realt\u00e0 ultima\" \u00e8 incompleta ed equivoca in quanto suggerisce che la parola \"dio\" sia sinonimo della parola \"universo\" ma allo stesso tempo evoca anche significati meno chiari: come interpretare, infatti, l'aggettivo \"ultimo\" attribuito alla realt\u00e0?\nLa definizione \"dio \u00e8 l'architetto dell'universo\" \u00e8 anch'essa equivoca o paradossale in quanto non dichiara cosa esattamente sia l'architetto dell'universo.\n\u00c8 bene ricordare che, date quattro differenti definizioni di dio, \u00e8 possibile essere allo stesso tempo, ad esempio, noncognitivista riguardo alla prima, ateo riguardo alla seconda, agnostico riguardo alla terza e teista riguardo alla quarta.\nLa definizione \"dio \u00e8 una sfera di raggio infinito e il cui centro \u00e8 ovunque\" indurrebbe ad esempio molti a considerarsi noncognitivisti.\nLa definizione \"dio \u00e8 il fratello maggiore di Babbo Natale, cugino di secondo grado della Befana\" indurrebbe molti a considerarsi apertamente atei, in quanto \u00e8 noto con ragionevole certezza e largamente accettato che Babbo Natale e la Befana siano personaggi di fantasia.\nLa definizione \"dio \u00e8 un essere molto raro che vive non si sa bene dove e la cui specie non \u00e8 stata ancora scoperta\" indurrebbe probabilmente molti a sospendere il giudizio e a dichiararsi agnostici.\nLa definizione \"dio \u00e8 tutto ci\u00f2 che esiste\" indurrebbe invece molti a considerarsi teisti, in quanto tutto ci\u00f2 che esiste \u00e8 la realt\u00e0 stessa, e pochi sarebbero disposti a negarne l'esistenza o anche solo a dubitarne. Cos\u00ec pure le definizioni \"dio \u00e8 amore\", \"dio \u00e8 energia\", \"dio \u00e8 gioia\", \"dio \u00e8 armonia\" e simili. Ci\u00f2 \u00e8 vero se il proponente accetta che tali proposizioni conservino lo stesso significato se formulate all'opposto, e cio\u00e8: \"tutto ci\u00f2 che esiste \u00e8 dio\", \"l'amore \u00e8 dio\", \"l'energia \u00e8 dio\", \"la gioia \u00e8 dio\", \"l'armonia \u00e8 dio\"."}
{"id": "1841815", "revid": "729019", "url": "https://it.wikipedia.org/wiki?curid=1841815", "title": "Glossite romboidea mediana", "text": "La glossite romboidea mediana \u00e8 una malformazione congenita della lingua. Consiste in un'area della porzione postero-mediana non ricoperta da epitelio mucoso a forma romboidale.\nEpidemiologia.\nColpisce il 3% degli individui e si pu\u00f2 manifestare in et\u00e0 giovanile come in et\u00e0 pi\u00f9 avanzate.\nPossibili complicanze.\nPu\u00f2 associarsi a candidosi. In tal caso si utilizzano farmaci antimicotici come la nistatina o amfotericina B."}
{"id": "1841822", "revid": "339392", "url": "https://it.wikipedia.org/wiki?curid=1841822", "title": "Voroshilov", "text": ""}
{"id": "1841823", "revid": "1110469", "url": "https://it.wikipedia.org/wiki?curid=1841823", "title": "Mari (famiglia)", "text": "La famiglia Mari era una casata fiorentina del quartiere Santa Croce con rami anche a Montevarchi, Livorno e Pisa.\nStoria.\nOriginari di Carmignano, con Mariotto, dal 1618, i Mari, che all'inizio non erano \"nobili\" nel senso giuridico del termine, cominciarono comunque a comparire nei registri cittadini di Firenze, quartiere Santa Croce, Gonfalone Ruote, che in fondo era la conditio \"sine qua non\", previo censo e patrimonio, per diventarlo.\nMariotto ebbe due figli, Cosimo e Francesco, dai quali presero origine i ceppi dei Mari insediatisi rispettivamente nel contado livornese e in quello fiorentino.\nI Mari di Cosimo rimasero legati a Carmignano e, successivamente, con Cosimo di Pier Filippo Mari passarono a Livorno dove, nel 1682, Cosimo spos\u00f2 Domitilla di Giovanni Santini, nata a Livorno ma di famiglia pistoiese, e insieme misero su un piccolo impero in propriet\u00e0 terriere.\nPoi nel 1710, il loro figlio Pier Filippo prese in moglie Alessandra di Francesco Baldesi che imparent\u00f2 i Mari con una delle maggiori famiglie borghesi della citt\u00e0. Un matrimonio reso possibile non solo dall'ampio portafoglio fondiario dei Mari ma anche dal fatto che Pier Filippo era Ministro delle Razze granducali e Soprintendente della Posta di Pisa. E proprio a Pisa, nel 1770, i Mari vennero ascritti alla nobilt\u00e0 grazie a Cosimo Maria, figlio di Pier Filippo e direttore della Dogana di Pisa, che scelse come emblema una torre in mare con due delfini e sormontata da tre stelle.\nFrancesco invece spost\u00f2 gli interessi della famiglia a Montevarchi dove acquis\u00ec il podere della \"Valle d'Inferno\" in localit\u00e0 Levane, quello di \"Malafrasca\" appena fuori Levane (oggi comune di Pergine Valdarno), e la tenuta delle \"Muricce\" presso Mercatale ma soprattutto \u00ab\"un casamento grande a guisa di Palazzo posto nella Terra di Montevarchi nel popolo di S. Lorenzo dell'Insigne Colegiata con facciata principale in Via Maestra con due entrature, che una per detta Via Maestra, l'altra per Via di S. Lorenzo, composto da pi\u00f9 case gi\u00e0 state demolite\"\u00bb ossia Palazzo Mari, attualmente di propriet\u00e0 del Monte dei Paschi, pi\u00f9 \u00ab\"una Bottega da maniscalco in Via di Cennano\"\u00bb.\nPur mantenendo la residenza a Firenze, questo ramo dei Mari cominci\u00f2 a concentrare le proprie attenzioni quasi esclusivamente su Montevarchi e infatti i figli di Francesco, il dottore Giovan Pietro e Giuseppe Maria, ampliarono ulteriormente i beni montevarchini con l'acquisto di due nuovi poderi in localit\u00e0 Moncioni e con una casa padronale di otto stanze nella piazza centrale del paesino. Solo l'altro figlio Anton Lorenzo dirott\u00f2 i suoi affari altrove comprando a Buti una fattoria e varie tenute tra Fucecchio, Santa Croce sull'Arno e Montecarlo.\nFilippo Mari, figlio di Giovan Pietro, attraverso il matrimonio con Francesca di Bartolomeo Nesterini, ricco mezzadro montevarchino e affittuario della Fattoria Granducale negli anni 1749-58, aggiunse al patrimonio di famiglia anche i vigneti e oliveti di \"Villole\", a Moncioni, e un gruppo di case in Montevarchi chiamate all'epoca \"La Badona\".\nDa Filippo e Francesca nacquero (e furono entrambi battezzati a Montevarchi), l'8 febbraio 1764, Gio. Pietro Maria Gaspero e, l'11 giugno 1766, Gio. Pietro Lorenzo Maria Baldassarre meglio noto come Lorenzo Mari, comandante nel 1799 delle truppe aretine nei moti antinapoleonici del Viva Maria, e che, per meriti di servizio, finalmente ottenne per i Mari, nel 1802, l'ascrizione anche alla nobilt\u00e0 fiorentina.\nDal ramo dei Mari di Pisa e Livorno, trasferitosi a Firenze all'inizio del XIX secolo, discende Adriano Mari (1813-1887), patriota e giureconsulto, deputato, presidente della Camera all'epoca di Firenze capitale, ministro di Grazia e Giustizia nel primo ministero Menabrea e infine senatore. Uno dei suo tanti nipoti, Marino Mari (1890-1944) fu anch'egli uomo politico antifascista e mor\u00ec in campo di sterminio. Un secondo nipote, Adriano Mari (1898-1971) che deve il nome proprio al prozio, fu uomo politico fascista, coofondatore e vice-segretario dell'ANMIG, Associazione Nazionale Mutilati e Invalidi di Guerra, al fianco di Carlo DelCroix.\nNel campo industriale contemporaneo un discendente della Famiglia Mari \u00e8 Italo Mari (1938-2012) industriale ed Editore, fondatore delle Industrie Grafiche Mari e della Casa editrice Italo Mari Editore con pubblicazioni note come Templari in Cammino e La mia America "}
{"id": "1841830", "revid": "135224", "url": "https://it.wikipedia.org/wiki?curid=1841830", "title": "Jervis Dr\u00f9mmond", "text": ""}
{"id": "1841831", "revid": "287204", "url": "https://it.wikipedia.org/wiki?curid=1841831", "title": "Amsterdam (nave)", "text": "La Amsterdam \u00e8 stata una nave del XVIII secolo appartenuta alla olandese VOC (Vereenigde Oost-Indische Compagnie, Compagnia Olandese delle Indie Orientali). La nave inizi\u00f2 il suo viaggio inaugurale da Texel, nei Paesi Bassi, diretta a Batavia, l'attuale Giacarta, l'8 gennaio 1749, ma venne distrutta da una tempesta nel Mare del Nord il 26 gennaio seguente, dopo solo diciotto giorni di navigazione. Il relitto \u00e8 stato scoperto nel 1969 nella baia di Bulverhythe, Regno Unito, ed \u00e8 talvolta visibile durante la bassa marea. Una riproduzione esatta della nave \u00e8 stata costruita fra il 1985 e il 1990 e pu\u00f2 essere visitata al Museo del Mare di Amsterdam.\nLa nave.\nLa Amsterdam venne costruita per il trasporto di merci fra la Repubblica delle Sette Province Unite e le colonie olandesi in oriente. Durante il viaggio di andata queste navi portavano armi e mattoni per gli insediamenti, e argento e monete d'oro per l'acquisto di prodotti. Durante il viaggio di ritorno, invece, trasportavano merci che erano state acquistate, come spezie e tessuti. Su un viaggio di andata di otto mesi, le navi avevano circa 240 uomini a bordo, mentre sul viaggio di ritorno ne avevano circa 70.\nIl viaggio inaugurale.\nIl viaggio inaugurale della Amsterdam era stato previsto da Texel, nei Paesi Bassi, fino a Batavia, l'attuale Giacarta. La nave, comandata dal trentatreenne capitano Willem Klump, aveva a bordo 203 uomini di equipaggio, 127 soldati e 5 passeggeri. La Amsterdam venne caricata di tessuti, vino, pietre di zavorra, cannoni, carta, penne, tubi, merci domestiche e 27 casse di monete d'argento. L'intero carico avrebbe un valore di diversi milioni di euro attuali.\nIl 15 novembre 1748 la nave salp\u00f2, ma dovette tornare indietro il 19 novembre a causa di un vento particolarmente sfavorevole. La Amsterdam salp\u00f2 nuovamente il 21 novembre 1748, ma ritorn\u00f2 a Texel il 6 dicembre 1748 sempre per le cattive condizioni del tempo. Il terzo tentativo venne fatto l'8 gennaio 1749. La Amsterdam ebbe problemi nel canale della Manica per una forte tempesta, non riuscendo, per molti giorni, ad andare oltre Eastbourne. Alcuni sintomi di peste nera comparvero fra l'equipaggio e ci fu un tentativo di ammutinamento. Alla fine il timone si ruppe e la nave, in bal\u00eca della tempesta, affond\u00f2 nella baia di Bulverhythe il 26 gennaio 1749, a 5\u00a0km a ovest di Hastings.\nIl relitto.\nNel 1969 la Amsterdam \u00e8 stata scoperta dopo essere rimasta esposta a causa di una bassa marea. Fra le navi della VOC risulta la meglio conservata. L'archeologo Pietro Marsden fece il primo rilevamento del relitto e consigli\u00f2 un ulteriore scavo.\nLe autorit\u00e0 olandesi iniziarono la ricerca il relitto, seguita da importanti scavi nel 1984, 1985 e 1986, nel corso dei quali sono stati ritrovati un gran numero di oggetti. Anche se il relitto \u00e8 sommerso sotto la sabbia e il fango, gran parte dello scavo \u00e8 stato fatto da subacquei. Alcuni dei reperti sono in mostra in un museo ad Hastings, nel Regno Unito, ad'eccezione dell'ancora, che si trova a St Katherine's Dock a Londra come arte pubblico.\nRicostruzione.\nUna fedele ricostruzione della Amsterdam \u00e8 stata costruita dal 1985 al 1990 da 400 volontari utilizzando strumenti e tecniche del XVIII secolo.\nAttualmente si trova presso il Museo del Mare di Amsterdam, dove pu\u00f2 essere visitata.\nPer quanto riguarda la nave originale, negli anni ottanta il governo olandese (che \u00e8 ancora proprietario del relitto) non disponeva di fondi sufficienti per il recupero, il restauro e l'eventuale esposizione al pubblico, come \u00e8 invece avvenuto per la Regalskeppet Vasa in Svezia.\nPi\u00f9 ponti e gran parte del bompresso si trovano sommersi nel fango e sono in buono stato di conservazione e la maggior parte del carico \u00e8 ancora a bordo.\nCultura di massa.\nIl fumetto del 1985 \"Angst op de \"Amsterdam\"\" di Spike e Suzy riguarda le vicende della Amsterdam.\nAl parco Madurodam de L'Aia esiste un modello della Amsterdam in scala di 1:25."}
{"id": "1841834", "revid": "729019", "url": "https://it.wikipedia.org/wiki?curid=1841834", "title": "Reggimento Carignan-Sali\u00e8res", "text": "Il Reggimento Carignano-Sali\u00e8res o R\u00e9giment de Carignan-Sali\u00e8res in francese fu un reggimento savoiardo, attivo al servizio del Regno di Francia nella seconda met\u00e0 del XVII secolo.\nStoria.\nIl \"Reggimento Carignano\" fu creato nel 1636 dal Principe Tommaso Francesco di Savoia, figlio di Carlo Emanuele I di Savoia, che fu per questo insignito del titolo di Principe di Carignano dando vita al ramo cadetto di casa Savoia dei Savoia-Carignano.\nIl reggimento era composto da circa 1200 tra piemontesi, savoiardi e liguri. Il Principe Tommaso Francesco, che aveva combattuto i Francesi al servizio degli Asburgo durante le guerre di successione, nel 1642 pass\u00f2 al servizio del Regno di Francia ed il reggimento partecip\u00f2 attivamente alle varie campagne della Fronda, combatt\u00e9 gli Imperiali in Piemonte e Lombardia e, in alleanza con gli stessi, i Turchi.\nAlla morte del Principe Tommaso Francesco (1656) il reggimento pass\u00f2 al figlio Emanuele Filiberto, il quale nomin\u00f2 il colonnello Balthazar, di origine svizzera, Comandante del Reggimento. Questi per\u00f2, tre anni pi\u00f9 tardi, pass\u00f2 al servizio degli Imperiali ed Emanuele Filiberto lo sostitu\u00ec con Henri de Chastelard, Signore di Sali\u00e8res. Il reggimento prese cos\u00ec il nome di \"Carignano-Sali\u00e8res\". Il Principe Emanuele Filiberto, dopo la pace dei Pirenei, non fu pi\u00f9 in grado di mantenere il reggimento e lo cedette a Luigi XIV di Francia. Molti reggimenti furono dismessi. Il Principe di Carignano riusc\u00ec per\u00f2 a convincere il Re ad affidare al suo reggimento la missione in Nuova Francia cos\u00ec, nell'estate del 1665, partirono per il nuovo mondo 20 compagnie al comando del Sallieres.\nPrima della partenza per la Nuova Francia furono arruolati 200 \"alemanni\" (in realt\u00e0 Svizzeri o Tedeschi) ed il reggimento, che aveva perduto molti degli originali Piemontesi, era composto anche da Francesi, Savoiardi, Liguri, Tedeschi ed Irlandesi. La truppa venne inviata in Canada in aiuto dei coloni. All'epoca, la colonia francese era infatti sottoposto a frequenti razzie della trib\u00f9 indiana degli irochesi. Il reggimento Carignan-Sali\u00e8res arriv\u00f2 con diverse navi tra il mese di giugno e quello di settembre. Ci furono due spedizioni del reggimento contro gli irochesi nel 1666, dove questi ultimi vennero sconfitti. La pace venne ristabilita nel 1667. Comandante del reggimento era a quel tempo Alexandre de Prouville de Tracy.\nUna volta che la missione fu compiuta, il re offr\u00ec ai soldati di stabilirsi in Nuova Francia, concedendo delle terre lungo il fiume San Lorenzo. Circa 400 di loro accettarono l'offerta. La maggior parte erano celibi e in et\u00e0 da matrimonio e si unirono in seguito alle figlie del re, dotate dal Re con lo scopo di popolare la Nuova Francia.\nIl reggimento, al suo ritorno in Europa nel 1668, continu\u00f2 a servire Luigi XIV, sempre al comando di Emanuele Filiberto e del Sali\u00e8res.\nNel 1676, il \"Reggimento Carignano-Sali\u00e8res\" pass\u00f2 a Giovanni Tommaso di Savoia. Nel 1774 prese il nome di \"Guardie di Lorena\" e venne cos\u00ec definitivamente incorporato nell'esercito francese.\nUniforme.\nIl reggimento \u00e8 stato uno dei primi nell'esercito francese ad indossare una uniforme, che proprio in quegli anni il Re Sole ed il suo ministro de Louvois regolamentarono per la prima volta. I suoi soldati vestivano un giustacorpo marrone-grigio, con ampi paramani e grande cappello rotondo. L'armamento era composto da fucile a pietra focaia con corno per la polvere nera e baionetta, appena introdotta. Come armi bianche i soldati erano dotati di spade, mentre le picche, utilizzate sui campi di battaglia europei, non vennero portate in Canada, dato che erano di scarsa utilit\u00e0 contro gli irochesi."}
{"id": "1841835", "revid": "1543377", "url": "https://it.wikipedia.org/wiki?curid=1841835", "title": "Formicidae", "text": "Formicidae \u00e8 una vasta famiglia di insetti imenotteri, comunemente conosciuti con il nome generico di formiche.\nLe formiche mostrano la massima diversit\u00e0 nelle zone a clima tropicale, come l'America del Sud, l'Africa e l'Australia orientale ma hanno molte specie anche nelle regioni temperate del pianeta.Le formiche, come molti altri imenotteri, sono insetti eusociali. Nelle loro societ\u00e0, che variano in dimensioni e in organizzazione a seconda delle specie, vi \u00e8 una classe riproduttiva - costituita dalle regine (femmine fertili) e dai maschi - e una lavorativa, costituita da femmine attere e sterili, dette \"operaie\".\nEvoluzione.\nSi ipotizza che le formiche siano apparse sulla terra tra 140 e 168 milioni di anni fa, contemporaneamente alle angiosperme, evolvendosi dalle vespe solitarie.Finora, il pi\u00f9 antico fossile ritrovato testimonia l'esistenza, nel tardo Cretaceo, di una specie con molte caratteristiche fisiche vespoidali (occhi composti grandi, scapi ridotti e addome flessibile), che \u00e8 stata battezzata \"Sphecomyrma freyi\". Finora si conoscono circa 5 sottofamiglie estinte. Le specie pi\u00f9 antiche esistenti ancora oggi appartengono ai generi \"Amblyopone\" e \"Proceratium\", sebbene la specie pi\u00f9 primitiva, che conserva una struttura sociale tipica delle prime specie comparse, sia \"Prionomyrmex macrops\".\nCaratteristiche generali.\nMorfologia.\nCome gli altri insetti, le formiche hanno il corpo diviso in capo, torace e addome. Hanno sei zampe, apparato boccale masticatore con robuste mandibole e antenne genicolate.\nTra il torace e l'addome le formiche hanno un restringimento derivato dalla modificazione strutturale dei primi due uriti del gastro, nodulare o squamiforme, che prendono il nome di peziolo e post-peziolo.\nIl colore pi\u00f9 tipico delle formiche \u00e8 nero, ma ve ne sono molte che variano dal rosso all'arancione al giallo e al verde (\"Oecophylla smaragdina\" e \"Rhytidoponera metallica\"). Le antenne sono costituite da una parte basale, costituita dallo scapo e dal pedicello, e una flessibile, detta funicolo, costituita da una serie di segmenti il cui numero varia a seconda delle specie.\nAspetto fisico.\nLe operaie delle formiche hanno dimensioni variabili da 1 a circa 30\u00a0mm di \"Dinomyrmex gigas\"; di norma le femmine feconde (le cosiddette regine) sono pi\u00f9 grandi delle operaie sterili e in alcune specie possono raggiungere anche i 6\u00a0cm (\"Dorylus wilverthi\").\nLe operaie hanno un capo grosso e robusto, mandibole forti ma meno sviluppate di quelle dei soldati, occhi piccoli, antenne formate da undici o dodici segmenti o anche meno. Dopo i due segmenti del peduncolo addominale, l'addome si ingrossa e al suo apice porta l'aculeo a volte funzionante, mentre in altri casi \u00e8 atrofizzato (Formicinae, Dolichoderinae). Le operaie e i soldati differiscono perch\u00e9 i secondi hanno un capo molto pi\u00f9 grosso. La femmina feconda \u00e8 pi\u00f9 grossa, possiede gli ocelli e le ali che per\u00f2 cadono dopo l'accoppiamento. I maschi sono in genere piccoli, sempre provvisti di ali e hanno occhi e ocelli molto sviluppati; il loro torace \u00e8 pi\u00f9 grande, mentre le tre paia di zampe, comuni a tutti gli insetti, sono piccole. In quasi tutte le specie, le operaie sono prive di ocelli, anche se le regine e i maschi ne sono spesso muniti.\nL'apparato digerente delle formiche comprende due espansioni a sacco, dette ingluvie e ventriglio. Nel primo sacco vengono accumulate le sostanze alimentari; di queste, solo una piccola parte passa nel ventriglio e viene digerita e assimilata dall'individuo.\nIl resto del cibo contenuto nell'ingluvie viene rigurgitato e dato come cibo agli altri componenti della societ\u00e0. Fra gli organi di senso, il pi\u00f9 sviluppato \u00e8 l'olfatto che ha la sua sede nelle antenne e serve alle formiche per percepire le sensazioni pi\u00f9 comuni e utili alla vita. Gli occhi non danno sensazioni molto precise. Alla base delle mandibole sboccano i condotti di particolari ghiandole poste nel capo e secernenti una sostanza che, mescolata a legno triturato, forma il cartone utilizzato da alcune specie per costruire il nido. Nell'ultima porzione dell'addome, sboccano le ghiandole del veleno contenente acido formico e altre sostanze tossiche o irritanti, oppure, in altre specie, speciali ghiandole anali secernenti una sostanza odorifera contenente acido butirrico, \"iridomirmecina\" e altre particolari sostanze odorose e ripugnanti che sono schizzate lontano per difesa o offesa.\nIn alcune specie sul peduncolo e all'inizio dell'addome, sono posti gli organi stridulanti che, per sfregamento, emettono deboli suoni.\nLa riproduzione.\nVolo nuziale.\nIn una colonia consolidata da tempo la regina depone annualmente delle uova che genereranno delle formiche alate, sia maschi che femmine, che sciameranno e formeranno nuovi formicai, i maschi dopo l'accoppiamento moriranno, mentre le femmine perderanno le ali e deporranno le uova per la formazione della nuova colonia per tutta la vita.\nDeterminazione del sesso.\nPresso le formiche, l'apparato riproduttore \u00e8 sviluppato in tutti gli individui, anche se, nelle operaie, \u00e8 atrofizzato e non consente la riproduzione sessuata. Le formiche, come gli altri imenotteri eusociali sono caratterizzate da un particolare meccanismo di determinazione del sesso, detto aplodiploidia. Le femmine si sviluppano a partire da uova fecondate, dette anfigoniche, mentre i maschi nascono da uova non fecondate, che prendono il nome di partenogeniche. Per regolare la fecondazione delle uova, la regina sfrutta una sacca particolare posta nella parte posteriore dell'addome, detta spermateca.\nCiclo vitale.\nLe uova delle formiche sono prive di involucri protettivi. Le larve sono triangolari, spesso prive di arti e incapaci di compiere movimenti complessi, ma possono contrarsi se minacciate. Le operaie nutrono le larve rigurgitando nella loro bocca piccole gocce di cibo per mezzo della trofallassi, oppure offrendo loro uova trofiche. In alcune specie le larve, munite di mandibole, sono in grado di frantumare da sole la membrana delle uova, mentre in altre sono le stesse operaie che rompono le uova trofiche e le offrono direttamente alle larve. Dal corpo e, in certe specie, da speciali papille attorno alla bocca delle larve, trasudano liquidi particolari e sostanze grasse di cui le operaie vanno ghiotte e di cui si nutrono avidamente. La larva delle formiche secerne un po' di seta con la quale, quando \u00e8 matura, si tesse un bozzolo in cui trascorre lo stadio di pupa. Questo bozzolo, per svilupparsi, deve essere generalmente sotterrato dalle operaie. Le uova, le larve e le ninfe sono assistite con gran cura dalle operaie, che le trasportano nelle parti pi\u00f9 confortevoli del formicaio a seconda delle necessit\u00e0 del loro sviluppo. La cura della prole costituisce la maggior parte del lavoro che si svolge nel formicaio. Le regine non lavorano e vivono da quindici a venti anni. ; i maschi, invece, muoiono dopo essersi accoppiati. Le formiche vivono in societ\u00e0 che possono essere formate da poche decine oppure molte centinaia di migliaia di unit\u00e0, fino a qualche milione (supercolonie), ma solo in casi eccezionali, cio\u00e8 in un territorio disabitato da animali di grandi dimensioni e con una folta vegetazione.\nLa riproduzione delle operaie.\nLe operaie presentano organi riproduttori atrofizzati, ma hanno la possibilit\u00e0 di deporre uova partenogeniche, dette \"trofiche\". Le uova delle operaie vengono generalmente offerte alle larve come cibo. In alcune specie (\"Oecophylla longinoda\") le operaie in casi estremi escono dal nido e formano nuove colonie deponendo le uova trofiche, che si sviluppano per partenogenesi telitoca in femmine. In altre specie (\"Paraponera clavata\"), le societ\u00e0 sono formate esclusivamente da operaie, che si riproducono per partenogenesi telitoca. In molte specie di formiche ponerine, quali per esempio \"Harpegnathos venator\", le operaie, che in questo caso prendono il nome di gamergati, possono riprodursi anche anfigonicamente.\nOrganizzazione sociale e comportamento.\nLe formiche sono, insieme alle api, i pi\u00f9 noti fra gli insetti sociali. La loro organizzazione \u00e8 ben nota e molto efficiente. La struttura delle colonie e la loro organizzazione sociale pu\u00f2 variare da specie a specie. Sebbene sia diffusa la credenza che le operaie siano grandi lavoratrici, da studi accurati una buona parte di loro sembra non faccia niente.\nComunicazione.\nLe formiche comunicano tra loro usando i feromoni. Questi segnali chimici sono pi\u00f9 sviluppati nelle formiche che in altri gruppi dell'ordine dei Hymenoptera. Come altri insetti, le formiche percepiscono gli odori con le antenne, sottili e mobili. Le antenne forniscono informazioni sulla direzione e sull'intensit\u00e0 dei profumi. Poich\u00e9 vivono per lo pi\u00f9 sulla superficie terrestre, usano la superficie del suolo per lasciare tracce di feromone che possono essere seguite da altre formiche. Nelle specie che vanno in cerca di cibo in gruppi, il membro che trova del cibo segna un percorso sulla via del ritorno alla colonia che viene seguito da altre formiche che, una volta raggiunto il cibo, fanno ritorno alla colonia in gruppo seguendo lo stesso percorso e contrassegnandolo con ulteriori segnali chimici. Quando la fonte di cibo si \u00e8 esaurita, smettono di contrassegnare il percorso e l'odore si dissipa lentamente. Questo comportamento consente alle formiche di sopravvivere anche in presenza di notevoli cambiamenti nel loro ambiente o di ostacoli all'interno del percorso. Per esempio, quando un percorso stabilito per una fonte di cibo \u00e8 bloccato da un ostacolo, una delle formiche lo abbandona per esplorare nuove rotte. Se una formica ha successo, lascia una traccia nuova che segna il percorso pi\u00f9 breve anche per il ritorno. I migliori percorsi sono seguiti da pi\u00f9 formiche; questo metodo in maniera graduale fa s\u00ec che i gruppi di formiche alla ricerca di cibo trovino sempre la strada migliore.\nLe formiche utilizzano i feromoni anche in altre diverse situazioni. Una formica ferita pu\u00f2 emettere un allarme tramite i feromoni alle formiche nelle vicinanze facendole allontanare dal luogo in cui \u00e8 stata attaccata. Altre specie di formiche utilizzano una sorta di \"feromoni di propaganda\" per confondere le formiche nemiche e farle combattere tra di loro.\nI feromoni sono prodotti da una vasta gamma di strutture anatomiche, comprese le ghiandole di Dufour, le ghiandole velenifere e le ghiandole poste nella parte posteriore, quelle del pigidio, del retto, dello sterno e delle tibie posteriori.\nI feromoni sono anche mescolati al cibo e scambiati tra le formiche tramite il sistema della trofallassi, che implica un trasferimento di informazioni all'interno della colonia.\nIn questo modo le altre formiche possono rilevare a quale gruppo di lavoro (ad esempio, quello della ricerca di cibo o quello della manutenzione della colonia) appartengono gli altri membri. Nella specie di formiche che prevedono l'esistenza di una formica regina, le formiche operaie cominciano ad allevare nuove regine quando la regina dominante smette di produrre un feromone specifico.\nAlcune formiche producono suoni tramite la stridulazione, utilizzando i segmenti dell'addome e le mandibole. I suoni possono essere utilizzati per comunicare con i membri della colonia o con membri di altre specie.\nDifesa.\nLe formiche si difendono e attaccano tramite morsi e, in molte specie, tramite punture che possono iniettare o spruzzare sostanze chimiche come l'acido formico. Le formiche del genere \"Paraponera\", localizzate nell'America Centrale e Meridionale, sono considerate tra le specie che dispongono dei pungiglioni pi\u00f9 dolorosi anche se le loro punture non sono mortali per l'uomo. A questo pungiglione \u00e8 stata data la valutazione pi\u00f9 alta nell'indice di dolore Schmidt che rileva le varie intensit\u00e0 di dolore causato da punture di vari insetti dell'ordine Hymenoptera. Il pungiglione della specie \"Myrmecia pilosula\" pu\u00f2 essere fatale per l'uomo ed \u00e8 stato sviluppato un siero antiveleno. Le formiche del genere \"Solenopsis\", invece, dispongono di una sacca contenente una pozione di alcaloidi di piperidina. Le loro punture sono dolorose e possono essere pericolose per le persone ipersensibili alla sostanza.\nLe formiche del genere \"Odontomachus\" sono dotate di mandibole dette \"a tagliola\" (in inglese, \"trap jaw\") che attaccano pi\u00f9 velocemente di qualsiasi altro arto o appendice del regno animale. Uno studio delle \"Odontomachus bauri\" ha rilevato velocit\u00e0 di picco tra i 126 e 230 chilometri all'ora, con lo scatto di chiusura delle mandibole che dura 130 microsecondi in media. Si \u00e8 rilevato inoltre che usano le mascelle come una catapulta per espellere gli intrusi o lanciarsi all'indietro per sfuggire a una minaccia. Prima del colpo, la formica apre le sue mandibole al massimo della larghezza e si blocca in questa posizione grazie un meccanismo interno. L'energia \u00e8 immagazzinata in una spessa fascia muscolare e rilasciata in maniera esplosiva quando viene innescata dalla stimolazione sensoriale dei peli sulla parte interna delle mandibole. La \"mandibole trappola\" sono state rilevate nei seguenti generi: \"Anochetus\", \"Orectognathus\" e \"Strumigenys\" oltre ai membri della specie \"Daceton armigerum\". Le mandibole vengono anche utilizzate per altri compiti. Una specie di formica malese del genere \"Camponotus\" ha sviluppato ghiandole mandibolari che si estendono fino all'addome. Quando le formiche operaie di questo genere vengono disturbate, provocano la rottura della membrana dell'addome emettendo uno scoppio di secrezioni contenenti acetofenoni e altre sostanze chimiche che immobilizzano gli aggressori. Ci\u00f2 provoca anche la morte della formica. Altri tipi di difese suicide sono stati rilevati in un genere di formica brasiliana, \"Forelius pusillus\", in cui un piccolo gruppo di formiche, ogni sera, lascia l'interno della colonia sigillando l'ingresso dall'esterno ed andando incontro ad una morte sicura.\nOltre alla difesa contro i predatori, le formiche hanno necessit\u00e0 di proteggere le loro colonie dagli agenti patogeni. Alcune formiche operaie mantengono l'igiene della colonia e svolgono tutte le attivit\u00e0 inerenti tra cui la necroforesi, la rimozione dalla colonia dei membri morti. L'acido oleico \u00e8 stato identificato come il composto rilasciato dalle formiche morte che innesca il comportamento necroforico nelle formiche della specie \"Atta mexicana\" mentre le formiche operaie del genere \"Linepithema humile\" reagiscono al mancato rilascio di sostanze chimiche presenti sulla cuticola dei membri ancora in vita.\nI formicai possono essere protetti da minacce come le inondazioni e il surriscaldamento con elaborate architetture. Le operaie della specie \"Cataulacus muticus\", una specie che vive nelle cavit\u00e0 degli alberi, combatte eventuali inondazioni all'interno del nido bevendo l'acqua ed espellendola all'esterno. Le formiche del genere \"Camponotus anderseni\", che nidificano nelle cavit\u00e0 del legno nella mangrovia, combattono le immersioni in acqua passando alla respirazione anaerobica.\nApprendimento.\nMolti animali possono imparare i comportamenti per imitazione ma le formiche sono l'unico gruppo, ad eccezione dei mammiferi, in cui \u00e8 stato rilevato un tipo di apprendimento interattivo per quanto riguarda la raccolta di cibo. Un raccoglitore esperto del genere \"Temnothorax albipennis\" pu\u00f2 condurre altri membri della colonia alla scoperta di nuovo cibo tramite una modalit\u00e0 denominata \"tandem running\": la formica meno esperta segue un \"tutor\" ed ottiene informazioni sul percorso e sul cibo da raccogliere. In questo processo il leader si mostra molto sensibile ai progressi dell'apprendista rallentando quando questi resta indietro.\nAltri esperimenti hanno mostrato che alcuni membri della specie \"Cerapachys biroi\" possono essere collocati in ruoli diversi all'interno della colonia in base alla loro esperienza precedente. Una intera generazione di membri addetti alla caccia e alla raccolta del cibo viene divisa in due gruppi. A uno dei gruppi viene sempre permesso di trovare del cibo mentre si fa in modo che l'altro subisca sempre degli insuccessi. In questo modo il primo gruppo continua nella ricerca di cibo, intensificando anche gli sforzi, mentre l'altro si specializza in un altro ruolo, la cura della covata.\nFormicai.\nMolti generi di formiche costruiscono formicai complessi mentre altri sono nomadi e non costruiscono strutture permanenti. Le formiche possono costruire formicai sotterranei o su alberi (questi ultimi sono molto rari). Queste colonie possono essere trovate nel terreno, sotto le pietre o ceppi, o dentro i tronchi o all'esterno di essi. I materiali utilizzati per la costruzione comprendono terreno e materie vegetali. Le formiche selezionano con attenzione i materiali dei siti di nidificazione; le \"Temnothorax albipennis\" evitano posti in cui ci sono formiche morte, in quanto queste possono indicare la presenza di parassiti o malattie per loro fatali. Tutti i gruppi sono pronti ad abbandonare le colonie al primo segno di minaccia.\nLe formiche guerriere del Sud America e le formiche scacciatrici africane non costruiscono formicai permanenti, ma invece si alternano tra nomadismo e fasi in cui le operaie formano una tana temporanea (bivacco) con il proprio corpo, tenendosi l'un l'altra insieme.\nLe operaie del genere \"Oecophylla\" costruiscono i nidi sugli alberi attaccando insieme le foglie prima ammucchiandole insieme con il lavoro di file di operaie e poi inducendo le larve alla produzione di seta. Forme analoghe di costruzione si vedono in alcune specie di \"Polyrhachis\".\nIl formicaio artificiale.\nAttorno alla vita delle formiche, soprattutto di quelle viventi nei climi temperati, si sanno molte cose; tuttavia, moltissime restano ancora da scoprire, in particolar modo per quello che riguarda le formiche dei climi tropicali. Per studiare i comportamenti di questi insetti, non basta osservare ci\u00f2 che si vede in natura; \u00e8 necessario ricorrere all'allevamento in laboratorio, in nidi artificiali, con pareti di vetro, che consentano di vedere come si svolge la vita all'interno del formicaio. Un formicaio artificiale \u00e8 diviso in diversi ambienti o camere e deve essere mantenuto in condizioni di temperatura, luce, umidit\u00e0 simili a quelle naturali. Al suo esterno le formiche si muovono alla ricerca dell'alimento e depositano i materiali di rifiuto; inoltre, deve essere isolato, per esempio con un opportuno fossatello ripieno d'acqua, per impedire alle formiche di fuggire. Mediante questi formicai artificiali, gli entomologi hanno potuto scoprire molti aspetti della vita segreta delle formiche e conoscere i rapporti intercorrenti fra i vari membri della societ\u00e0 e fra questi e gli animali, amici o nemici, che popolano il mondo esterno.\nNutrimento.\nLa maggior parte delle formiche sono predatrici generaliste, saprofaghe e/o erbivore ma alcune hanno sviluppato metodi speciali per l'approvvigionamento del cibo.\nFormiche coltivatrici di funghi.\nLe formiche tagliafoglie (\"Atta\" e \"Acromyrmex\") si nutrono esclusivamente di un fungo che cresce solo nelle loro colonie. Raccolgono di continuo foglie che portano alla colonia, tagliano in pezzi sottili e pongono in speciali aree in cui crescono poi i funghi. Le operaie sono specializzate in compiti in base alle loro dimensioni. Le formiche pi\u00f9 grandi sono impiegate nel taglio dello stelo, quelle di medie dimensioni masticano le foglie mentre quelle pi\u00f9 piccole si prendono cura dei funghi. Queste formiche sono molto sensibili alle varie reazioni del fungo a materiali vegetali diversi e sembra che possano addirittura rilevare segnali chimici. Se un particolare tipo di foglia \u00e8 tossico per il fungo non sar\u00e0 pi\u00f9 raccolto. Inoltre, batteri speciali sulla superficie esterna del loro corpo producono speciali antibiotici che uccidono i batteri che possono danneggiare i funghi.\nOrientamento.\nLa raccolta del cibo pu\u00f2 condurre le formiche anche fino a 200 metri di distanza dalla colonia; di solito trovano la via del ritorno quasi sempre grazie alle tracce olfattive. Alcune specie di formiche sono impegnate in tale attivit\u00e0 anche di notte. Questi tipi di formiche vivono in zone calde e aride del mondo e la raccolta di cibo diurna pu\u00f2 rivelarsi fatale causa essiccazione, per cui le uscite notturne o la capacit\u00e0 di trovare il percorso pi\u00f9 breve riduce tale rischio. Le formiche del deserto (\"Cataglyphis fortis\") utilizzano punti di riferimento visivi in combinazione con altri metodi per orientarsi.\nIn assenza di punti di riferimento visivi, la formica del deserto del Sahara si orienta tenendo traccia delle direzioni tramite un sistema di contapassi interno, integrando queste informazioni insieme ad altre di tipo visivo per trovare il percorso pi\u00f9 breve per il ritorno alla colonia.\nAlcune specie di formiche sono in grado di utilizzare il campo magnetico della Terra.\nGli occhi hanno sviluppato cellule specializzate che rilevano la luce polarizzata dal Sole, che viene utilizzato per determinare la direzione.\nQuesti rivelatori sono sensibili alla polarizzazione nella regione ultravioletta dello spettro visibile.\nIn altre specie di formiche, un gruppo di raccoglitori pu\u00f2 perdere la traccia olfattiva e separarsi dalla colonna principale: in questi casi formano una colonna circolare continuamente in marcia che pu\u00f2 portarle alla morte per sfinimento.\nLocomozione.\nLe formiche operaie non hanno le ali e le femmine riproduttive perdono le ali dopo il volo di accoppiamento al fine di iniziare le loro colonie. Pertanto, a differenza dei loro antenati, le vespe, la maggior parte delle formiche viaggia a piedi. Alcune specie sono in grado di saltare. Per esempio, le formiche della specie \"Harpegnathos saltator\" sono in grado di saltare sincronizzando l'azione delle zampe centrali e posteriori.\nCi sono altre specie di formiche semi-volanti, dotate di piccole ali, come quelle della specie \"Cephalotes atratus\", che sono in grado di controllare o rallentare la direzione della discesa durante un salto o una caduta.\nAlcune specie di formiche inoltre sono particolarmente altruiste per il bene della comunit\u00e0: durante gli spostamenti e le ricerche di cibo, infatti, alcuni esemplari riempiono le voragini che incontrano durante il tragitto con il loro corpo, facendo passare sopra di loro le altre. Questa \"riparazione istantanea\" del percorso permette loro di procurare pi\u00f9 cibo in minor tempo.\nAlcune specie formano anche zattere galleggianti per sopravvivere alle inondazioni. La formazione di queste zattere ha reso anche possibile ad alcune specie di formiche la colonizzazione di isole. Le \"Polyrhachis sokolova\", una specie di formiche che si trova in Australia nelle paludi di mangrovia, possono nuotare e vivere in colonie sott'acqua. Poich\u00e9 non dispongono di branchie, respirano in sacche di aria intrappolate nei formicai.\nCooperazione e competizione.\nNon tutte le formiche hanno lo stesso tipo di societ\u00e0. Le formiche bulldog australiane sono tra le specie pi\u00f9 grandi e aggressive. Come quasi tutte le formiche sono eusociali ma il loro comportamento sociale \u00e8 poco sviluppato rispetto ad altre specie. Ogni individuo caccia da solo, usando i suoi grandi occhi invece delle capacit\u00e0 chimico-olfattive per scovare le prede.\nAlcune specie (come la \"Tetramorium caespitum\") attaccano colonie di formiche confinanti. Altre sono meno espansioniste ma altrettanto aggressive: invadono colonie per rubare le uova o le larve, di cui si nutrono oppure riutilizzano le operaie come schiave. Alcune specie di queste formiche, come quelle amazzoniche, sono incapaci di procacciarsi il cibo da sole e hanno bisogno di operaie precedentemente catturate per sopravvivere.\nLe formiche identificano membri della stessa famiglia o colonia attraverso il loro odore, che proviene da secrezioni che impregnano i loro esoscheletri. Se una formica viene separata dalla sua colonia originale, finir\u00e0 per perderne l'odore caratteristico. Ogni formica che entra in una colonia, senza l'odore che le corrisponde, finir\u00e0 per essere attaccata.\nAlcune specie di formiche parassite si introducono nelle colonie di altre specie e si stabiliscono all'interno di esse come parassiti sociali; le specie come \"Strumigenys xenos\" sono interamente parassite e non hanno operaie, ma fanno affidamento sul cibo raccolto dagli ospitanti della specie \"Strumigenys perplexa\". Questa forma di parassitismo \u00e8 stato rilevato in molti altri generi di formiche e la formica parassita \u00e8 di solito una specie che \u00e8 strettamente legata a quella ospitante. Una variet\u00e0 di metodi sono impiegati per entrare nella colonia delle formiche ospitanti. Una regina parassita pu\u00f2 entrare nella colonia ospite prima che la prima nidiata si sia schiusa, stabilendosi prima dello sviluppo dell'odore caratteristico della colonia stessa. Altre specie usano i feromoni per confondere le formiche ospitanti o per ingannarle costringendole a portare la regina parassita nella colonia. Altre si aprono semplicemente la strada.\nUn conflitto tra i sessi (coevoluzione antagonista) \u00e8 stato rilevato in alcune specie di formiche in cui i membri della colonia sembrano apparentemente in competizione tra loro per produrre la prole. La forma pi\u00f9 estrema comporta la produzione di discendenza clonale. Un conflitto sessuale estremo \u00e8 stato rilevato nella specie \"Wasmannia auropunctata\" in cui le regine producono figlie diploidi per partenogenesi telitoca mentre i maschi producono cloni attraverso un processo in cui un uovo diploide perde il suo contributo materno nella produzione di maschi aploidi che sono in tutto cloni del padre.\nDeterminazione della casta.\nPresso le formiche si riscontrano varie forme di determinazione della casta. Nella stragrande maggioranza delle specie, le operaie si sviluppano a partire da uova anfigoniche su cui la regina secerne un particolare feromone, che inibisce lo sviluppo degli organi riproduttori. In alcune specie del genere \"Hypoponera\", invece, si ha una determinazione della casta basata sull'alimentazione: le larve che vengono alimentate con maggiori quantit\u00e0 di cibo divengono regine, mentre quelle alimentate scarsamente divengono operaie. La neotenina svolge un ruolo di centrale importanza, presso molte specie di formiche, nella determinazione della casta operaia: un maggior livello di neotenina consente lo sviluppo di operaie sempre pi\u00f9 grandi.\nRapporti con altri organismi.\nLe formiche scambiano rapporti simbiotici con una serie di specie, incluse specie di formiche diverse tra loro, altri insetti, piante e funghi. Sono predate da molti animali e anche da alcuni funghi. Alcune specie di artropodi trascorrono parte della loro vita all'interno di nidi di formiche, o predano le formiche, le loro larve e uova, consumando le scorte alimentari delle colonie. Questi inquilini possono avere una stretta somiglianza con le formiche. La natura di questo tipo di mimetismo (mirmecomorfismo) varia, con alcuni casi di mimetismo batesiano, in cui il processo di mimetismo riduce il rischio di predazione. Altri mostrano un mimetismo di tipo wasmaniano (termine derivante dal nome dell'entomologo Erich Wasmann), una forma di mimetismo visto solo negli inquilini.\nAfidi ed altri insetti dell'ordine dei Rincoti secernono un liquido dolce chiamato melata quando si nutrono di linfa vegetale. Gli zuccheri nella melata sono una notevole fonte di energia che molte specie di formiche raccolgono.\nIn alcuni casi gli afidi secernono la melata in risposta alle formiche quando queste toccano le loro antenne. Le formiche a loro volta, tengono lontano i predatori e spostano gli afidi in un luogo pi\u00f9 sicuro. Quando le colonie si spostano in una nuova area portano gli afidi con loro per garantirsi una fornitura continua di melata. Le formiche allevano anche cocciniglie per raccogliere la loro melata o bruchi mirmecofili della famiglia dei Lycaenidae. I bruchi posseggono una ghiandola che secerne melata quando le formiche li massaggiano. Alcuni bruchi producono vibrazioni e suoni che vengono percepiti dalle formiche. Altri bruchi si sono evoluti: questi bruchi mirmecofaghi secernono un feromone che fa credere alle formiche di essere delle larve appartenenti alla loro colonia. Una volta portati poi all'interno del formicaio si nutrono essi stessi delle larve di formiche che vi trovano.\nLe formiche della trib\u00f9 \"Attini\", incluse le formiche tagliatrici di foglie, coltivano alcune specie di funghi dei generi Leucoagaricus o Leucocoprinus della famiglia Agaricaceae. In questo mutualismo fungo-formica, entrambe le specie dipendono l'uno dall'altro per la sopravvivenza. La formica \"Allomerus decemarticulatus\" si \u00e8 evoluta in una modalit\u00e0 a tre insieme alla pianta ospitante \"Hirtella physophora\" (Chrysobalanaceae) e a un tipo di fungo appiccicoso che viene utilizzato per intrappolare gli insetti prede.\nLe formiche della specie \"Myrmelachista schumanni\" sono responsabili, nella foresta amazzonica, dei giardini del diavolo uccidendo le piante a loro non gradite e favorendo la crescita di alberi del genere \"Duroia hirsuta\" processo che crea una singolare zona nella foresta pluviale in cui sono presenti solo tali alberi. Questo processo di modifica della vegetazione permette loro di avere pi\u00f9 siti possibili, all'interno del tronco di tale tipo di alberi, dove costruire formicai pi\u00f9 adatti. Alcuni alberi secernono un nettare speciale utilizzato come fonte di cibo dalle formiche che a loro volta proteggono la pianta dagli insetti erbivori.\nAlcune specie di alberi come l\"'Acacia cornigera\", in America centrale, hanno le cavit\u00e0 utilizzate da una particolare specie di formiche (\"Pseudomyrmex ferrugineus\") per la creazione di colonie; in cambio esse difendono l'albero dagli insetti fitofagi e dalle piante epifite. Altri studi suggeriscono anche che le piante ottengano azoto dalle formiche. In cambio, le formiche si riforniscono di proteine e di lipidi dalla pianta. Un altro esempio di questo tipo di ectosimbiosi viene dagli alberi di \"Macaranga\", che hanno fusti adatti ad ospitare colonie di formiche del genere \"Crematogaster\". Infine, molte specie di alberi producono semi che sono poi dispersi dalle formiche. La dispersione dei semi da parte delle formiche, o mirmecocoria, \u00e8 molto diffusa e nuove stime suggeriscono che circa il 9% di tutte le specie di piante possono servirsi di formiche per la disseminazione.\nAlcune piante in ambienti particolari sono fortemente dipendenti dalle formiche per la loro sopravvivenza e per la loro diffusione, dato che i semi vengono trasportati in sicurezza sotto il terreno. Molti semi dispersi dalle formiche hanno particolari strutture esterne, gli oleosomi, che sono ricercati dalle formiche perch\u00e9 fonte di cibo.\nUna convergenza evolutiva, forse una forma di mimetismo, \u00e8 stato rilevato nelle uova dei fasmidi: hanno una struttura simile agli oleosomi e per questo motivo vengono trasportati dalle formiche nel formicaio dove, una volta giunti, possono cominciare a schiudersi.\nLa maggior parte delle formiche \u00e8 predatrice ed ottiene cibo da altri insetti sociali, comprese altre formiche. Alcune specie si specializzano nella predazione delle termiti (\"Megaponera\" e \"Termitopone\") mentre alcune specie della famiglia Dorylinae predano altre formiche. Alcuni termiti, tra cui le \"Nasutitermes corniger\", formano associazioni con alcune specie di formiche per tenere lontano altre specie di formiche predatori.\nLa vespa tropicale \"Mischocyttarus drewseni\" ricopre parte del suo nido con un repellente chimico anti-formica. Le api senza pungiglione (\"Trigona\" e \"Melipona\") utilizzano difese chimiche contro le formiche.\nLe mosche del genere \"Bengalia\" (Calliphoridae) cacciano le formiche e sono cleptoparassiti: strappano via le prede o il cibo dalle mandibole delle formiche. Le femmine di foridi malesi (\"Vestigipoda myrmolarvoidea\") vivono all'interno delle colonie delle \"Aenictus\" e vengono accudite dalle stesse formiche.\nFunghi dei generi \"Cordyceps\" e \"Ophiocordyceps\" infettano le formiche quando queste si arrampicano su di esso e affondano le mandibole nei tessuti vegetali. Il fungo uccide le formiche, cresce sopra i loro resti e produce un carpoforo. Sembra inoltre che il fungo alteri il comportamento delle formiche per contribuire a disperdere le sue spore in un microhabitat che meglio si adatta al fungo.\nAnche i parassiti strepsitteri manipolano la loro formica ospite costringendola ad arrampicarsi sugli steli d'erba, per aiutare il parassita a trovare compagni.\nUn nematode (\"Myrmeconema neotropicum\") che infetta le formiche del genere \"Cephalotes\" installandosi nel loro addome fa s\u00ec che il colore nero di questi diventi rosso. Il parassita altera anche il comportamento della formica, costringendole ad alzare l'addome rendendolo pi\u00f9 visibile. Il colore rosso inganna gli uccelli che le scambiano per frutti maturi e le mangiano. Gli escrementi degli uccelli vengono poi raccolti da altre formiche e dati come cibo ai piccoli, il che porta alla ulteriore diffusione del nematode.\nLe rane sudamericane della famiglia \"Dendrobatidae\" si nutrono soprattutto di formiche, e le tossine presenti nel loro strato cutaneo possono essere originate proprio dalle formiche ingerite.\nIl rapporto tra molte specie di uccelli e altre di formiche non \u00e8 ancora ben compreso ed \u00e8 ancora in fase di studio. Un particolare comportamento da parte degli uccelli viene denominato \"anting\": alcuni di essi riposano all'interno dei formicai o raccolgono le formiche innestandole nelle loro ali e all'interno delle piume in modo che possano rimuovere gli ectoparassiti.\nInfine formichieri, pangolini e diverse specie di marsupiali in Australia si sono adattati in maniera particolare ad una dieta fatta quasi esclusivamente di formiche. Questi animali hanno lingue lunghe e appiccicose per catturare le formiche e forti artigli per rompere i formicai. Anche gli orsi bruni si nutrono di formiche: una percentuale del 12%, del 16% e del 4% del loro volume fecale in primavera, estate e autunno, rispettivamente, si compone di formiche.\nCaratteristiche di alcune specie.\nFra le tante specie alcune presentano caratteristiche curiose e interessanti. Per esempio, le formiche del genere \"Messor\", specializzate nella raccolta e immagazzinamento di semi, e le formiche del genere Atta, le famigerate tagliafoglie, diffuse in Sud America, coltivatrici di un fungo endemico particolare, di cui si nutrono. La colonia di Atta \u00e8 rigidamente divisa in caste, ognuna specializzata in un compito preciso: dalle operaie minori, di pochi millimetri, che si occupano della coltivazione del fungo, alle operaie maggiori, che si dedicano al trasporto e taglio delle foglie, ai soldati incaricati della difesa del nido, con la testa larga anche 6\u00a0mm.\nUn nido di Atta pu\u00f2 contenere milioni di individui (supercolonia) e in una sola notte \u00e8 in grado di spogliare un grande albero di tutte le sue foglie. Il fogliame, sminuzzato e masticato dalle operaie minori, serve da lettiera per la coltivazione del micelio fungino, che costituir\u00e0 l'alimento base della colonia. L'impatto ambientale di tali colonie fa di \"Atta sexdens\" e \"Atta cephalotes\" gli insetti pi\u00f9 dannosi dell'America meridionale, capaci di distruggere raccolti per miliardi di dollari.\nNormalmente le formiche sono considerate insetti tranquilli, ma ve ne sono anche di molto aggressive. Per esempio, le formiche del genere \"Eciton\", o formiche legionarie, che vivono in Amazzonia, le quali si riuniscono in enormi eserciti che marciano attraverso la foresta catturando ogni genere di insetti e razziando ogni cosa sul loro cammino. Le formiche pi\u00f9 grandi e pericolose sono probabilmente quelle cosiddette Bulldog del genere \"Myrmecia\", che vivono in Australia.\nAggressivi ed enormi, questi insetti possono raggiungere anche i 2,5 centimetri di lunghezza. Ve ne sono anche di velenose, alcune raccoglitrici di funghi. Infine alcune specie di formiche ospitano e proteggono delle specie di afidi anzich\u00e9 predarli in cambio di una loro secrezione zuccherina, la melata.\nQuesto \u00e8 un esempio molto particolare di simbiosi tra due insetti, che curiosamente ricorda molto il rapporto tra l'uomo e gli animali domestici.\nIn Europa la specie pi\u00f9 diffusa \u00e8 probabilmente la formica rossa, che \u00e8 considerata specie protetta in molte zone in quanto con la sua azione rimuove milioni di carcasse di insetti e rende fertile il terreno.\nDi tutte le specie solo una trentina sono diffuse in tutto il mondo. Circa 4500 specie vivono nelle regioni tropicali ed equatoriali; ottocentocinquanta specie popolano il bacino del Mediterraneo e altre ottocento specie sono proprie delle regioni temperate e fredde.\nLe formiche pi\u00f9 grosse vivono nei paesi caldi e sono predatrici e carnivore; appartengono alla sottofamiglia delle Ponerine. Fra le Mirmicine si annovera la maggior parte delle specie presenti in Europa. Alle Dolicoderine appartengono la \"Linepithema humile\" o formica argentina e varie specie di \"Tapinoma\" frequenti nei nostri giardini. Alla sottofamiglia delle Formicine, appartengono le specie pi\u00f9 evolute; sono diffuse anche nei paesi temperati e freddi. Si annoverano i generi \"Camponotus\", \"Myrmecocystus\" e \"Formica\".\nFormiche nomadi.\nLe colonie di alcune specie di formiche non realizzano un nido permanente e si spostano continuamente in cerca di cibo, alternando fasi di migrazione con fasi sedentarie. Durante queste ultime, la colonia costruisce un nido temporaneo, in cui la regina depone le uova. Una volta che le uova deposte si sono sviluppate in esemplari adulti, la colonia abbandona il nido e rientra in una fase di migrazione, durante la quale si sposta continuamente. Nella migrazione, la regina viene costantemente protetta dalle operaie, mentre queste ultime si dispongono in colonne rettilinee e predano i piccoli animali che trovano sul percorso. Le colonne si formano grazie alle tracce di feromoni rilasciate dalle operaie in prima fila durante il percorso.\nFra le specie nomadi, si ricordano in particolare i generi \"Dorylus\", \"Aenictus\", \"Labidus\" ed \"Eciton\", note per la loro aggressivit\u00e0 e le loro abitudini caratteristiche. Poi, specie nomadi secondarie sono alcune di quelle appartenenti ai generi:\nFormiche otri.\nLe operaie di molte specie della sottofamiglia Formicinae hanno la possibilit\u00e0 di riempire l'addome con sostanze liquide, che poi distribuiscono alle compagne per trofallassi. In particolare, presso le colonie del genere \"Myrmecocystus\", alcune operaie specializzate si riempiono l'addome di sostanze liquide e si appendono al soffitto del nido, distribuendo via via le sostanze contenute all'interno del loro addome alle compagne. Fra le formiche che presentano un addome estensibile, ci sono anche le specie del genere \"Lasius\".\nFormiche schiaviste.\nIl fenomeno della dulosi, o parassitismo sociale, \u00e8 comune nelle specie del genere \"Polyergus\" e in alcune di quelle appartenenti ai generi \"Lasius\", \"Aphaenogaster\" e \"Formica\". Nelle colonie di queste specie, le operaie usano invadere i nidi di colonie limitrofe, spesso appartenenti a specie particolari, per rubare le larve e trasportarle al proprio nido. Queste poi vengono allevate ed entrano a far parte della colonia come operaie schiavizzate, dando cos\u00ec vita a una societ\u00e0 eterogenea. Una volta acquistato l'odore della colonia schiavista, le operaie schiavizzate le rimangono \"fedeli\".\nFra le specie di formiche che compiono la dulosi, si distinguono schiaviste obbligate (che non possono nutrirsi da sole e devono ricorrere alle operaie di altre specie), e schiaviste facoltative (che compiono il parassitismo sociale solamente per incrementare la popolazione delle operaie nella propria colonia). Un esempio - l'unico - di formiche schiaviste obbligate sono le specie appartenenti al genere \"Polyergus\".\nLe femmine alate di una specie schiavista obbligata formano nuove colonie introducendosi nei nidi di altre specie e uccidendo la regina. Poi, le femmine prendono il suo posto e assumono il suo odore cospargendosi con le sue membra, in modo da non essere riconosciute dalle operaie come intruse. Esse cominciano cos\u00ec a deporre le uova, e a sostituire la popolazione operaia della vecchia colonia con gli esemplari della propria specie. Questo metodo, definito comunemente \"usurpazione\", viene utilizzato anche da alcune specie dei generi \"Myrmecia\" e \"Bothriomyrmex\".\nFormiche orticoltrici.\nAlcune specie di formiche usano coltivare il micelio di un fungo all'interno del nido, che concimano con residui vegetali o pezzi di foglie tagliati, a scopi alimentari. Esse coltivano particolari specie di funghi Basidiomiceti, che proteggono dai parassiti e bagnano continuamente con la saliva. Le operaie non fanno sviluppare, dal micelio del fungo, corpi fruttiferi, poich\u00e9 esse si nutrono solamente delle ife. Per evitare la formazione di corpi fruttiferi, le operaie legano le ife a formare delle sacche.\nLe femmine alate, prima di sciamare all'esterno del nido, prelevano una parte del micelio e lo trasportano fra le mandibole durante la sciamatura. Poi, esse, una volta scavata una tana, lo depositano e cominciano a deporre le uova. Le prime operaie della nuova colonia cominciano in seguito a concimare il fungo, formando cos\u00ec una coltivazione. Fra le specie orticoltrici, si ricordano quelle appartenenti ai generi \"Atta\" e \"Acromyrmex\".\nFormiche lomecusomani.\nMolte specie appartenenti ai generi \"Myrmica\", \"Formica\" e alcune specie del genere \"Lasius\" vengono parassitate dai coleotteri stafilinidi del genere \"Lomechusa\". Questi coleotteri penetrano nelle colonie e offrono alle formiche operaie una sostanza dolce prodotta dai tricomi, dei peluzzi posti sulla parte inferiore delle elitre. Tale sostanza ha un effetto inebriante sulle formiche operaie, che trascurano le loro attivit\u00e0 di difesa del formicaio e di accudimento della prole, per dedicarsi per lunghi periodi esclusivamente alla suzione della secrezione. Ci\u00f2 favorisce l'inserimento del coleottero all'interno della colonia, il quale affida alle formiche la cura delle proprie larve, che a loro volta producono una analoga secrezione e perdipi\u00f9 si nutrono delle larve delle formiche. Tutto ci\u00f2 porta in breve tempo a un rovinoso declino dell'intera colonia di formiche.\nLe specie parassitate dalla \"Lomechusa\" vengono comunemente dette \"formiche lomecusomani\".\nFormiche trappola.\nAlcune specie di formiche, distribuite nelle sottofamiglie Ponerinae e Myrmicinae, predano piccoli artropodi utilizzando le mandibole come trappole che scattano velocemente al passaggio della preda. Le operaie di queste specie, dette comunemente \"formiche trappola\", si appostano per lunghi periodi di tempo aspettando l'arrivo della preda. Quando quest'ultima tocca i peli sensoriali delle mandibole, queste scattano in poche frazioni di secondo, catturando la preda.\nLe specie di formiche trappola pi\u00f9 note appartengono ai seguenti generi:\nTassonomia.\nEsistono oltre 16.000 specie di formiche, classificate in 472 generi e 20 sottofamiglie, di cui 3 estinte.\nSottofamiglia Agroecomyrmecinae\nSottofamiglia Amblyoponinae\nSottofamiglia Aneuretinae\nSottofamiglia Apomyrminae\n\u2020 Sottofamiglia Brownimeciinae\nSottofamiglia Dolichoderinae\nSottofamiglia Dorylinae\nSottofamiglia Ectatomminae\n\u2020 Sottofamiglia Formiciinae\nSottofamiglia Formicinae\nSottofamiglia Heteroponerinae\nSottofamiglia Leptanillinae\nSottofamiglia Martialinae\nSottofamiglia Myrmeciinae\nSottofamiglia Myrmicinae\nSottofamiglia Paraponerinae\nSottofamiglia Ponerinae\nSottofamiglia Proceratiinae\nSottofamiglia Pseudomyrmecinae\n\u2020 Sottofamiglia Sphecomyrminae\nIncertae sedis\nAlcune specie.\nLe specie di formiche pi\u00f9 note diffuse nelle aree a clima temperato e le specie pi\u00f9 rilevanti sono riportate nella seguente lista:\nLotta alle formiche.\nNon poche formiche sono dannose all'uomo, perch\u00e9 favoriscono la diffusione di insetti dannosi come gli afidi; altre, come le specie di \"Messor\", dette \"formiche mietitrici\", rubano dai campi grandi quantit\u00e0 di grano e altri cereali; altre ancora danneggiano le gemme e le foglioline delle piante. La lotta contro le formiche \u00e8 difficile perch\u00e9 per eliminarle veramente occorre sopprimere le regine, cosa assai difficoltosa perch\u00e9 raramente queste escono all'aperto.\nAltro sulle formiche.\nFormiche nella letteratura.\nLe formiche sono protagoniste di molte opere letterarie tra cui:\nFormiche nei cartoni animati.\nNel cartone animato dei \"Dinoriders\" una delle fazioni dei Rulons \u00e8 ispirata alle formiche.\nFormiche nei telefilm.\nUn episodio di \"Wonder Woman\" vede la protagonista confrontarsi con una \"villain\" in grado di controllare le formiche e di usarle come arma.\nFormiche in cucina.\nIn alcuni paesi del sud est asiatico le formiche e le loro larve (in particolare quelle della specie \"Oecophylla smaragdina\") sono considerate un cibo prelibato. Le larve vengono raccolte scuotendo i nidi dentro un cesto di vimini e in seguito separando le larve dalle operaie. Le larve vengono mangiate crude oppure utilizzate per cucinare delle frittate, mentre le operaie, a causa del sapore aspro dovuto all'acido formico, vengono utilizzate al posto del limone nelle insalate.\nIn Colombia, le regine di \"Atta laevigata\" vengono catturate durante le abbondanti sciamature che avvengono da marzo a giugno; alle regine vengono strappate le ali, poi vengono bollite in acqua salata e successivamente arrostite.\nFormiche nella musica.\nNella canzone vincitrice del 18\u00ba Zecchino d'Oro del 1976, \"La Teresina\", racconta la storia di una formica."}
{"id": "1841845", "revid": "767487", "url": "https://it.wikipedia.org/wiki?curid=1841845", "title": "Uomini alla ventura", "text": "Uomini alla ventura (\"What Price Glory?\") \u00e8 un film del 1952 diretto da John Ford\n\u00c8 il \"remake\" del film del 1926 \"Gloria\", diretto da Raoul Walsh.\nTrama.\nFlagg e Quirt sono due veterani della Marina Militare che hanno sempre rivaleggiato e che si ritrovano per un periodo di riposo in un paesino francese durante la prima guerra mondiale.\nOggetto della rivalit\u00e0 questa volta \u00e8 la bella Charmaine ma il richiamo al fronte li unisce nella battaglia contro il nemico."}
{"id": "1841851", "revid": "287204", "url": "https://it.wikipedia.org/wiki?curid=1841851", "title": "Pape Diakhate", "text": ""}
{"id": "1841852", "revid": "287204", "url": "https://it.wikipedia.org/wiki?curid=1841852", "title": "Andre Hainault", "text": ""}
{"id": "1841854", "revid": "287204", "url": "https://it.wikipedia.org/wiki?curid=1841854", "title": "Julian de Guzman", "text": ""}
{"id": "1841856", "revid": "287204", "url": "https://it.wikipedia.org/wiki?curid=1841856", "title": "Michal Danek", "text": ""}
{"id": "1841857", "revid": "287204", "url": "https://it.wikipedia.org/wiki?curid=1841857", "title": "Xavier Pentecote", "text": ""}
{"id": "1841858", "revid": "320578", "url": "https://it.wikipedia.org/wiki?curid=1841858", "title": "Dmitrij Olegovic Bulykin", "text": ""}
{"id": "1841860", "revid": "287204", "url": "https://it.wikipedia.org/wiki?curid=1841860", "title": "Andrius Velicka", "text": ""}
{"id": "1841861", "revid": "287204", "url": "https://it.wikipedia.org/wiki?curid=1841861", "title": "Sebastien Pocognoli", "text": ""}
{"id": "1841862", "revid": "599013", "url": "https://it.wikipedia.org/wiki?curid=1841862", "title": "Juan Manuel Diaz", "text": ""}
{"id": "1841863", "revid": "287204", "url": "https://it.wikipedia.org/wiki?curid=1841863", "title": "Jose Maria Franco", "text": ""}
{"id": "1841864", "revid": "287204", "url": "https://it.wikipedia.org/wiki?curid=1841864", "title": "Emra Tahirovic", "text": ""}
{"id": "1841867", "revid": "204012", "url": "https://it.wikipedia.org/wiki?curid=1841867", "title": "Glossite Romboidea Mediana", "text": ""}
{"id": "1841868", "revid": "729019", "url": "https://it.wikipedia.org/wiki?curid=1841868", "title": "Ivan Koloff", "text": "Biografia.\nCarriera nel wrestling.\nInizi.\nPerras debutt\u00f2 nel mondo del wrestling con la gimmick di un rude irlandese cattivo di nome Red McNulty, accreditato come proveniente da Dublino e che combatteva con una benda da pirata su un occhio. Per i successivi tre anni, lott\u00f2 nella zona di Toronto, facendo saltuariamente qualche combattimento nella parte nord-ovest del Canada. Qui, Perras acquis\u00ec molta esperienza come lottatore, iniziando anche a recarsi in Giappone per disputare qualche match di livello internazionale.\nThe Russian Bear.\nWWWF World Heavyweight Champion (1971).\nNel 1967, Perras adott\u00f2 l'identit\u00e0 di \"The Russian Bear\" Ivan Koloff, un barbuto personaggio heel comunista sovietico proveniente dall'Ucraina, e debutt\u00f2 nella International Wrestling Association di Montr\u00e9al. L'anno seguente sconfisse Johnny Rougeau vincendo l'IWA International Heavyweight Title. Ivan Koloff entr\u00f2 nella World Wide Wrestling Federation nel 1970, affiancato da Capt. Lou Albano come manager. Inizi\u00f2 subito un feud con l'allora WWWF World Heavyweight Champion Bruno Sammartino. Il 18 gennaio 1971, \"L'orso russo\" Ivan Koloff sconfisse Sammartino al Madison Square Garden di New York vincendo il WWWF World Heavyweight Championship, ponendo fine al leggendario regno da campione mondiale di Sammartino durato ben sette anni. Koloff perse la cintura di campione contro Pedro Morales solo 21 giorni pi\u00f9 tardi, venendo utilizzato sostanzialmente come \"campione di transizione\" (noto espediente messo in atto per far passare il titolo dalle mani di Sammartino a quelle di Morales senza dover far scontrare due wrestler face della federazione, entrambi amati dal pubblico), come Stan Stasiak e The Iron Sheik saranno anch'essi negli anni successivi. Dopo la sconfitta, Koloff rimase uno dei principali sfidanti al titolo, ma non riusc\u00ec mai a riconquistarlo, e lasci\u00f2 la WWWF nel 1972.\nDurante il suo periodo alla WWWF, Ivan Koloff lott\u00f2 in match titolati contro Bruno Sammartino, Pedro Morales, Superstar Billy Graham e Bob Backlund, tutti i maggiori campioni dell'epoca, tutti favoriti del pubblico.\nNWA World Tag Team Champion.\nNegli anni settanta e ottanta, Koloff riscosse successi anche nella NWA, vincendo molti titoli regionali in Georgia, e Florida. Nel febbraio 1981, Koloff form\u00f2 un tag team con Ray Stevens sconfiggendo Paul Jones e Masked Superstar e catturando cos\u00ec l'NWA World Tag Team Championship. Questo sarebbe stato il primo di quattro regni da campione mondiale di coppia per Koloff, che in seguito rivinse la cintura in tag team con Don Kernodle, e due volte con il \"nipote\" (kayfabe), Nikita Koloff con il quale formava la coppia denominata \"The Russians\".\nI Russians (che successivamente compresero anche Krusher Kruschev tra i suoi membri) furono una delle \"stable heel\" di maggior prestigio e fama dal 1984 al 1986, e Nikita, grazie ai consigli e agli allenamenti di Parris, diventer\u00e0 uno dei \"cattivi\" pi\u00f9 odiati degli anni novanta scontrandosi con stelle di prima grandezza come Sting. Quando Nikita divenne un \"face\" passando dalla parte dei \"buoni\", Ivan si alle\u00f2 con Vladimir Petrov e Dick Murdoch per cercare vendetta. La pi\u00f9 grande faida a cui prese parte Ivan Koloff nella NWA, fu quella contro Dusty Rhodes, i Road Warriors, i Rock 'n' Roll Express (Ricky Morton e Robert Gibson) e Magnum T.A.\nNel 1988 Koloff fece parte per un certo periodo della \"stable\" \"Paul Jones Army\" capitanata da Paul Jones, dove era il \"coach\" dei futuri Powers of Pain, Barbarian e Warlord. In seguito ruppe i rapporti con Jones, riunendosi per breve tempo con Nikita, e scontrandosi con il \"team\" di Jones, i Russian Assassins, prima di lasciare la Jim Crockett Promotions nel gennaio del 1989. Il finale di carriera, Koloff lo pass\u00f2 alla Eastern Championship Wrestling, apparendo anche al primo \"house show\" della ECW nel 1992.\nNel 1995, l'ex \"ateo sovietico\", \u00e8 diventato un \"cristiano rinato\".\nRitiro e decesso.\nPerras \u00e8 vissuto a lungo a Winterville, Carolina del Nord, con la moglie Rena, dalla quale ha avuto quattro figli. Ha scritto anche un libro, intitolato \"Is That Wrestling Fake? The Bare Facts\", nel quale fa le sue considerazioni sul mondo del wrestling professionistico.\nIl 18 febbraio 2017 \u00e8 deceduto all'et\u00e0 di 74 anni a causa di un tumore.\nTitoli e riconoscimenti.\nPro Wrestling Illustrated\nChampionship Wrestling from Florida\nGreat Lakes Championship Wrestling\nGeorgia Championship Wrestling\nMaple Leaf Wrestling\nMid-Atlantic Championship Wrestling / Jim Crockett Promotions\nProfessional Wrestling Hall of Fame and Museum\nWorld Wrestling Association\nWorld Wrestling Council\nWorld Wide Wrestling Federation\nAltri titoli"}
{"id": "1841869", "revid": "729019", "url": "https://it.wikipedia.org/wiki?curid=1841869", "title": "Lupus eritematoso discoide", "text": "Il lupus eritematoso discoide \u00e8 una malattia della pelle caratterizzata da diverse lesioni cutanee. Si tratta di una variante del lupus eritematoso cutaneo cronico che si riscontra soprattutto sul volto e nelle zone della pelle esposte al sole.\nTra i vari sottotipi di lupus eritematoso cutaneo \u00e8 quello che si presenta con maggior frequenza e che ha la minor probabilit\u00e0 di evolvere verso il lupus eritematoso sistemico.\nIl termine \"discoide\" venne introdotto da Kaposi nel 1872.\nIn passato il termine \"lupus eritematoso discoide\" \u00e8 stato utilizzato in senso generico per riferirsi ad una sottopopolazione di pazienti affetti da lupus eritematoso che soffriva prevalentemente di una qualunque moderata forma del lupus eritematoso cutaneo.\nEpidemiologia.\nColpisce prevalentemente le donne (il rapporto fra i sessi \u00e8 di 2 a 1). Per quanto riguarda l'et\u00e0 in cui si manifesta, \u00e8 stata riscontrata una maggiore incidenza dopo la quarta decade di et\u00e0, con rari casi che si manifestano in adolescenza o durante la vecchiaia. Episodi di recidiva si riscontrano soprattutto nella primavera.\nClinica.\nIl lupus eritematoso discoide \u00e8 la variante pi\u00f9 comune di lupus eritematoso cutaneo. \nTipicamente (ma non esclusivamente) si evolve sulla pelle esposta alla luce: viso, orecchie, aspetti estensori degli avambracci, cuoio capelluto, tronco e, pi\u00f9 raramente, mucosa orale. Le lesioni sono singole o sparse. Se sono presenti numerose lesioni disseminate, sono distribuite disordinatamente. Molte lesioni si trovano nell'area dell'eritema a farfalla, e alcune tendono ad apparire in luoghi insoliti, per esempio: le pieghe dell'orecchio esterno, le palpebre, le labbra o il vestibolo del naso; c'\u00e8 una tendenza a non trasgredire le linee di confine naturali, per esempio, il bordo vermiglio del labbro o l'areola mammale.\n\u00c8 importante notare che le lesioni differiscono per la loro diversa et\u00e0.\nLe lesioni si evolvono secondo un corso temporale caratteristico. Le prime lesioni si presentano come eritemi piccoli, rotondi, ben definiti, leggermente sollevati con superfici opache che presto diventano ruvide al tatto e squamose. Le scaglie sono aderenti, spesso attaccate aii follicoli piliferi. Gli osti follicolari vengono prima allargati dalle scaglie cheratotiche e possono quindi scomparire completamente. C'\u00e8 una perdita graduale di capelli nelle lesioni, portando ad una alopecia cicatriziale irreversibile. Le lesioni si possono diffondere lentamente e regredire al centro, che diventa liscio e depresso. Le lesioni intermedie sono demarcate, con un rilievo, e indurite. \nPossono sviluppare atrofia e perdita della normale consistenza della pelle al loro centro. Alla periferia rimangono i resti della lesione attiva\ncome eritemi squamosi anulari, arcuati o policiclici che continuano a diffondersi. Le lesioni vecchie , con una apparenza simile alle ustioni, possono essere sfiguranti: sono grandi, con bordi irregolari, bruscamente demarcate, depigmentate, glabre e con un aspetto cicatriziale. Possono verificarsi cicatrici anulari e rientranze crateriformi. Nel naso e nelle orecchie, potrebbe esserci una perdita di tessuto (mutilazione).\nL'attivit\u00e0 delle lesioni pu\u00f2 cessare spontaneamente in tutte le fasi; le nuove lesioni possono guarire completamente (\"restitutio ad integrum\"), quelle pi\u00f9 vecchie provocano atrofia.\nDiagnosi differenziale.\nLa diagnosi differenziale per le lesioni fresche deve confrontarsi con lesioni simili dovute a cheratosi attinica, morbo di Bowen, dermatite seborroica, psoriasi.\nPer le lesioni intermedie con: eritema arcuato o anulare centrifugo, carcinoma basocellulare superficiale.\nPer le lesioni vecchie con: lupus vulgaris, cheratoacantoma, cicatrici atrofiche, ipopigmentazioni e lesioni della vitiligine.\nTerapia.\nOccorre intervenire tempestivamente per prevenire le possibili forme di atrofia cutanee. A tale scopo appaiono utili le pomate contenenti corticosteroidi (ad esempio fluocinolone o betametasone dipropionato). Altre terapie si basano sull'uso della talidomide (con somministrazione di 100 mg al giorno)."}
{"id": "1841870", "revid": "204012", "url": "https://it.wikipedia.org/wiki?curid=1841870", "title": "Lupus discoide", "text": ""}
{"id": "1841871", "revid": "204012", "url": "https://it.wikipedia.org/wiki?curid=1841871", "title": "Lupus Eritematoso Discoide (LED)", "text": ""}
{"id": "1841873", "revid": "204012", "url": "https://it.wikipedia.org/wiki?curid=1841873", "title": "Lupus Eritematoso Discoide", "text": ""}
{"id": "1841878", "revid": "124076843", "url": "https://it.wikipedia.org/wiki?curid=1841878", "title": "Quaestio disputata de malo", "text": "La Quaestio disputata de Malo (pubblicata in traduzione italiana anche col titolo Il male) \u00e8 un'opera di Tommaso d'Aquino dedicata al tema del male che si compone di 16 questioni per un totale di 101 articoli:\n&lt;poem&gt;\nQuestione 1. Il male\nQuestione 2. I peccati\nQuestione 3. La causa del peccato\nQuestione 4. Il peccato originale\nQuestione 5. La pena del peccato originale\nQuestione 6. La scelta umana\nQuestione 7. Il peccato veniale\nQuestione 8. I vizi capitali\nQuestione 9. La vanagloria\nQuestione 10. L\u2019invidia\nQuestione 11. L\u2019accidia\nQuestione 12. L\u2019ira\nQuestione 13. L\u2019avarizia\nQuestione 14. La gola\nQuestione 15. La lussuria\nQuestione 16. I demoni\n&lt;/poem&gt;\nLo studio sul male di Tommaso d'Aquino segue le strutture fondamentali dell'insegnamento proprie della scolastica che comprendevano la \"lectio\", che riguardava il commento di un testo, e la \"disputatio\", che consisteva nell'esaminare un determinato problema, basandosi sulle considerazioni tratte da tutti quegli argomenti che si potevano addurre a favore o contro. Tali considerazioni venivano raccolte sotto forma o di \"Commentari\" o di \"Questioni\".\nLe \"quaestiones disputatae\" sono le pi\u00f9 diffuse e conosciute, presentandosi come il risultato delle \"disputationes ordinariae\" che professori di teologia tenevano durante i loro corsi sui pi\u00f9 importanti problemi filosofici e teologici. Le \"Quaestiones disputatae\" di Tommaso d'Aquino sono certamente le pi\u00f9 celebri; la \"De Malo\" \u00e8 la terza, e prende in esame il male e le sue suddivisioni e probabilmente fu tenuta pubblicamente a Parigi quando Tommaso vi soggiorn\u00f2 per la seconda volta (1268-70).\nIl male non \u00e8 una realt\u00e0 metafisica.\nNella \"Prima Pars\" della \"Summa Theologiae\", nell'articolo \"Utrum Deus sit\", Tommaso si chiedeva se fosse sostenibile l'esistenza di un Dio, bene infinito, quando nella realt\u00e0 terrena si sperimentava l'esistenza del suo opposto: il male. Argomentazione questa gi\u00e0 trattata da Epicuro con la conclusione logica della indifferenza degli dei ai fatti umani.\nNella prima delle 16 questioni che compongono l'opera Tommaso affronta il problema della realt\u00e0 del male: \u00ab\"Se il male sia qualcosa\"\u00bb. La risposta \u00e8 che ci\u00f2 che \u00e8 male non \u00e8 \"qualcosa\" poich\u00e9 esso \u00e8 \"privazione\" di realt\u00e0, nel senso che il male non si presenta come realt\u00e0 in s\u00e9 ma come assenza di un bene particolare: la realt\u00e0 invece riguarda colui a cui accade il male: cos\u00ec essere cieco, non vuol dire far sussistere una realt\u00e0 ma realt\u00e0 \u00e8 invece l'individuo a cui avviene di essere cieco, privo di quel bene reale che \u00e8 la vista. \nIl male, infatti, non \u00e8 altro che la privazione di una caratteristica naturale che viene a mancare, \u00e8 la carenza di una perfezione che sussiste per natura ma che in alcuni casi non si presenta provocando in colui che ne \u00e8 privo il male. Cos\u00ec la mancanza di intelligenza \u00e8 un male per l'uomo, che la natura caratterizza come intelligente ma la stessa mancanza di intelligenza non \u00e8 male per una pietra che per natura non \u00e8 intelligente.\nDa questa argomentazione risulta allora che il male non pu\u00f2 riguardare Dio che \u00e8 bene infinito. .\nLa causa del male.\nDio.\nLa terza questione, in cui san Tommaso tratta il problema del male, inizia con una serie di quesiti che cercano di scoprire se Dio e il Diavolo possano essere considerati cause del male stesso.\nIl primo articolo \u00e8 indirizzato alla domanda se Dio \u00e8 causa di male, ma il \"magister\", considerando che uno pu\u00f2 essere causa del male solo sotto due aspetti (o perch\u00e9 egli stesso pecca o perch\u00e9 fa peccare altri), afferma che nessuno dei due modi pu\u00f2 \u00abconvenire a Dio\u00bb.\nInfatti, si considera male, sia nelle cose naturali che in quelle artificiali, quando una cosa, non raggiunge il fine per cui \u00e8 stato compiuto l'atto. Si deve ritenere che, mentre \nDio non pu\u00f2 fare il male.\nOra, Dio non pu\u00f2 fare il male n\u00e9 per natura, n\u00e9 per volont\u00e0, in quanto in esso non pu\u00f2 venire meno quel principio attivo che muove tutta la natura, in quanto esso ha una potenza infinita; non pu\u00f2 venire meno neanche la sua volont\u00e0 che muove verso il fine ultimo, in quanto tale volont\u00e0 \u00e8 \u00abla somma bont\u00e0, in cui consiste il fine ultimo e la regola di tutte le volont\u00e0\u00bb.\nDa tali considerazioni si ricava anche che Dio non pu\u00f2 essere neppure causa di male a tal punto di far agire male gli altri.\nMa entra in gioco, a questo punto, anche il principio di partecipazione ed imitazione platonico: come dice lo stesso Tommaso: \u00abCi\u00f2 che si riscontra comunemente in tutti gli agenti creati occorre che ci\u00f2 provenga dall'imitazione del primo agente, che d\u00e0 a tutti la sua somiglianza, nella misura in cui possano riceverla\u00bb.\nQuindi, \u00e8 \u00abconveniente a Dio\u00bb dirigere verso s\u00e9 stesso tutte le cose, cercando d non farne allontanare nessuna da s\u00e9. Per questo motivo, in quanto esso \u00e8 il sommo bene verso cui tutte le cose tendono, non pu\u00f2 essere la causa dell'allontanamento della volont\u00e0 dallo stesso sommo bene, proprio di quell'allontanamento in cui consiste il male.\nDio causa dell'azione che nell'agente \u00e8 malvagia.\nPer san Tommaso, se Dio non \u00e8 la causa del male, \u00e8 sicuramente causa dell'azione del male.\nRiferendosi a tale problema, nell'articolo secondo, egli ci informa che presso gli antichi c'era una duplice opinione.\nInfatti alcuni, pensando alla deformit\u00e0 del male che non aveva causa in Dio, affermavano che l'azione del fare il male non proveniva da Dio.\nAltri invece, basandosi sull'idea che l'azione del peccato provenisse da Dio, pensavano all'essenza stessa dell'atto che proveniva da Dio per due motivi:\nMa come si \u00e8 gi\u00e0 detto, non tutte le cose ricevono allo stesso modo il movimento del primo motore, ma ognuna a modo suo. Questo avviene perch\u00e9 quando un essere si trova nel migliore dei modi per ricevere il \"movimento\" dal primo motore, che \u00e8 Dio, se ne ricava un'azione perfetta secondo l'intenzione dello stesso primo motore; ma se l'essere ricevente non si trova in una condizione adatta per ricevere la \"mozione del primo motore\", si ricaver\u00e0 un atto che non \u00e8 perfetto, il male.\nCon questo, san Tommaso afferma: \u00abCi\u00f2 che vi \u00e8 di azione si riconduce al primo motore come alla propria causa; ci\u00f2 che invece vi \u00e8 di difettoso non si riconduce al primo motore come alla propria causa, poich\u00e9 un tale difetto consegue nell'azione per il fatto che l'agente si allontana dall'ordine del primo motore\u00bb. Per questo bisogna sostenere che l'azione del peccato, l'agire proviene da Dio, ma non proviene da Dio lo stesso male.\nIl diavolo.\nDopo aver verificato che Dio non pu\u00f2 essere causa del male, san Tommaso s'interroga per capire se tale causa possa essere attribuita al diavolo. Ed egli comincia col dare varie definizioni della \u00abcausa che muove qualcosa\u00bb in: attuante, disponente, imperante e consigliante.\nIl diavolo, pu\u00f2 essere causa del male come colui che persuade, sia interiormente che esteriormente, un uomo, ma non pu\u00f2 essere causa \u00aballa stregua di chi d\u00e0 attuazione\u00bb. Pu\u00f2 persuadermi al male ma questo viene messo in atto da me stesso.\nOra, siccome il peccato non \u00e8 una forma, ma un atto, pu\u00f2 essere causa del peccato solo chi \u00abpu\u00f2 muovere direttamente la volont\u00e0 all'atto del peccare\u00bb.\nSotto tale aspetto, la volont\u00e0 pu\u00f2 subire un'influenza nell'agire soltanto in due modi: o dall'esterno o dall'interno. \nL'assenso dell'intelletto.\nMa la volont\u00e0 di un oggetto non viene mossa necessariamente, anche se l'intelletto d\u00e0 il suo assenso alla verit\u00e0 che gli si pone dinanzi. Tale dicotomia san Tommaso la spiega affermando che sia la volont\u00e0, che l'intelletto tendono necessariamente verso quel determinato oggetto \u00aba cui sono per natura ordinati\u00bb.\nQuindi, l'intelletto d\u00e0 necessariamente il proprio consenso solo a quei principi che sono conosciuti naturalmente, alla verit\u00e0, mentre la volont\u00e0 desidera, tende in maniera naturale solo verso la beatitudine, rifiutando la miseria.\nDa ci\u00f2 si ricava che \u00abtutte quelle affermazioni che hanno un legame necessario con i primi princ\u00ecpi naturalmente conosciuti, muovono necessariamente l'intelletto\u00bb, l'intelletto aderisce a ci\u00f2 che \u00e8 vero;\nse, invece, esistessero delle conclusioni che non presentassero un legame necessario con quei principi primi conosciuti naturalmente, \u00abl'intelletto non sarebbe costretto a dare ad esse il proprio assenso\u00bb.\nL'assenso della volont\u00e0.\nLa stessa cosa dovr\u00e0 valere anche per la volont\u00e0, in quanto essa si muove necessariamente solo verso ci\u00f2 che ha una necessaria connessione con la beatitudine, che \u00e8 desiderata per natura.\nSiccome, come per san Tommaso \u00e8 evidente, i beni terreni non hanno questo rapporto necessario con la beatitudine, anche se all'uomo verr\u00e0 presentato un oggetto terreno come un bene, la volont\u00e0 pu\u00f2 anche non volerlo, in quanto essa accetta solo quel bene perfetto che \u00e8 Dio, poich\u00e9 senza tale bene l'uomo non potrebbe essere felice.\nDa quanto detto si comprende che \u00abil movimento della volont\u00e0 procede direttamente dalla volont\u00e0 di Dio, che \u00e8 causa della volont\u00e0, il quale \u00e8 l'unico che pu\u00f2 influire sulla volont\u00e0 e pu\u00f2 inclinarla ovunque voglia\u00bb.\nLa volont\u00e0 dell'uomo \u00e8 causa del male.\nSiccome abbiamo escluso che Dio possa essere causa del peccato e che il movimento della volont\u00e0 pu\u00f2 derivare solo da Dio stesso, possiamo quindi affermare che nient'altro \u00ab\u00e8 causa diretta della volont\u00e0 del peccato dell'uomo se non la sua volont\u00e0\u00bb.\nQuindi, \u00e8 anche evidente che neanche il diavolo pu\u00f2 essere causa del peccato, ma pu\u00f2 esserne causa soltanto alla stregua di chi persuade.\nIl diavolo, secondo san Tommaso, pu\u00f2 persuadere l'uomo a compiere un determinato atto soltanto in due modi: in modo visibile e in modo invisibile.\na) In modo visibile quando persuade l'uomo utilizzando i sensi, \u00abcome tent\u00f2 il primo uomo nel paradiso sotto forma di serpente e Cristo nel deserto\u00bb;\nb) nel modo invisibile c'\u00e8 un'ulteriore distinzione: \npersuasione e disposizione.\nPer modo di persuasione, \u00abcome quando alla potenza conoscitiva \u00e8 presentato qualcosa come bene\u00bb, e un bene pu\u00f2 essere presentato all'intelletto, al senso interno o al senso esterno.\nIl primo modo, cio\u00e8 la presentazione di un bene all'intelletto umano, che solo \"l'intelletto angelico\" \u00e8 in grado d'illuminare, pu\u00f2 far conoscere all'uomo qualcosa attraverso una \"illuminazione\", non pu\u00f2 essere utilizzato dal diavolo, in quanto l'intelletto quanto pi\u00f9 \u00e8 illuminato tanto pi\u00f9 \u00e8 capace di far fronte all'inganno che \u00e8 proprio del diavolo. Quindi, egli potr\u00e0 utilizzare i restanti due modi.\nPer capire come il diavolo possa influenzare le potenze interiori, san Tommaso osserva che \u00abla natura corporea \u00e8 fatta per essere mossa localmente da quella spirituale\u00bb, ma non \u00e8 adatta a ricevere immediatamente la forma, in quanto necessita di un agente corporeo. Quindi, la materia corporea obbedisce sia all'angelo buono, che a quello cattivo per quanto riguarda il movimento locale, ma per quanto riguarda la forma, la materia corporea non obbedisce a tali angeli, che non possono dare alcuna forma alla materia.\nDa ci\u00f2 si ricava che \u00abniente vieta che tutto ci\u00f2 che accade per movimento locale della materia corporea accada ad opera dei demoni, se non sono impediti da Dio\u00bb.\nLe diverse specie di male.\nIl male per ignoranza.\nPer san Tommaso l'ignoranza pu\u00f2 essere anche un peccato, a condizione che sia considerata causa efficiente o motrice.\nRiferendosi all'ottavo libro della \"Fisica\" di Aristotele, egli afferma che \u00abil motore \u00e8 duplice\u00bb: motore per s\u00e9 e motore accidentale.\nLa scienza pratica, che ci permette di conoscere questi due motori, \u00e8 essenziale per gli atti umani, in quanto essa ci guida non solo verso il bene, ma ci aiuta anche a evitare il male; per questo, l'ignoranza verso tale scienza \u00e8 considerata causa del male.\nBisogna comunque dividere tale scienza in: universale e particolare. \nE ancora, tramite la conoscenza di una determinata circostanza, spiega san Tommaso, \u00abin un modo uno \u00e8 impedito in assoluto di commettere un peccato, in un altro modo, tramite la conoscenza della circostanza, uno non \u00e8 impedito in assoluto di commettere un peccato, ma di commettere un determinato genere di peccato\u00bb.\nE fa l'esempio dell'arciere: se egli sapesse che chi sta passando \u00e8 un uomo non scaglierebbe affatto le sue frecce, ma poich\u00e9 non sa che \u00e8 un uomo e pensa che sia un cervo, se scaglia la freccia uccide un uomo.\nL'ignoranza involontaria.\nNell'investigare se l'ignoranza, per s\u00e9 stessa, possa essere un male, san Tommaso fa la distinzione tra nescienza, ignoranza e errore.\na) La nescienza \u00e8 la semplice negazione della scienza. \nb) Invece, l'ignoranza pu\u00f2 avere vari significati, \nc) Infine, l'errore consiste nel ritenere come vero ci\u00f2 che \u00e8 falso, come nell'esprimere un giudizio falso su ci\u00f2 che non si conosce.\nPoich\u00e9 il peccato, come si \u00e8 gi\u00e0 detto, consiste in un atto, l'agire erroneamente, \u00abl'errore ha manifestamente natura di peccato\u00bb.\nL'ignoranza di per s\u00e9 ha una natura di pena, in quanto non \u00e8 una colpa ignorare ci\u00f2 che non si \u00e8 tenuti a conoscere, mentre sar\u00e0 male l'ignoranza di ci\u00f2 che si \u00e8 tenuti di sapere.\nQuindi, l'uomo \u00e8 tenuto a conoscere, secondo san Tommaso, sia tutto ci\u00f2 che concerne la fede, in quanto essa ci permette di evitare il peccato, sia \u00abtutto ci\u00f2 che concerne il suo ufficio\u00bb. L'ignoranza di tali conoscenze porta al peccato e quindi sono delle colpe.\nSiccome la volont\u00e0, come abbiamo gi\u00e0 visto, \u00e8 alla base della natura del peccato, l'ignoranza pu\u00f2 essere scusata soltanto quando \u00e8 completamente o in parte involontaria. E, ancora, siccome l'ignoranza \u00e8 nell'intelletto, il rapporto che esiste tra ignoranza e volontariet\u00e0 pu\u00f2 essere ricondotto al rapporto esistente tra intelletto e volont\u00e0.\nInfatti, l'atto dell'intelletto precede quello della volont\u00e0 e, quindi, togliendo la conoscenza dell'intelletto per mezzo dell'ignoranza, verr\u00e0 eliminato anche l'atto della volont\u00e0.\nL'ignoranza volontaria.\nMa le cose si possono anche capovolgere, nel senso che l'atto della volont\u00e0 pu\u00f2 precedere l'atto dell'intelletto; in questo caso, l'ignoranza cade nel dominio della volont\u00e0 diventando volontaria. Ci\u00f2 pu\u00f2 avvenire per i seguenti motivi:\nQuindi, quando uno vuole volontariamente ignorare qualcosa per non abbandonare il male che desidera, l'ignoranza non pu\u00f2 essere una scusa per il peccatore;\nquando invece uno \u00abignora indirettamente\u00bb, in quanto trascura di informarsi,\noppure quando uno vuole \u00abignorare accidentalmente\u00bb, mentre desidera direttamente o indirettamente qualcosa che provoca l'ignoranza,\n\u00abuna tale ignoranza non causa totalmente l'involontario nell'atto che segue, poich\u00e9 l'atto che segue, per il fatto stesso che procede da un'ignoranza, che \u00e8 volontaria, \u00e8 in qualche modo volontario\u00bb.\nInfine, se invece\nl'ignoranza non \u00e8 assolutamente volontaria, \ncio\u00e8 non segue nessuno di questi modi di ignoranza, \u00abper esempio quando \u00e8 invincibile e quando non \u00e8 accompagnata da nessun disordine della volont\u00e0, allora rende totalmente involontario l'atto che segue\u00bb.\nIl male per debolezza.\nSan Tommaso ci d\u00e0 una precisa definizione di debolezza: \u00abTale termine deve essere inteso per analogia con la debolezza del corpo, il quale \u00e8 debole quando un determinato umore non \u00e8 pi\u00f9 soggetto all'energia che regola tutto il corpo\u00bb.\nQuindi, come esiste un'energia che regola il corpo umano, c'\u00e8 la ragione che regola tutte le \u00abaffezioni interne\u00bb, cos\u00ec che quando una di tali affezioni non viene pi\u00f9 regolata dalla ragione, cadendo in un eccesso o in un difetto, si avr\u00e0 una debolezza dell'anima.\nTali affezioni sono soprattutto quelle che San Tommaso definisce \u00abdell'appetito sensitivo\u00bb, come le passioni.\nSocrate sosteneva per\u00f2 che la \"scienza del bene e del male\", il supremo principio del \"dialogo\" permettesse di vincere tali passioni; quindi, coloro che conoscono veramente non potranno mai compiere atti contrari alla virt\u00f9, che per Socrate \u00e8 la stessa scienza, mentre definisce ignoranza tutti i vizi e i mali. Con questo si sosteneva che \"nessuno compie il male per debolezza\", ma tale concezione si scontrava con la realt\u00e0 di tutti i giorni.\nInfatti, ci sono, secondo il Santo, diversi modi di conoscere: in un modo universale o in un modo particolare, in un modo in abito (per abitudine acquisita) o in un modo in atto. Ma, \u00aba causa della passione pu\u00f2 accadere che ci\u00f2 che si conosce per abito non sia tenuto presente in atto\u00bb.\nInfatti, quando una potenza \u00e8 indirizzata verso un atto, essa ostacola contemporaneamente un'altra potenza che non pu\u00f2 rivolgersi al proprio atto.\nQuesto accade per varie cause: il primo motivo \u00e8 che tutte le potenze sono concentrate in una sola anima, che volgendosi verso un unico atto, non riesce a fornire ad un'altra potenza l'energia necessaria per compiere un altro atto. La volont\u00e0 concentrata a realizzare un atto, s'indebolisce se deve rivolgersi alla realizzazione di un atto diverso.\nIn secondo luogo, in quanto le passioni presenti nell'anima hanno come oggetti unicamente realt\u00e0 particolari, quando tali passioni sono talmente forti riescono non solo a distrarre la potenza conoscitiva dell'universale, ma anche a corromperla, inducendola a valutare come un bene ci\u00f2 che \u00e8 un male. Quando la passione \u00e8 forte trascuro i principi universali e considero bene ci\u00f2 che \u00e8 male perch\u00e9 la mia capacit\u00e0 di giudizio s'indebolisce.\nQuindi, \u00abpeccare per debolezza \u00e8 peccare per passione\u00bb. Tale passione pu\u00f2 essere rapportata alla volont\u00e0 sotto due aspetti: in un modo \"precedente\", in un modo conseguente.\nIl primo modo si avr\u00e0 quando la volont\u00e0 \u00e8 inclinata a volere qualcosa per passione, facendo diminuire la capacit\u00e0 di giudizio che ha la ragione. Naturalmente, quanto pi\u00f9 il giudizio della ragione sar\u00e0 \"puro\" tanto pi\u00f9 si avranno scelte illuminate; quindi \u00abchi \u00e8 mosso dal giudizio della ragione a fare del bene opera in modo pi\u00f9 lodevole d'uno che \u00e8 spinto a fare la stessa cosa dalla passione dell'anima\u00bb.\nSi avr\u00e0, invece, una passione che si muove secondo un modo \"conseguente\" quando \u00abper una forte mozione della volont\u00e0, l'appetito inferiore \u00e8 mosso alla passione\u00bb. Solo in questo caso la passione pu\u00f2 aggiungere merito o demerito, in quanto tale passione indica che la mozione della volont\u00e0 \u00e8 pi\u00f9 forte.\nIl male per malizia.\nSan Tommaso nell'articolo dodicesimo, della terza questione del \"De malo\", in cui si parla del peccato di malizia, sostiene ci\u00f2 che Aristotele scrisse nell\"'Etica Nicomachea\" contro la tesi platonica che nessuno sia cattivo volontariamente.\nInfatti, lo Starigita sosteneva che \u00e8 contro la ragione affermare che uno voglia commettere ad esempio volontariamente un adulterio e che nello stesso tempo non voglia essere ingiusto.\nUn atto si dice volontario \u00abnon solo quando la volont\u00e0 si volge per prima e di per s\u00e9 verso un oggetto come verso il proprio fine, ma anche quando si volge verso un oggetto che \u00e8 ordinato ad un fine\u00bb.\nQuindi, se uno desidera un determinato piacere e sa anche che quel determinato piacere comporta un'azione malvagia, non solo si affermer\u00e0 che egli desidera il piacere, ma anche la stessa azione malvagia, connessa con il suo conseguimento, perch\u00e9 preferisce fare il male pur di non privarsi del bene desiderato.\nSecondo san Tommaso, ci\u00f2 pu\u00f2 accadere secondo due modi: \nTale inclinazione, disposizione, si verifica, a sua volta, secondo due modi: \nE ancora, la volont\u00e0 di un essere pu\u00f2 tendere vero un bene mutevole, che comporta un determinato peccato, sia per una passione, quindi si pecca per debolezza, sia per un determinato modo di agire abitudinario che si \u00e8 trasformato ormai in un abito naturale: in questo caso si pecca per malizia o per conoscenza certa.\nSan Tommaso afferma che, a parit\u00e0 di condizioni, il peccato commesso per malizia \u00e8 pi\u00f9 grave di quello commesso per debolezza:\n\u00abpoich\u00e9 si dice volontario ci\u00f2 il cui principio risiede nello stesso soggetto, quanto pi\u00f9 il principio dell'atto risiede nello stesso agente, tanto pi\u00f9 \u00e8 volontario; e per conseguenza tanto pi\u00f9 \u00e8 peccato, se l'atto \u00e8 cattivo\u00bb.\nQuindi, quando uno pecca per abito, per abitudine, cio\u00e8 pecca attraverso la malizia, allora la volont\u00e0 tende quasi \"naturalmente\" verso l'atto del peccato come se fosse incline verso di esso; \u00abpoich\u00e9 in colui che pecca per debolezza o per passione, la volont\u00e0 \u00e8 incline all'atto del peccato per tutto il tempo in cui dura la passione, per\u00f2, andata via la passione la volont\u00e0 recede da quella inclinazione e ritorna al proponimento del bene, pentendosi per il peccato commesso\u00bb.\nIn modo contrario si comporta la volont\u00e0 in chi pecca per malizia, in quanto essa tende verso l'atto del peccato finch\u00e9 rimane l'abito, il quale rimane anche in assenza della passione, essendo divenuto un fatto abitudinario e consolidato."}
{"id": "1841879", "revid": "1149807", "url": "https://it.wikipedia.org/wiki?curid=1841879", "title": "Antoine Brumel", "text": "\u00c8 un compositore importante del periodo di Josquin Desprez. Sappiamo poco dei suoi primi anni. Nacque probabilmente a ovest di Chartres, attorno al 1460, forse nella citt\u00e0 di Brunelles. Fu cantore a Notre-Dame de Chartres, poi lavor\u00f2 a Ginevra (fino al 1492), Laon (attorno al 1497) e Parigi (fino al 1500). Dal 1506 fu a Ferrara come maestro di cappella per Alfonso I d'Este, una posizione ricoperta in precedenza, con Ercole I, da Jacob Obrecht e Josquin Desprez. La cappella fu chiusa nel 1510; negli anni successivi, diversi documenti pongono Brumel in relazione con chiese di Faenza e di Mantova; a Mantova forse mor\u00ec attorno al 1513. \u00c8 possibile, comunque, che sia vissuto pi\u00f9 a lungo. Heinrich Glareanus, scrivendo tuttavia molti anni dopo, dice che raggiunse un'et\u00e0 molto avanzata. Sappiamo che dopo l'esperienza ferrarese scrisse almeno un lavoro, la \"Missa de Beata Virgine\".\nLe messe di Brumel sono a quattro voci, con un'importante eccezione, la Missa \"Et ecce terrae motus\" a dodici voci. Si tratta dell'unica messa del periodo con un organico cos\u00ec ampio (di Josquin Desprez abbiamo un mottetto a 24 voci). Le messe, all'epoca, erano a quattro voci, talvolta a cinque o sei. Nel corso del XVI secolo si sviluppa la scrittura polifonica a sei e otto voci; le otto voci in una messa furono superate raramente: polifonisti importanti come Palestrina e Orlando di Lasso, che pure conosceva questo lavoro di Brumel, non scrissero messe a pi\u00f9 di 8 voci (per quanto riguarda i mottetti, nella seconda met\u00e0 del secolo ne abbiamo uno importante di Thomas Tallis a 40 voci). Nella Missa \"Et ecce terrae motus\" Brumel \u00e8 tra i primi a esplorare una strada nuova, dando importanza, anche per il numero elevato delle voci, all'aspetto verticale dell'organizzazione dei suoni, ovvero agli accordi formati dalle note nelle varie voci. All'epoca di Brumel si dava importanza in primo luogo all'aspetto orizzontale (lo sviluppo, in orizzontale, delle melodie nelle singole voci). L'attenzione all'aspetto verticale crescer\u00e0 progressivamente nei decenni successivi, poi nel secolo successivo, per arrivare col Settecento all'armonia tonale. Nel XVI secolo la messa pi\u00f9 nota di Brumel era la \"Missa de Beata Virgine\", una messa parafrasi che utilizza pi\u00f9 melodie gregoriane. Secondo Heinrich Glareanus, che scriveva nel 1547, questa messa nacque in competizione con Josquin Desprez, la cui \"Missa de Beata Virgine\" \u00e8 effettivamente simile nello stile. Anche Heinrich Isaac scrisse \"Missae de Beata Virgine\". Tali messe hanno una peculiarit\u00e0 interessante: il testo liturgico presenta delle aggiunte, legate al tropo \"Spiritus et alme\", all'interno del Gloria. I tropi si possono trovare anche in altre messe polifoniche, come, in precedenza, nelle versioni dell'Ordinario della messa intonate in gregoriano. Il loro uso non fu pi\u00f9 consentito dopo il Concilio di Trento (1545-1563).\nBrumel scrisse anche vari mottetti, chansons e alcuni brani strumentali. In campo non sacro, come Josquin Desprez ha utilizzato anche lo stile, tendenzialmente omoritmico, della frottola italiana (osserviamo che Bartolomeo Tromboncino si trovava a Ferrara nello stesso periodo di Brumel). La sua Missa pro defunctis a quattro voci, un lavoro della maturit\u00e0, si differenzia dal precedente Requiem di Johannes Ockeghem e da quello del contemporaneo Pierre de La Rue perch\u00e9 include il Dies irae."}
{"id": "1841883", "revid": "339392", "url": "https://it.wikipedia.org/wiki?curid=1841883", "title": "Flucht aus Laos", "text": ""}
{"id": "1841886", "revid": "47767", "url": "https://it.wikipedia.org/wiki?curid=1841886", "title": "Eurosia", "text": "Origine e diffusione.\n\u00c8 un nome dall'etimologia incerta: privo di una tradizione greca o latina attestata, si \u00e8 diffuso grazie al culto di santa Eurosia, originatosi nel XV secolo in Spagna ed espansosi poi al Nord Italia, specie in Lombardia, dove \u00e8 prevalentemente diffuso.\nAlcune fonti ipotizzano un'origine greca, ad esempio dalla radice \u03b5\u03c5 (\"eu\", \"bene\") o dal termine \"euroos\" (\"che scorre bene\" e, in senso lato, \"eloquente\"). Secondo alcune agiografie della santa, essa era di origine boema e il suo nome era Dobroslava (che vuol dire \"buona gloria\" o \"gloria gentile\"), di cui Eurosia sarebbe un \"equivalente greco\".\nOnomastico.\nL'onomastico si pu\u00f2 festeggiare il 25 giugno in ricordo di santa Eurosia, martire a Jaca; si ricorda con questo nome anche la beata Eurosia Fabris Barban, detta \"Mamma Rosa\", terziaria francescana, commemorata l'8 gennaio. Alcune fonti attestano anche l'esistenza di un \"sant'Eurosio\" martire a L'Aquila insieme con sant'Eusanio."}
{"id": "1841889", "revid": "1877829", "url": "https://it.wikipedia.org/wiki?curid=1841889", "title": "Telefonia mobile in Africa", "text": "La diffusione della telefonia mobile in Africa \u00e8 pi\u00f9 limitata che nel resto del mondo; mentre in gran parte dell'Occidente la tendenza attuale \u00e8 verso l'obiettivo dei due cellulari (o due carte SIM) per persona, in Africa gran parte della popolazione non dispone del primo cellulare. Il mercato africano \u00e8 per\u00f2 entrato negli anni 2000 in una fase di rapidissimo sviluppo: fra il 2004 e il 2007 l'espansione della telefonia mobile in Africa ha avuto un ritmo tre volte superiore alla media mondiale. Attualmente, la telefonia mobile in Africa \u00e8 sia pi\u00f9 diffusa (come numero di abbonamenti) che pi\u00f9 redditizia di quella fissa.\nIl boom degli anni 2000.\nNumerosi fattori hanno contribuito al boom della telefonia mobile in Africa negli anni 2000.\nI limiti della telefonia fissa.\nUn primo elemento determinante \u00e8 stata l'incapacit\u00e0 della telefonia fissa di penetrare nella societ\u00e0. Nel 2000, l'intera Africa subsahariana contava meno linee telefoniche fisse della sola Manhattan. Le reti fisse in particolare non raggiungono le aree rurali, nelle quali \u00e8 concentrata una parte significativa della popolazione, soprattutto in Africa subsahariana. Delle circa 400.000 localit\u00e0 rurali che si contano in Africa, meno del 3% hanno accesso a una linea fissa. Gli operatori di telefonia mobile hanno sfruttato a proprio vantaggio questa lacuna del servizio fisso, mettendo in atto una strategia molto aggressiva di diffusione della rete cellulare. Gi\u00e0 nel 2006, il 45% della comunit\u00e0 rurali in Africa erano coperte dal segnale GSM. Attualmente, la copertura arriva al 90% in numerosi paesi, fra cui Comore, Kenya, Malawi, Mauritius, Seychelles, Sudafrica e Uganda. Altri paesi che stanno rapidamente progredendo in questo campo (con una copertura superiore al 50%) sono Botswana, Burkina Faso, Burundi, Capo Verde, Guinea, Namibia, Ruanda, Senegal, Swaziland e Togo (dati del 2007).\nIl mercato della telefonia fissa \u00e8 generalmente monopolista, con pochi incumbent principalmente statali che hanno investito poco per espandere il proprio bacino d'utenza al di fuori dei grandi centri cittadini. Questa situazione stia gradualmente cambiando; per esempio, in Kenya e in Botswana \u00e8 iniziato un processo di privatizzazione degli operatori statali Telekom Kenya e Botswana Telecommunications Corporation e di liberalizzazione del mercato. Ciononostante, il mercato della telefonia mobile (in genere aperto da operatori privati) \u00e8 intrinsecamente pi\u00f9 dinamico.\nQuesta tabella mostra le percentuali di paesi africano dove esiste concorrenza totale, parziale o monopolio (\"de iure\" o \"de facto\") per le principali tecnologie di telecomunicazione (telefonia fissa, telefonia mobile, Internet).\nStrategie di mercato.\nGli operatori che hanno introdotto la telefonia mobile in Africa negli anni 2000 hanno scelto modelli di business adatti alla penetrazione nelle fasce pi\u00f9 povere della popolazione. Sono stati commercializzati telefoni cellulari progettati per essere a bassissimo costo, e sono state immesse sul mercato carte prepagate con tagli estremamente bassi.\nAltro elemento chiave della strategia degli operatori della telefonia mobile in Africa \u00e8 stato l'abbattimento dei costi di roaming, particolarmente importante in un continente dove esistono spesso fortissime relazioni fra comunit\u00e0 vicine separate da confini nazionali. Il primo operatore a proporre tariffe con roaming a costo zero \u00e8 stato Celtel nel 2006 con l'iniziativa One Network, che aboliva i costi di roaming fra Uganda, Kenya e Tanzania. Nel 2007 l'offerta \u00e8 stata estesa a Gabon, Repubblica Democratica del Congo, Congo, Burkina Faso, Ciad, Malawi, Niger, Nigeria e Sudan. In seguito, altri operatori africani hanno annunciato l'intenzione di abolire progressivamente i costi di roaming per determinate aree.\nSituazione attuale.\nIn seguito allo sviluppo della telefonia mobile degli anni 2000, oggi l'Africa contribuisce per circa il 7% all'utenza mondiale di telefonia mobile. Nel 2006 in Africa si contavano 198 milioni di abbonati a linee cellulari. Nel gennaio 2008, nel solo Kenya, c'erano gi\u00e0 pi\u00f9 di dieci milioni di numeri mobili funzionanti.\nLa seguente tabella riassume il volume di abbomanenti dei 10 principali operatori di telefonia mobile in Africa.\nRete cellulare e Internet.\nA causa della maggiore diffusione della rete mobile rispetto a quella fissa, in diversi paesi africani una parte rilevante del traffico Internet avviene attraverso cellulare; un esempio sono le Seychelles, che sono il paese africano con la massima penetrazione Internet percentuale, e in cui la maggior parte dell'utenza si collega attraverso la rete mobile. Tuttavia, l'accesso a Internet attraverso la rete GSM rimane estremamente lento (9,6 kbps). Anche le reti 2.5G e 3G non sono risultate adeguate a causa dell'elevato costo dei terminali, dell'enfasi sul traffico video rispetto ai dati, e dell'esitazione delle autorit\u00e0 nella concessione di licenze UMTS. La principale prospettiva per la penetrazione di Internet in Africa appare oggi l'accesso BWA (Broadband Wireless Access) basato sulla tecnologia WiMAX."}
{"id": "1841890", "revid": "767487", "url": "https://it.wikipedia.org/wiki?curid=1841890", "title": "Ventimila leghe sotto i mari (film 1954)", "text": "Ventimila leghe sotto i mari (\"20,000 Leagues Under the Sea\") \u00e8 un film del 1954 diretto da Richard Fleischer e prodotto da Walt Disney, adattamento cinematografico del romanzo omonimo fantascientifico avventuroso di Jules Verne del 1870, gi\u00e0 portato sullo schermo nel 1905, 1907 e 1916.\nVincitore di due premi Oscar, \u00e8 il primo film della Disney girato in CinemaScope e il primo distribuito dalla Buena Vista Distribution dopo la chiusura dell'accordo con la RKO Radio Pictures. \u00c8 considerata la migliore trasposizione cinematografica del romanzo di Verne e un'opera precorritrice del filone dello steampunk.\nLa storia, in Technicolor, \u00e8 ambientata nel periodo successivo alla guerra di secessione.\nTrama.\n1868: la stampa \u00e8 invasa da articoli riguardanti un misterioso mostro marino che affonda le navi incontrate lungo il suo percorso. I pochi testimoni scampati alle stragi raccontano di aver visto due grandi occhi fluorescenti e un corpo di massa enorme muoversi a velocit\u00e0 prodigiosa. Viene organizzata allora una spedizione per liberare i mari dal mostro e Pierre Aronnax, professore naturalista al Museo di storia naturale di Parigi, famoso per aver pubblicato un'opera sulla vita sottomarina, viene chiamato a prendere parte alla spedizione assieme al suo fedele assistente Consiglio. I due s'imbarcano sul motoveliero \"Abraham Lincoln\", nel quale incontreranno il valente fiociniere canadese Ned Land.\nDopo molti mesi di navigazione infruttuosa, quando ormai il comandante della nave medita di abbandonare l'impresa, un uomo di vedetta avvista finalmente qualcosa che sembra essere il famigerato mostro. Le batterie della nave aprono il fuoco, ma la nave viene speronata e subisce gravi danni andando alla deriva. Durante lo scontro Aronnax finisce in mare e Consiglio si tuffa per salvarlo, ma la nave non pu\u00f2 fermarsi a raccoglierli perch\u00e9 incapace di manovrare ed i due finiscono in bal\u00eca delle onde, aggrappati a oggetti galleggianti.\nDopo molte ore, trascinati dalla corrente, arrivano al cospetto di quella che sembra, nella nebbia fitta, un'isola galleggiante. Vi salgono sopra e si rendono conto che si tratta del mostro, o meglio di un battello sottomarino. Il professore s'introduce all'interno del battello con stupore e meraviglia, e Consiglio, mentre sta per seguirlo, ode una voce che chiama dall'esterno: \u00e8 Ned Land, caduto anch'egli in acqua. Nel frattempo Aronnax, affascinato, si \u00e8 addentrato nel sottomarino, raggiungendo una sala con una grande finestra vetrata: da questa scorge uomini con speciali scafandri che camminano sul fondo marino in una processione funebre. I tre vengono poco dopo notati e catturati e quindi portati al cospetto del misterioso capitano Nemo, un principe indiano dallo spirito vendicativo che ha l'obiettivo di ostacolare le grandi potenze mondiali ed in particolare di dare la caccia alle navi di \"quella odiata nazione\". Il capitano Nemo e ci\u00f2 che lo circonda affascinano il professor Aronnax, ma non Consiglio e Ned Land.\nLi attende un lungo viaggio pieno di imprevisti ed avventure, tra cui una passeggiata sottomarina dentro un galeone affondato con scrigno di gioielli, l'attacco di cannibali dopo il quale Ned Land viene rinchiuso in prigione per aver tentato la fuga, l'epica battaglia contro un calamaro gigante, che Ned uccide fiocinandolo in mezzo agli occhi, salvando cos\u00ec la vita al capitano Nemo.\nIl Nautilus raggiunge in seguito la base di \"Vulcania\", dove sono conservati i segreti scientifici di Nemo e che il professore vorrebbe rivelare al mondo, ma alcune navi da guerra, avvertite da messaggi in bottiglia segretamente inviati da Ned, sono ad attenderlo. Nemo sceglie allora di far esplodere l'isolotto ma viene colpito dal fuoco dei fucilieri, restando ferito gravemente: a quel punto d\u00e0 ordine all'equipaggio di affondare nell'oceano. I tre naufraghi si affrettano a fuggire; il giovane primo ufficiale del Nautilus li vede e innesca un combattimento corpo a corpo con Ned, che alla fine si trover\u00e0 costretto a uccidere il suo assalitore. Il film si conclude con Aronnax che vorrebbe tornare indietro a prendere il suo taccuino perso nella fuga, costringendo Ned a tramortirlo per la sua salvezza: il Nautilus affonder\u00e0 dunque con a bordo solo i suoi uomini.\nProduzione.\nIl film ebbe un costo stimato di circa $5.000.000.\nFu il primo film della Disney girato in CinemaScope.\nDistribuzione.\nFu il primo film della Disney distribuito dalla Buena Vista Distribution, dopo la chiusura dell'accordo con la RKO Radio Pictures.\nIn Italia, dopo varie riedizioni cinematografiche fino al 1974, il film fu distribuito in VHS nel 1982 con qualche ristampa nel 1990, e in DVD nel 2003.\nAccoglienza e critica.\n\"Ventimila leghe sotto i mari\" ricevette recensioni positive dai critici e fu il secondo film con il maggiore incasso del 1954 (dopo \"Bianco Natale\"), guadagnando $8.000.000 ai botteghini nell'America settentrionale e divenne un classico notevole della Disney.\nRemake.\nIl 6 gennaio 2009 la rivista \"Variety\" riport\u00f2 in un articolo che un rifacimento intitolato \"20,000 Leagues Under the Sea: Captain Nemo\" stava sviluppandosi alla Disney Pictures, con McG in trattative per dirigerlo e Bill Marsilli alla sceneggiatura. Il film si sarebbe focalizzato sulle origini della figura centrale, capitano Nemo, e la costruzione della sua nave, il Nautilus. McG spieg\u00f2 che il suo film sarebbe stato \u00ab\"pi\u00f9 in sintonia con lo spirito del romanzo\"\u00bb rispetto al film di Fleischer, e che sarebbero state rivelate le origini di Nemo.\nQualche tempo dopo, Justin Marks e Randall Wallace furono incaricati della riscrittura della sceneggiatura; ne usc\u00ec una versione piuttosto cupa e dalle atmosfere scure . Sean Bailey fu delegato alla produzione insieme alla Wonderland Sound and Vision.\nPer la parte di Nemo, McG pens\u00f2 a Will Smith e Sam Worthington come candidati ideali, tuttavia, Smith rifiut\u00f2 l'offerta e con Worthington non ebbe mai l'occasione di discuterne seriamente. Il 18 novembre 2009, la preproduzione fu congelata a tempo indeterminato e McG usc\u00ec dal progetto.\nQualche settimana dopo l'annuncio del fermo del progetto, il produttore Sean Bailey avvicin\u00f2 David Fincher come regista per un possibile riavvio orientato pi\u00f9 verso l'azione e con un forte impatto visivo. Ci\u00f2 che ne usc\u00ec fu il riavvio della produzione con Fincher alla regia e Scott Z. Burns alla sceneggiatura. Il tutto fu mantenuto nel pi\u00f9 stretto riserbo, e il nuovo progetto fu annunciato nel maggio 2010."}
{"id": "1841891", "revid": "1005847", "url": "https://it.wikipedia.org/wiki?curid=1841891", "title": "Eletti al Senato della Repubblica nelle elezioni politiche italiane del 1976", "text": "Questo elenco riporta i nomi dei senatori della VII legislatura della Repubblica Italiana dopo le elezioni politiche del 1976 suddivisi per circoscrizione."}
{"id": "1841892", "revid": "287204", "url": "https://it.wikipedia.org/wiki?curid=1841892", "title": "Pioviggine sopraffusa", "text": "La pioviggine sopraffusa \u00e8 una precipitazione uniforme di goccioline di acqua liquida poste l'una accanto all'altra, che cadono da una nube, con temperatura superficiale sotto 0\u00a0\u00b0C.\nDefinizione.\nCome per la pioviggine, si tratta di un tipo di pioggia in cui il diametro delle gocce \u00e8 inferiore a 0,5\u00a0mm. Le gocce sembrano fluttuare nell'aria, rendendo possibile notare gli spostamenti d'aria. Si produce da nubi basse stratiformi o addirittura da nebbia. A contatto con il suolo, con oggetti o con aeromobili le gocce di pioviggine sopraffusa formano una mescolanza di acqua e ghiaccio che ha una temperatura di 0\u00a0\u00b0C.\nMETAR.\nIl suo codice METAR \u00e8 codice_1."}
{"id": "1841893", "revid": "14691", "url": "https://it.wikipedia.org/wiki?curid=1841893", "title": "Telefonia cellulare in Africa", "text": ""}
{"id": "1841894", "revid": "228746", "url": "https://it.wikipedia.org/wiki?curid=1841894", "title": "Macchia di Giarre", "text": ""}
{"id": "1841896", "revid": "339392", "url": "https://it.wikipedia.org/wiki?curid=1841896", "title": "Strato (meteorologia)", "text": ""}
{"id": "1841898", "revid": "63945", "url": "https://it.wikipedia.org/wiki?curid=1841898", "title": "Joey Trebbiani", "text": ""}
{"id": "1841902", "revid": "1745361", "url": "https://it.wikipedia.org/wiki?curid=1841902", "title": "Ivar Vidfamne", "text": "Secondo l\"'Heimskringla\" e la \"Saga di Herv\u00f6r\", Ivar fu anche re di Norvegia, Danimarca, Sassonia e parte dell'Inghilterra.\nIvar nelle saghe.\nIvar cominci\u00f2 come re di Scania e conquist\u00f2 la Svezia sconfiggendo Ingjald Illr\u00e1\u00f0i; si dice che dopo abbia conquistato tutta la Scandinavia e parte dell'Inghilterra. Per il suo duro governo, molti Svedesi fuggirono ad ovest e popolarono V\u00e4rmland, retta da re Olof Tr\u00e4t\u00e4lja. La sua ultima campagna fu in Russia, dove mor\u00ec sconfitto da Odino travestito (un'altra fonte sostiene che si anneg\u00f2 nel Golfo di Finlandia).\nSecondo la \"Saga degli Ynglingar\" e il \"S\u00f6gubrot\" la sua terra natale era la Scania, ma secondo la \"Saga degli Ynglingar\" dovette fuggire quando suo zio .Gu\u00f0r\u00f6\u00f0r di Scania uccise suo padre Halfdan il Valoroso. La \"Saga degli Ynglingar\", l\"'Historia Norvegi\u00e6\", la \"Saga di Herv\u00f6r\" e la saga \"Af Upplendinga konungum\" narrano che Ivar conquist\u00f2 la Svezia dopo il suicidio di Ingjald e che pi\u00f9 tardi torn\u00f2 indietro per prendere la Danimarca.\nSecondo lo \"Hversu Noregr bygg\u00f0ist\" e la \"Saga di Nj\u00e1ll\", Ivar era figlio di Halfdan il Valoroso (che era detto suo padre anche nella \"Saga degli Ynglingar\" e nella \"Saga di Herv\u00f6r\") figlio di Harald il Vecchio figlio di Valdar figlio di Roar (Hro\u00f0gar) del casato di Skj\u00f6ldung/Scylding. Secondo lo \"Hversu Noregr bygg\u00f0ist\", la \"Saga di Nj\u00e1ll\", lo \"Hyndlulj\u00f3\u00f0\" e il \"S\u00f6gubrot\", Ivar aveva una figlia, Au\u00f0r Mente-Profonda.\nIl \"S\u00f6gubrot\" riporta che quando Ivar era re di Svezia diede sua figlia Au\u00f0r in sposa al re Hr\u0153rekr sl\u00f6ngvanbaugi di Zelanda, nonostante ili fatto che lei volesse sposare il fratello di Hr\u0153rekr, Helgi l'Acuto; Hr\u0153rekr e Au\u00f0r ebbero un figlio, Harald Hildetand. Ivar fece uccidere da Hr\u0153rekr suo fratello Helgi, dopodich\u00e9 attacc\u00f2 e uccise Hr\u0153rekr; tuttavia Au\u00f0r giunse con l'esercito zelandese e ricacci\u00f2 il padre Ivar in Svezia. L'anno seguente, Au\u00f0r si rec\u00f2 in Gar\u00f0ar\u00edki con suo figlio Harald e molti uomini potenti e spos\u00f2 il re del luogo Ra\u00f0bar\u00f0r; questa era l'occasione per Ivar di conquistare la Zelanda.\nLa \"Saga di Herv\u00f6r\" non menziona alcuna figlia di nome Au\u00f0r, ma un'Alfhild; Ivar la diede in sposa a Valdar, che elesse anche vicer\u00e9 di Danimarca.\nQuando Ivar seppe che Au\u00f0r si era sposata senza il suo permesso, schier\u00f2 un grande fyrd da Danimarca e Svezia ed and\u00f2 a Gar\u00f0ar\u00edki. Egli era molto vecchio a quel tempo. Tuttavia, quando furono arrivati ai confini del regno di Ra\u00f0bar\u00f0r, la Carelia, si gett\u00f2 fuoribordo in mare. Harald poi torn\u00f2 in Scania per prendere il potere. Nello \"Hyndlulj\u00f3\u00f0\", Ivar, Au\u00f0r, Hr\u0153rekr e Harald compaiono tutti; compare anche Ra\u00f0bar\u00f0r, ma non ci sono informazioni sulla relazione tra lui e gli altri.\nVoci correlate.\nSaghe in cui compare Ivar Vidfamne:"}
{"id": "1841904", "revid": "729019", "url": "https://it.wikipedia.org/wiki?curid=1841904", "title": "Celtel", "text": "Celtel International \u00e8 una divisione della societ\u00e0 di telecomunicazioni Zain, con sede ad Amsterdam, che opera come fornitore di servizi telefonici GSM in numerosi paesi africani. Fu fondata nel 1998 dal sudanese Mo Ibrahim.\nStoria.\nLa societ\u00e0 inizi\u00f2 a operare nel 1998 con il nome MSI Cellular Investments. Nel gennaio del 2004 cambi\u00f2 nome in \"Celtel International\". Nell'aprile del 2005 fu acquistata da Mobile Telecommunications Company (MTC), uno dei principali operatori telefonici del Medio Oriente, oggi noto come Zain.\nCeltel copre oltre 15 paesi africani, tra cui Burkina Faso, Ciad, Congo-Brazzaville, Congo-Kinshasa, Gabon, Ghana, Kenya, Madagascar, Malawi, Niger, Nigeria, Sierra Leone, Sudan, Tanzania, Uganda e Zambia. A maggio del 2007 contava 20 milioni di abbonamenti, collocandosi fra i primi 10 operatori telefonici in Africa.\nOne Network.\nNel 2006 Celtel ha lanciato il servizio One Network, che annullava i costi di roaming fra Uganda, Kenya e Tanzania. Nel 2007 l'offerta \u00e8 stata estesa a Gabon, Repubblica Democratica del Congo, Congo, Burkina Faso, Ciad, Malawi, Niger, Nigeria e Sudan.\nA partire dall'aprile 2008 Celtel ha iniziato un'operazione di rebranding che porter\u00e0 il nome \"Celtel\" a essere abbandonato a favore di \"Zain\". Zain ha intenzione di estendere \"One Network\" a tutti e 22 i paesi in cui \u00e8 presente."}
{"id": "1841912", "revid": "14691", "url": "https://it.wikipedia.org/wiki?curid=1841912", "title": "Celtel International", "text": ""}
{"id": "1841913", "revid": "14691", "url": "https://it.wikipedia.org/wiki?curid=1841913", "title": "MSI Cellular Investments", "text": ""}
{"id": "1841914", "revid": "14691", "url": "https://it.wikipedia.org/wiki?curid=1841914", "title": "One Network", "text": ""}
{"id": "1841915", "revid": "697352", "url": "https://it.wikipedia.org/wiki?curid=1841915", "title": "Serie D 2008-2009", "text": "La Serie D 2008-2009 \u00e8 la 61\u00aa edizione del campionato di categoria.\nStagione.\nAl torneo prendono parte 166 squadre, divise in 9 gironi, sei dei quali composti da 18 compagini, due da 19 e uno, infine, da 20.\nPlay-off nazionali.\nLe 9 squadre vincitrici dei play-off di girone furono divise in 3 gironi da 3 squadre ognuno in cui le cui vincitrici accederono alle semifinali, insieme alla vincente della Coppa Italia Serie D, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:\nSemifinali.\nAlle semifinali hanno accesso , , e (vincitrice della Coppa Italia Serie D).\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nNote:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "1841917", "revid": "1522738", "url": "https://it.wikipedia.org/wiki?curid=1841917", "title": "Rom (Star Trek)", "text": "Rom \u00e8 un personaggio ricorrente della serie .\nAppartiene alla razza dei Ferengi.\nFiglio di Heldar e \u00e8 il fratello minore di Quark e lavora come barista su DS9, alle dipendenze di quest'ultimo.\nDalla sua prima moglie Prinadora ha avuto un figlio, Nog, che sar\u00e0 il primo Ferengi ad arruolarsi nella Federazione.\nApparentemente sbadato e ingenuo da sembrare meno intelligente di suo fratello, nel corso degli anni si fa apprezzare da O'Brien per le sue capacit\u00e0 in ingegneria.\nVerr\u00e0 infatti assunto come ingegnere, addetto ai sistemi di DS9, prima lavorando nel turno di notte, e successivamente, nel turno di giorno.\n\u00c8 un Ferengi anomalo: non ricerca il profitto a tutti i costi e mostra interesse per l'etica e la struttura sociale della Federazione, la coesione familiare e il riconoscimento professionale: in effetti, la sua vita comincer\u00e0 ad andare per il verso giusto non appena decide di smettere di emulare lo stile di vita di suo fratello.\nSi innamora della bajoriana Leeta, una ragazza \"dabo\" del bar di Quark, e quando, dopo aver superato la propria timidezza si dichiara, scopre di essere ricambiato nel sentimento. Sposa Leeta poco prima che DS9 venga attaccata e occupata dalle forze del Dominio.\nNel 2375 quando il Grande Nagus Zek e la madre Ishka decidono di ritirarsi su Risa, il titolo di Grande Nagus viene assegnato a sorpresa a Rom, perch\u00e9 ritenuto la persona pi\u00f9 adatta a governare Ferenginar nel suo periodo progressista, non mostrando l'avidit\u00e0 tipica della sua gente."}
{"id": "1841918", "revid": "287204", "url": "https://it.wikipedia.org/wiki?curid=1841918", "title": "Rana chensinensis", "text": "La rana cinese (\"Rana chensinensis\" ) \u00e8 un anfibio anuro della famiglia Ranidae, diffuso in Cina e Mongolia."}
{"id": "1841921", "revid": "104458", "url": "https://it.wikipedia.org/wiki?curid=1841921", "title": "Morena Gallizio", "text": "Biografia.\nCarriera sciistica.\nStagioni 1991-1993.\nAltoatesina originaria di Avelengo, polivalente, Morena Gallizio esord\u00ec nel Circo bianco in occasione dei Mondiali juniores di Geilo/Hemsedal 1991, durante i quali vinse la medaglia d'argento nello slalom speciale. Ottenne il primo risultato di rilievo in Coppa del Mondo il 30 novembre 1991 a Lech (23\u00aa in slalom speciale) e nella stessa stagione debutt\u00f2 ai Giochi olimpici invernali: ad fu 23\u00aa nel supergigante e 16\u00aa nella combinata. Ai Mondiali juniores di Maribor vinse una seconda medaglia d'argento, questa volta in supergigante.\nIl 24 gennaio 1992 ottenne il suo primo podio in Coppa del Mondo classificandosi al 3\u00ba posto nello slalom speciale di Haus vinto dalla francese Patricia Chauvet; nello stesso anno esord\u00ec ai Campionati mondiali in occasione della rassegna iridata di Morioka (5\u00aa nello slalom speciale) e partecip\u00f2 ai suoi terzi e ultimi Mondiali juniores: a Montecampione/Colere 1993 si aggiudic\u00f2 due medaglie d'oro (nello slalom speciale e nella combinata) e una d'argento (nello slalom gigante).\nStagioni 1994-2000.\nIl 12 dicembre 1993 conquist\u00f2 il suo ultimo podio in Coppa del Mondo nello slalom speciale di Veysonnaz, concludendo 2\u00aa alle spalle della svedese Pernilla Wiberg per 78 centesimi di secondo. Ai successivi XVII Giochi olimpici invernali di gareggi\u00f2 in tutte le specialit\u00e0, classificandosi 14\u00aa nella discesa libera, 5\u00aa nel supergigante, 9\u00aa nello slalom speciale, 4\u00aa nella combinata e non completando lo slalom gigante.\nNelle stagioni successive non riusc\u00ec pi\u00f9 a ottenere risultati di grande rilievo con altrettanta regolarit\u00e0 e altern\u00f2 le presenze in Coppa del Mondo a quelle in Coppa Europa e in altri circuiti minori. Tuttavia ai Mondiali di Sestriere 1997, i secondi e ultimi cui prese parte, ottenne ancora il 7\u00ba posto nello slalom speciale e il 4\u00ba nella combinata. La Gallizio ottenne buoni piazzamenti anche alle sue ultime Olimpiadi, , dove fu 26\u00aa nella discesa libera, 8\u00aa nello slalom speciale e 5\u00aa nella combinata; disput\u00f2 la sua ultima gara in Coppa del Mondo l'8 gennaio del 1999 a Berchtesgaden in slalom speciale, non riuscendo a qualificarsi per la seconda manche, e si ritir\u00f2 dalle competizioni l'anno seguente: la sua ultima gara fu lo slalom gigante dei Campionati italiani 2000, disputato il 31 marzo a Lizzola e chiuso dalla Gallizio al 21\u00ba posto.\nAltre attivit\u00e0.\n\u00c8 stata sposata con Fabrizio Tescari, a sua volta sciatore alpino."}
{"id": "1841924", "revid": "287204", "url": "https://it.wikipedia.org/wiki?curid=1841924", "title": "13 (album)", "text": ""}
{"id": "1841926", "revid": "255535", "url": "https://it.wikipedia.org/wiki?curid=1841926", "title": "Stefano Della Bella", "text": ""}
{"id": "1841930", "revid": "287204", "url": "https://it.wikipedia.org/wiki?curid=1841930", "title": "Me\u00f0 su\u00f0 \u00ed eyrum vi\u00f0 spilum endalaust", "text": "Me\u00f0 su\u00f0 \u00ed eyrum vi\u00f0 spilum endalaust (IPA: , ) - italiano: \"Con un ronzio nelle orecchie suoniamo all'infinito\", \u00e8 il quinto album di studio dei Sigur R\u00f3s, uscito nel giugno 2008, anticipato dal singolo \"Gobbledigook\", scaricabile gratuitamente dal sito della band."}
{"id": "1841934", "revid": "287204", "url": "https://it.wikipedia.org/wiki?curid=1841934", "title": "Gaston Waringhien", "text": " Celebre figura del mondo esperantista, firm\u00f2 alcune delle sue opere con gli pseudonimi Georges E. Ma\u016dra, A. Nurak, e A. Papadiamantopoulos. \nPresidente della Akademio de Esperanto dal 1963 al 1979, fu anche condirettore di \"Literatura Mondo\" e caporedattore di \"La Nica Literatura Revuo\". In campo letterario viene ricordato per aver tradotto molte opere dal francese, tedesco ed inglese in esperanto, contribuendo anche all\"'Angla Antologio\" (in italiano: Antologia Inglese). In campo pi\u00f9 specificatamente linguistico, collabor\u00f2 al \"Plena Vortaro\" (1930 e successive edizioni), al \"Plena Ilustrita Vortaro\" (1970), ed il \"Granda Vortaro Esperanta-Franca\" (1957).\nOpere.\nPubblicazioni postume:"}
{"id": "1841944", "revid": "1573940", "url": "https://it.wikipedia.org/wiki?curid=1841944", "title": "Chiesa Aragonese", "text": "L'edificio conosciuto col nome di chiesa Aragonese \u00e8 una chiesa sconsacrata di Cagliari. Sorge, all'interno di un cortile, in via Pietro Leo, nel quartiere Monte Urpinu.\nStoria e descrizione.\nL'edificio venne eretto tra il XVII e il XVIII secolo, per volont\u00e0 di Giovanni Sanjust, barone di Teulada, sopra le rovine di una chiesa bizantina. Alla fine del XIX secolo la chiesetta venne restaurata, con l'aggiunta anche di alcune decorazioni in stile Liberty. I danni causati dai bombardamenti del 1943 richiesero ulteriori restauri, attuati nel 1968.\nLa chiesa \"Aragonese\" \u00e8 di modeste dimensioni. Esternamente, presenta in facciata una finestra con balconcino in ferro battuto; lungo il fianco sinistro si trova un contrafforte. Un cupolino bizantineggiante, con copertura in coccio pesto, corona l'edificio. L'interno presenta un'unica navata, con copertura a capriate lignee, rette da mensole di pietra. Addossata alla controfacciata \u00e8 presente una cantoria, o coro alto, anch'essa in legno e sorretta da mensole. Il presbiterio, a pianta quadrangolare, \u00e8 innalzato di un gradino rispetto al pavimento della navata; vi si accede tramite un arco a sesto acuto. Come gi\u00e0 accennato, il presbiterio \u00e8 coperto da una cupola, con base ottagonale, poggiante su pennacchi cilindrici.\nL'edificio, recentemente restaurato dal Comune di Cagliari, \u00e8 stato riaperto in occasione dell'edizione 2008 di Monumenti Aperti ed \u00e8 destinato a ospitare iniziative culturali."}
{"id": "1841945", "revid": "585241", "url": "https://it.wikipedia.org/wiki?curid=1841945", "title": "Monte San Salvatore (Svizzera)", "text": "Il Monte San Salvatore alto 912\u00a0m s.l.m. \u00e8 un monte della Svizzera nel Canton Ticino nei pressi di Lugano e di Paradiso.\nStoria.\nDal 1890 \u00e8 raggiungibile da Paradiso tramite funicolare costruita da Franz Josef Bucher e Josef Durrer-Gasser.\nDescrizione.\nLa vetta \u00e8 raggiungibile in circa 1 ora e mezza con un dislivello di 150\u00a0m con una lunghezza totale di 250\u00a0m tramite la ferrata del Monte San Salvatore. Dalla cima del monte si ha una vista sul lago di Lugano e su tutto il Luganese e il Mendrisiotto. Dal Monte San Salvatore si pu\u00f2 effettuare un'escursione di due ore e mezzo dal quartiere di Carona a Morcote.\nSul Monte San Salvatore si trova un ripetitore della RSI che trasmette in digitale terrestre i programmi di RSI LA1, RSI LA2, TSR1 e SF1 ricevibili anche in Italia nelle aree principalmente a ridosso del confine sul canale 24. Fino al 2006 era presente un ripetitore analogico che trasmetteva TSI 1 sul ch. H (ch. 10), ricevibile anche in Italia. In precedenza, fin dal 1943, vi esisteva un importante centro di studi sui fulmini, che venne smantellato nel 1982; al suo posto \u00e8 stato allestito un museo.\nLa funicolare.\nDalla stazione di Paradiso parte la Funicolare Monte San Salvatore, che passando per Pazzallo raggiunge il ristorante posto sotto la vetta del monte.\nBibliografia.\nAA.VV., \"Guida d'arte della Svizzera italiana\", Edizioni Casagrande, Bellinzona 2007, 241-242."}
{"id": "1841949", "revid": "324090", "url": "https://it.wikipedia.org/wiki?curid=1841949", "title": "L'inverno della paura", "text": "L'inverno della paura \u00e8 un romanzo horror di Dan Simmons, pubblicato nel 2002.\nTrama.\nQuarant'anni dopo gli eventi narrati in L'estate della paura, Dale Stewart, il leader del gruppo di ragazzi che nel 1960 aveva sfidato e distrutto il male che albergava nella vecchia scuola elementare, torna ad Elm Heaven, il paese della sua infanzia, dove quei fatti ebbero luogo. A cinquantun anni di et\u00e0, Dale, professore universitario e scrittore di romanzi storici, \u00e8 un uomo in declino, preda di una subdola forma di depressione. Ha completamente dimenticato i fatti di quella lontana estate, che ricorda solo per gli aspetti positivi e per la solare felicit\u00e0 dei giorni trascorsi con gli amici pi\u00f9 cari. Uno di loro, Duane McBride, era morto in circostanze misteriose, proprio a causa della pericolosa avventura in cui si erano imbarcati, ed oggi Dale si sente mosso da un incoffessato senso di colpa per quella morte, attribuita ufficialmente ad una disgrazia.\nDale si \u00e8 lasciato alle spalle una moglie e due figlie, il suo matrimonio \u00e8 fallito a causa di una sua relazione con una studentessa, che dopo una breve ed infuocata parentesi di passione, ha perso interesse per l'eccentrico professore, e lo ha lasciato alla sua solitudine. Dale, reduce da un tentativo di suicidio, sempre pi\u00f9 solo, decide di tornare al paese, per scrivere un romanzo maturo, pi\u00f9 profondo delle sue opere abituali, in cui ricostruire gli eventi di quella lontana estate dimenticata. Per compiere questa operazione di immersione nel suo passato (e vincere nel contempo le insidie del suo presente) l'uomo affitta la vecchia fattoria appartenuta alla famiglia dello scomparso amico Duane. La casa \u00e8 rimasta pressoch\u00e9 intatta, nel seminterrato Dale ritrova le cose del suo amico, avido lettore e genio precoce. Ma presto la sua permanenza in quei luoghi, nei mesi che precedono il Natale, in un clima sempre pi\u00f9 freddo e disagevole, diventa progressivamente un incubo. Fantasmi, allucinazioni, paure reali o immaginarie si sovrappongono l'una alle altre, i misteri del passato non riemergono alla memoria, ma antichi conoscenti si fanno nuovamente vivi, con il loro carico di sentimenti e passioni irrisolte.\nLungi dal risolvere i propri problemi, Dale precipita in un incubo soffocante, mentre i suoi sensi di colpa minano la stabilit\u00e0 delle sue percezioni e una rinnovata pulsione suicida si fa strada in lui."}
{"id": "1841951", "revid": "149587", "url": "https://it.wikipedia.org/wiki?curid=1841951", "title": "Ostruzionismo parlamentare", "text": ""}
{"id": "1841956", "revid": "287204", "url": "https://it.wikipedia.org/wiki?curid=1841956", "title": "Monetazione di Cosa", "text": "La monetazione di Cosa riguarda un gruppo di monete che recano l'etnico o .\nQueste monete sono state coniate a \"Cosa\" (o \"Cossa\") \"Vulcentium\", una colonia romana che si trovava tra i centri di \"Portus Herculis\" e \"Gravisc\u00e6\".\nPlinio il vecchio l'indica come dipendente da Vulci e colonizzata da Roma: \"Cossa Vulcentium a populo romano deducta\".\nLa deduzione della colonia \u00e8 del 273 a.C. stante quanto scritto sulle epitomi di Livio e da Velleio Patercolo.\nLe monete.\nLa monete con la scritta o sono generalmente trovate in Etruria, da qui l'attribuzione a questo centro anzich\u00e9 ad altri centri nell'Italia meridionale.\nI tesori pi\u00f9 rilevanti vedono le monete di Cosa principalmente assieme a monete di Roma e poi a monete di Neapolis, Cales, Suessa, Teanum, colonie o alleati di Roma che hanno coniato tra il 270 ed il 210.\nLe monete sono quindi monete coniate da una colonia romana nell'ambito dell'autonomia che avevano le colonia nel III secolo.\nDal punto di vista stilistico le monete sono strettamente affini ai bronzi romani con i tipi di Minerva / protome equina.\nI tipi sono due:\nMarte e Minerva.\nLe monete del tipo \"Marte\" presentano al dritto la testa della divinit\u00e0 barbata ed elmata ed al rovescio la testa di cavallo con testiera, posto sopra un delfino che nuota. Sono presenti due varianti: in una il cavallo \u00e8 volto a sinistra e nell'altra a destra.\nLe monete del tipo \"Minerva\" presentano al dritto una testa femminile con un elmo corinzio e la legenda . Questa testa \u00e8 interpretata o come la dea Minerva oppure, data le legenda, come la personificazione di Cosa. Al rovescio \u00e8 raffigurato una protome di cavallo con testiera. La legenda \u00e8 o \nPesi.\nLe monete hanno pesi medi uguali a quelli delle monete romane contemporanee."}
{"id": "1841957", "revid": "269352", "url": "https://it.wikipedia.org/wiki?curid=1841957", "title": "Licenze libere", "text": ""}
{"id": "1841958", "revid": "19324189", "url": "https://it.wikipedia.org/wiki?curid=1841958", "title": "Agelada", "text": ""}
{"id": "1841961", "revid": "736476", "url": "https://it.wikipedia.org/wiki?curid=1841961", "title": "Greatest Hits and More More More", "text": "Greatest Hits and More More More \u00e8 una delle pi\u00f9 recenti raccolte di successi del gruppo femminile britannico delle Bananarama, la terza ufficialmente promossa dal gruppo, pubblicata il 7 maggio del 2007 su etichetta Warner Bros. Records. La compilation contiene in totale 22 singoli di successo della band, registrati tra 1982 e 1991. L'album, pubblicato per celebrare l'anniversario dei 25 anni trascorsi dall'uscita del primissimo singolo delle ragazze, ripropone i brani della loro prima raccolta ufficiale, \"The Greatest Hits Collection\" del 1988, a cui si aggiungono altre 8 tracce, costituite da singoli esclusi da quella prima collection oppure pubblicati nel periodo successivo, tra 1989 e 1992. La parte di titolo aggiunta alla recente raccolta \u00e8 rappresentata da \"More More More\", titolo dell'ultimo singolo estratto, nel 1993, dall'album \"Please Yourself\" del 1992, l'unico dei 3 singoli tratti da quel long playing ad essere contenuto nella compilation del 2007."}
{"id": "1841963", "revid": "131358", "url": "https://it.wikipedia.org/wiki?curid=1841963", "title": "Cambuur Leeuwarden", "text": ""}
{"id": "1841964", "revid": "4711", "url": "https://it.wikipedia.org/wiki?curid=1841964", "title": "Gen\u00e7lerbirli\u011fi S.K.", "text": ""}
{"id": "1841968", "revid": "320578", "url": "https://it.wikipedia.org/wiki?curid=1841968", "title": "Filtropressatura", "text": ""}
{"id": "1841970", "revid": "339392", "url": "https://it.wikipedia.org/wiki?curid=1841970", "title": "Rtsi", "text": ""}
{"id": "1841978", "revid": "282159", "url": "https://it.wikipedia.org/wiki?curid=1841978", "title": "Antudu", "text": ""}
{"id": "1841985", "revid": "1728", "url": "https://it.wikipedia.org/wiki?curid=1841985", "title": "Breisach", "text": ""}
{"id": "1841986", "revid": "1123126", "url": "https://it.wikipedia.org/wiki?curid=1841986", "title": "Parrocchie della Diocesi di Albano", "text": ""}
{"id": "1841987", "revid": "765341", "url": "https://it.wikipedia.org/wiki?curid=1841987", "title": "Stadio ad azione", "text": "Lo stadio (ovvero l'insieme di parte statorica e rotorica) di una turbina viene definito ad azione quando l'espansione del fluido (generalmente vapore allo stato saturo o surriscaldato) avviene esclusivamente nello statore e la pressione statica del fluido a monte ed a valle del rotore risulta quindi essere la stessa. Introducendo la definizione di grado di reazione R, definito come il salto di entalpia a cavallo del rotore rispetto al salto entalpico totale a cavallo dello stadio, una turbina ad azione \u00e8 caratterizzata dall'avere R = 0.\nIn questa tipologia di turbine, il vapore attraversa inizialmente la prima parte fissa dello stadio chiamata statore, caratterizzata da una configurazione convergente-divergente, espandendosi e quindi diminuendo la propria pressione e aumentando la velocit\u00e0. All'uscita dello statore il vapore investe la palettatura rotorica con velocit\u00e0 relativa tangente alle palette stesse nel loro bordo d'attacco. Le pale del rotore, con il loro profilo simmetrico, determinano invece dei condotti a sezione costante, attraversati quindi da vapore con velocit\u00e0 relativa costante e senza variazioni di pressione. La forma del canale, determinata da due pale consecutive, obbliga il vapore a deviare dalla direzione iniziale (imposta dallo statore), esercitando quindi sulle pale una spinta diretta secondo la tangente alla circonferenza periferica del rotore e producendo lavoro all'asse di rotazione. \nTrascurando le perdite per attrito nel canale, la velocit\u00e0 relativa del vapore in uscita dal rotore \u00e8 uguale in modulo a quella in ingresso e tangente al bordo d'uscita della palettatura. La velocit\u00e0 assoluta di uscita \u00e8 invece data dalla somma vettoriale della velocit\u00e0 di trascinamento e della velocit\u00e0 relativa e dovrebbe avere una direzione coincidente con l'asse del rotore per ottenere minime perdite allo scarico, perdite associate principalmente all'energia cinetica del vapore uscente.\nTipicamente sono ad azione i primi stadi delle turbine assiali a vapore, per il maggior salto entalpico (e quindi il maggior lavoro prodotto) smaltito da questo tipo di stadi rispetto agli stadi a reazione, vantaggio per\u00f2 bilanciato dal minor rendimento."}
{"id": "1841996", "revid": "6923", "url": "https://it.wikipedia.org/wiki?curid=1841996", "title": "Lana", "text": "La lana \u00e8 una fibra tessile naturale che si ottiene dal vello di ovini (pecore e di alcuni tipi di capre), conigli, camelidi (cammelli, lama, vigogna, alpaca...) e produzioni minori da cani (chiengora), yak e antilope tibetana (Shahtoosh). La lana che si viene ad ottenere viene definita \"lana vergine\".\nUn altro metodo per ricavare la lana \u00e8 quello di recuperarla dopo la macellazione della pecora stessa. La lana che si ricava si chiama \"lana di concia\". L'industria inoltre riutilizza la lana ricavata dagli scarti di produzione; si parla in questo caso di \"lana rigenerata\", e il procedimento \u00e8 detto ciclo rigenerato.\nStoria.\nSi hanno diverse testimonianze scritte e archeologiche dell'utilizzo della lana gi\u00e0 nella preistoria. Sebbene i reperti archeologici in lana pi\u00f9 antichi sono invece datati intorno al 1800 a.C., secondo alcuni studi, in Mesopotamia la lana era utilizzata gi\u00e0 a partire dal 3000 a.C.\nMolte raffigurazioni su ceramica testimoniano l'importanza della lana nell'Antica Grecia, dove nell'Et\u00e0 del ferro costituiva la materia tessile pi\u00f9 utilizzata.\nAnticamente i fiocchi di lana venivano strappati dal vello dell'animale. Ai romani si deve l'introduzione delle cesoie per la tosatura del bestiame. I romani conoscevano inoltre le tecniche di produzione del feltro, una particolare stoffa ricavata dalla lana e dalle pelli degli animali.\nL'industria della lana attravers\u00f2 in Europa un periodo fiorente durante il Medioevo fino alle migrazioni barbariche, quando i danni agli allevamenti ne arrestarono lo sviluppo.\nA partire dall'XI secolo in Europa operarono delle corporazioni che controllavano la vendita e lo scambio delle merci. Tra queste corporazioni figuravano in Italia anche le corporazioni dell'arte della lana.\nDal XIII secolo l'Inghilterra primeggi\u00f2 in Europa per la produzione della lana. Nel 1370 venivano prodotte in Inghilterra 44 tipologie di lana differenti.\nTra il 1400 e il 1700, la selezione del bestiame port\u00f2 in Spagna alla creazione della pecora merino.\nNel 1810 vennero costruiti in Gran Bretagna i primi impianti di filatura meccanica.\nOrigine.\nGli animali da cui si ricava la lana sono: \nAspetto.\nLa lana, una volta lavata per ripulirla e sgrassarla, pu\u00f2 presentare tinte diverse, in particolare: avorio, bianco, nero o marrone.\nLe fibre di lana hanno una lunghezza che va da 40\u00a0mm a 350\u00a0mm e un diametro che va da 16\u00a0\u03bcm fino ad oltre\u00a050\u00a0\u00b5m.\nNell'analisi microscopica, si pu\u00f2 notare che longitudinalmente nelle fibre di lana si distinguono le seguenti zone, andando dall'esterno verso l'interno della fibra:\nSotto le scagliette si trovano nell'ordine:\nNella cuticola sono presenti delle caratteristiche scagliette che ne ricoprono la superficie esterna, mentre la sua sezione \u00e8 di tipo circolare. Queste caratteristiche microscopiche sono la causa della lucentezza della lana.\nPropriet\u00e0 generali.\nLa fibra, che \u00e8 costituita da una sostanza proteica, la cheratina, ha lunghezza tra i 2 e i 90\u00a0mm e sezione circolare; \u00e8 rivestita esternamente da squame e presenta numerose ondulazioni elastiche, origine della caratteristica \"arricciatura\". Questa struttura conferisce alla lana morbidezza, elasticit\u00e0, igroscopicit\u00e0 ed elevata termocoibenza, resistenza termica a secco, per via dell'aria trattenuta tra le fibre. Scarsa invece la resistenza alle sollecitazioni meccaniche.\nRispetto alle altre fibre tessili, ha bassissima tenacit\u00e0 (1,2-1,7 g/den), buon allungamento (30~50%), elevata igroscopicit\u00e0 e ottima resistenza a muffe e batteri, ma pu\u00f2 essere attaccata dalle tarme.\nPropriet\u00e0 termiche.\nLa lana \u00e8 una fibra calda al tatto e dotata di alta termocoibenza. Quest'ultima caratteristica determina che gli indumenti tessuti con la lana risultino pi\u00f9 spessi con un conseguente trattenimento di una maggiore quantit\u00e0 di aria.\nIl calore provoca sulla fibra della lana la degradazione. Una prima degradazione che si manifesta con un impercettibile ingiallimento pu\u00f2 cominciare attorno ai 70\u00a0\u00b0C; a 130\u00a0\u00b0C inizia la decomposizione; infine, a 170\u00a0\u00b0C si ha uno sviluppo di ammoniaca. Tuttavia, la lana pu\u00f2 rimanere esposta per brevi tempi senza soffrire degradazione anche a una temperatura di 200\u00a0\u00b0C; questa propriet\u00e0 viene sfruttata dalle industrie per l'operazione di \"termofissaggio\".\nLa lana \u00e8 dotata anche di \"termoplasticit\u00e0\" ed \u00e8 relativamente resistente alla fiamma e, bruciando, sviluppa un odore simile all'osso bruciato contemporaneamente alla formazione di piccoli grani neri che, se toccati, si polverizzano.\nIl tessuto di lana non solo isola dal freddo ma anche dal caldo; alcune popolazioni africane la usano di giorno per ripararsi dal caldo e la sera dal freddo.\nProduzione e lavorazione.\nLa prima fase di produzione della lana \u00e8 in genere l'operazione di tosatura, ovvero il taglio del pelo dell'animale vivo a mano o con cesoie meccaniche, che per le pecore avviene normalmente in primavera e talvolta anche in autunno. Nel secondo caso la lana ottenuta, che prende il nome di \"lana bistosa\", presenta fibre pi\u00f9 corte.\nIn alcuni casi, la lana viene tosata da animali morti per cause naturali o macellati: si parla in questo caso di \"lana da concia\" e la qualit\u00e0 \u00e8 inferiore rispetto a quella ottenuta dalla tosatura degli animali vivi.\nLa lana di tosatura \u00e8 generalmente \"lana sucida\", cio\u00e8 impregnata di sostanze grasse e altre impurit\u00e0 che vanno eliminate nella successiva fase di lavatura. Se invece le pecore sono lavate prima della tosatura, la lana di tosatura viene detta \"lana saltata\".\nLa lana tosata viene quindi arrotolata sotto forma di balle e inviata nei lanifici per la sua lavorazione.\nNel lanificio, dopo la cernita (che serve a classificare le varie tipologie di fibre), la lana viene lavata, battuta e lubrificata. In particolare il lubrificante viene applicato durante l'operazione di ensimaggio, che ha lo scopo di evitare l'accumulo di cariche elettrostatiche sulla lana.\nA seconda della lunghezza delle fibre, la lana \u00e8 poi sottoposta a filatura cardata (se a fibra corta) oppure a pettinatura (se a fibra lunga). I fili cos\u00ec ottenuti sono quindi raccolti nei rocchetti, passando quindi alla tessitura. La tintura pu\u00f2 essere eseguita dopo la fase di tessitura o durante altre fasi della lavorazione, a seconda del tipo di lana.\nUtilizzi.\nLa lana \u00e8 usata principalmente come fibra tessile nella fabbricazione di vestiario, coperte, tappeti, tessuti per arredamento e imbottiture (cuscini e materassi). Non \u00e8 impiegata invece nei tessuti usati in ambito tecnico ed industriale.\nSpesso viene mescolata con altre fibre, in particolare:\nLa lana di pecora viene utilizzata inoltre sotto forma di materassini come materiale biotecnologico nell'ambito dell'edilizia, per isolare termicamente tetti e pareti degli edifici. In questo caso, subisce le stesse lavorazioni di lavatura della lana per maglieria o tessitura, viene cardata con gli stessi macchinari ed anzich\u00e9 essere filata, viene agugliata e confezionata in rotoli, cos\u00ec da permettere l'utilizzo sia in verticale che in piano. La densit\u00e0 non deve essere mai inferiore ai 30\u00a0kg/m\u00b3 e lo spessore del materassino non inferiore ai 5\u00a0cm."}
{"id": "1842000", "revid": "834", "url": "https://it.wikipedia.org/wiki?curid=1842000", "title": "Agia", "text": ""}
{"id": "1842002", "revid": "767487", "url": "https://it.wikipedia.org/wiki?curid=1842002", "title": "Harry O. Hoyt", "text": "La sua carriera cominci\u00f2 nell'era del muto, nel cinema. Il suo film del 1925 \"Il mondo perduto\", basato sul romanzo di Arthur Conan Doyle, \u00e8 senz'altro la migliore di tutte le sue opere, soprattutto nell'animazione.\nEra fratello dell'attore Arthur Hoyt."}
{"id": "1842008", "revid": "37401", "url": "https://it.wikipedia.org/wiki?curid=1842008", "title": "De malo", "text": ""}
{"id": "1842014", "revid": "1921140", "url": "https://it.wikipedia.org/wiki?curid=1842014", "title": "Miss Othmar", "text": ""}
{"id": "1842016", "revid": "260676", "url": "https://it.wikipedia.org/wiki?curid=1842016", "title": "Eventide", "text": ""}
{"id": "1842018", "revid": "106456", "url": "https://it.wikipedia.org/wiki?curid=1842018", "title": "Guerre apache", "text": "Le guerre apache furono combattute durante la seconda met\u00e0 del XIX secolo tra gli Stati Uniti e molte trib\u00f9 stazionate oggi negli Stati Uniti sudoccidentali. A queste guerre parteciparono anche civili statunitensi e messicani.\nAnche se minori per numero ed armamento, gli Apache riuscirono a resistere e ad affrontare le offensive militari, grazie alla loro buona conoscenza del terreno. In generale, l'avversione contro gli indigeni fu causata dai giornali e da coloro che erano interessati alle risorse della zona. Alcuni storici raggruppano gli Apache ed i Navajo poich\u00e9 hanno un'origine comune, una lingua (l'athapascano) ed una cultura simile. Gli Stati Uniti si scontrarono con i Navajo e gli Apache (che si chiamano tra loro \"Inde, T`Inde, N`ne\" = \"popolo\") per il possesso delle terre e per cause commerciali.\nSpesso i nativi americani erano provocati dai colonizzatori bianchi, da speculatori, o dalle politiche federali in via di sviluppo. \"Leader\" apache come Mangas Coloradas dei Coppermine Tchihende, Cuchillo Negro degli Warm Springs Tchihende, Mahko dei Bedonkohe Ndehndahe, Coleto Amarillo dei Nednhi Ndehndahe, Santana dei Sierra Blanca Sehende (noti anche come Sierra Blanca Mescaleros), Mateo e Verancia dei Sacramento Sehende (noti anche come Sacramento Mescaleros), Marco dei Guadalupe Iyutahende (noti anche come Guadalupe Mescaleros), Gomez dei Limpia Iyutahende (noti anche come Limpia Mescaleros), Cochise degli Tsokanende (noti anche come Chiricahuas), Nana della banda Warm Springs Tchihende, Delgadito della banda Coppermine Tchihende, Victorio della banda Warm Springs Tchihende, Loco della banda Coppermine Tchihende, Juh della banda Nednhi Ndehndahe, Geronimo dei Bedonkohe Ndehndahe, Chuntz dei Tonto, Delshay dei Tonto, condussero una incessante guerra e continui raid contro i non-apache e resistettero ai tentativi dei militari, condotti con la persuasione e l'inganno o con la forza, di deportarli in varie riserve.\nLe guerre apache furono tra le prime e poi le ultime guerre indiane nonch\u00e9, dal punto di vista delle risorse e delle perdite umane, il conflitto pi\u00f9 pesante.\nAvvenimenti successivi alla guerra messicano-statunitense.\nQuando gli Stati Uniti entrarono in guerra contro il Messico, molte bande apache promisero di lasciar transitare in sicurezza i soldati statunitensi, attraverso i loro territori. Quando gli Stati Uniti nel 1846 ripresero possesso dei precedenti territori messicani, Mangas Coloradas, capo dei Coppermine Mimbre\u00f1os e capo principale di tutti i Mimbre\u00f1os (Tchihendeh), firm\u00f2 un trattato di pace, rispettandoli come conquistatori delle terre messicane. Si tratt\u00f2 di un trattato non facile tra gli Apache e i nuovi colonizzatori degli USA, che con l'influenza delle miniere d'oro intorno alle Santa Rita Mountains port\u00f2 al conflitto. Nel 1851, vicino a Pinos Altos, presso i campi minerari, Mangas Coloradas fu personalmente aggredito da un gruppo di minatori che lo legarono a un albero e lo frustarono fino a ridurlo in gravi condizioni. Simili incidenti continuarono, in violazione del trattato, portando a una rappresaglia degli Apache. \nNella primavera 1857 fu organizzata una spedizione contro i Mogollones e i Coyoteros, affidando il comando delle operazioni al col. Benjamin L.E. de Bonneville, affiancato dal col. Dixon S. Miles e dal col. William W. Loring: raggiunto il Rio Gila e proseguendo lungo il Rio Mimbres nel Black Range, in una zona dove non si trovavano ostili, i Pueblos di Loring scoprirono e attaccarono un accampamento Mimbre\u00f1o nel Canyon de Los Muertos Carneros: sei o sette Apache, tra cui Cuchillo Negro, capo degli Warmspring Mimbre\u00f1os e secondo capo di tutti i Mimbre\u00f1os (Tchihendeh), reduce da una scorreria ai danni dei Navaho con un bottino di circa 1.000 pecore, furono uccisi, nove donne e bambini catturati e alcuni capi di bestiame presi come bottino (25 maggio 1857). Circa un mese pi\u00f9 tardi le colonne di Bonneville e Miles, con i Dragoni del cap. R. S. Ewell all'avanguardia, assalirono un accampamento Coyotero a circa 50 miglia dal Monte Graham, in Arizona, uccidendo o ferendo decine di Apache (27 giugno 1857); in varie occasioni i militari spararono contro i Mimbre\u00f1os che mostravano la bandiera bianca, e Delgadito (secondo capo dei Coppermine Mimbre\u00f1os, che nella stessa primavera si trasfer\u00ec a Janos con 50 Mimbre\u00f1os) ne inform\u00f2 l'agente indiano Michael Steck il quale pot\u00e9 solo consigliare gli Apache che non si erano recati in Messico di raggrupparsi intorno a Fort Thorn; i Coyoteros, tramite Steck, chiesero la pace (lo stesso Steck intercedette anche col comandante di Fort Defiance in favore della liberazione dei Coyoteros catturati durante la campagna, alcuni dei quali erano nel frattempo morti in prigionia) rinunciando alle incursioni nel Nuovo Messico, e il 2 settembre 1857 il capo Chino Pe\u00f1a si present\u00f2 all'agenzia; finalmente, nel settembre, le truppe di Bonneville fecero ritorno alle basi. Nel dicembre del 1860, 30 minatori sferrarono un attacco a sorpresa a un accampamento di Bedonkohes sulla sponda ovest del Mimbres River: in accordo con lo storico Edwin R. Sweeney, i minatori \u00ab[...] uccisero quattro indiani, e catturarono 13 donne e bambini\u00bb. Seguirono ritorsioni da parte degli Apache, con raid contro cittadini statunitensi e le loro propriet\u00e0. Questo periodo a volte \u00e8 chiamato \"guerra apache\". \nAll'inizio del 1861, il tenente George N. Bascom e le truppe statunitensi attirarono Cochise, principale capo dei Chiricahua (Tsokanendeh), la sua famiglia e parecchi altri guerrieri in una trappola ad Apache Pass nell'Arizona meridionale: Cochise riusc\u00ec a scappare ma la sua famiglia e i guerrieri rimasero in cattivit\u00e0. I negoziati non ebbero successo e scoppiarono i combattimenti. Il Bascom Affair fin\u00ec quando i fratelli di Cochise e altri guerrieri furono impiccati. Successivamente, sempre nel 1861, Mangas Coloradas e Cochise, suo genero, legati in alleanza, si accordarono per portare tutti gli anglo-americani fuori dai territori apache. Al loro fianco, insieme a capi coetanei dello stesso Cochise, quali Delgadito e Nana, gi\u00e0 secondo capo degli Warmspring Mimbre\u00f1os e luogotenente di Cuchillo Negro, o Francisco, capo degli Eastern White Mountain Coyoteros, combattevano giovani capi guerrieri come Victorio, Juh e il non ancora famoso Geronimo.\nSebbene la vittoria definitiva non fosse conseguita, la popolazione bianca fu via via sensibilmente ridotta per diversi anni durante la guerra civile americana. Nell'estate del 1862 Mangas Coloradas, dopo la guarigione da una ferita di pallottola al torace, incontr\u00f2 un intermediario per stipulare una pace con gli statunitensi. Nel gennaio 1863 decise d'incontrarsi personalmente con i \"leader\" militari statunitensi a Fort McLane, vicino a Hurley nel sud del Nuovo Messico.\nMangas arriv\u00f2 con una bandiera bianca di tregua per incontrare il generale di brigata Joseph Rodman West, un ufficiale della milizia californiana e futuro senatore della Louisiana. Alcuni soldati armati lo presero in custodia e viene riportato che West diede l'ordine di esecuzione alle guardie. Quella notte Mangas fu torturato con baionette arroventate, e quando si ribell\u00f2 fu ucciso a fucilate. Il giorno seguente i soldati statunitensi gli tagliarono la testa, la bollirono e inviarono il cranio allo Smithsonian Institution. La mutilazione del corpo di Mangas ebbe l'unico effetto di aumentare l'ostilit\u00e0 tra gli Apache e gli Stati Uniti.\nAvvenimenti successivi alla guerra civile americana.\nLa guerra civile americana occup\u00f2 molti soldati del sud del Paese, incluso il generale James Henry Carleton, che decise di rimuovere i Navajos e gli Apache dalle riserve. Inizialmente il fine era rendere la valle del Rio Grande sicura per gli insediamenti e per fermare le incursioni contro i bianchi che attraversavano la zona. Nel tardo 1860, Carleton cominci\u00f2 a forzare le varie bande di Apaches Mescalero nella riserva di Bosque Redondo. Carleton arruol\u00f2 l'amico di un tempo dei Navajo, Kit Carson, per radunarli, e dopo aver distrutto i raccolti, e il bestiame, inviarli sulla lunga via (The Long Walk) fino a Bosque Redondo. Soldati e civili perseguitarono varie bande di Apache per una variet\u00e0 di ragioni tra gli anni sessanta e ottanta del XIX secolo.\nVictorio, Juh, Geronimo e l'ultima resistenza Apache.\nDopo ventidue anni di guerriglia, Cochise, capo indiscusso delle trib\u00f9 Chiricahua, scelse di fare la pace ed accett\u00f2 di insediarsi in una riserva nei Chiricahua Mountains. Poco tempo dopo Cochise mor\u00ec, e il figlio maggiore Tahzay, sostenuto dallo zio Nahilzay, gi\u00e0 principale luogotenente di Cochise, prese il suo posto: era il 1874. L'autorit\u00e0 di Tahzay non era indiscussa quanto quella del padre, e capi come Chihuahua, Ulzana, Skinya e Pionsenay presero ad agire per proprio conto.\nPer un cambiamento politico, il governo degli Stati Uniti, decise nel 1876 di spostare i Chiricahuas nella riserva di San Carlos; nell'estate 1876, Tahzay, invitato a Washington insieme a una delegazione Apache, si ammal\u00f2 e mor\u00ec nella capitale statunitense, e suo fratello minore Naiche, bench\u00e9 sostenuto dal sempre autorevole Nahilzay, era troppo giovane per poter imporsi sui capi divenuti famosi in decine o anche centinaia di battaglie, sicch\u00e9 l'unit\u00e0 dei Chiricahuas fu disgregata.\nMet\u00e0 di loro si pieg\u00f2 alla richiesta ed accett\u00f2 il trasferimento a San Carlos, mentre l'altra met\u00e0, unitasi ai Nednhi e Bedonkohe Ndendahe guidati da Juh e da Geronimo, scapp\u00f2 in Messico oppure cerc\u00f2 la protezione di Victorio, ormai capo principale dei Mimbre\u00f1os, riconosciuto erede di Mangas Coloradas (che lo aveva scelto come genero, con ci\u00f2 rendendolo anche cognato di Cochise) sia dagli Warm Springs Tchihende (la gente di Cuchillo Negro, alla quale lo stesso Victorio apparteneva) sia dai Coppermine Tchihende, gruppo direttamente facente capo all'astuto e prudente Loco.\nVictorio, inoltre, godeva di un forte ascendente anche sui Mescaleros, sia per la propria fama di intrepido guerriero, grande condottiero e uomo giusto e leale, sempre attento al bene del suo popolo, sia per l'amicizia con diversi capi Mescaleros, e in particolare con Caballero (forse suo cognato, giacch\u00e9 una figlia di Mangas Coloradas era stata data come moglie a un capo Mescalero), sia per il rapporto stabilito coi Mescaleros dal suo pi\u00f9 fidato luogotenente, l'anziano ma sempre bellicoso e infaticabile Nana, il quale aveva una moglie Mescalero, sicch\u00e9 i Mescaleros furono sempre ben disposti a unirsi ai Mimbre\u00f1os per battersi al fianco e agli ordini di Victorio.\nNel 1871-1872 Victorio aveva mostrato disponibilit\u00e0 a un accordo coi bianchi, accettando l'istituzione di una riserva per i Mimbre\u00f1os a Ojo Caliente o anche il trasferimento nella riserva di Tularosa, insieme ai Mescaleros, ma la tregua aveva funzionato con molte difficolt\u00e0 (tanto che, nel 1874 circa, in occasione di un concilio convocato dal capo Mescalero Carnoviste, col capo Mescalero Alsate, il Lipan Avispa Colorada e altri, lo stesso Victorio promosse un'alleanza coi Comanche poi estesa anche ai Kiowa), fino a quando, in un clima di costante tensione, pace armata e frequenti incidenti i Mimbre\u00f1os subirono diversi attacchi nel 1876 (e in particolare - il 4 settembre 1876 -, quello di una compagnia del 9\u00ba cavalleggeri e un reparto di scouts Navaho che assalirono il villaggio dello stesso Victorio); le manovre dei bianchi per allontanare gli Apache dalle terre migliori (pesantemente influenzate dal cosiddetto \"Tucson Indian Ring\") impostarono una strategia che sfoci\u00f2 in un trattato che prevedeva lo spostamento dei Mimbre\u00f1os nella riserva di San Carlos, insieme ai Chiricahuas, ai Coyoteros (bande Eastern e Western Whitemountain e Cibecue), e agli Ndendahe (Nednhi di Juh e Bedonkohe di Geronimo), mentre i Mescaleros settentrionali (Sierrablanca di Santana, Cadete, Roman, Nautzili, e Sacramento di Caballero e San Juan) venivano concentrati intorno a Fort Stanton, i Mescaleros meridionali (Guadalupe di Carnoviste e Limpia di Alsate) ancora si aggiravano liberi nel Big Bend texano, i Gile\u00f1os (bande Aravaipa di Eskiminzin e Pinale\u00f1o di Capitan Chiquito) venivano nuovamente concentrati lungo il Rio San Pedro dopo il massacro di Camp Grant (28 aprile 1871), e i Tontos, gi\u00e0 concentrati sul Rio Verde, venivano deportati a San Carlos.\nDopo alcuni mesi trascorsi nella riserva (piuttosto, una sorta di campo di concentramento) di San Carlos, Victorio, insieme a Loco, lasci\u00f2 la riserva (2 settembre 1877), riunendo un gruppo di circa 310 Apache (in prevalenza Mimbre\u00f1os e per il resto Chiricahuas e Ndendahes); inseguiti dai collaborazionisti Coyoteros, al comando di Diablo, dal 10\u00ba cavalleggeri e dai Texas Rangers, e avendo subito perdite in diversi scontri, circa 250 Apache si arresero a Fort Wingate, ma Victorio, arresosi nel frattempo anche Loco, si consegn\u00f2 soltanto nel febbraio 1878, trascorrendo la primavera - estate a Ojo Caliente. Nell'ottobre 1878, per\u00f2, i militari (9\u00ba cavalleggeri) furono inviati a Ojo Caliente per provvedere nuovamente alla deportazione dei Mimbre\u00f1os a San Carlos: Loco fu arrestato e preso come ostaggio e Nana (sposato con una donna Mescalero) si rifugi\u00f2 con la sua gente nella riserva Mescalero presso Fort Stanton, ma Victorio riprese la guerra.\nIl capo tchihende si consegn\u00f2 a Fort Stanton nel febbraio 1879, ma nell'estate fu riesumata contro di lui una vecchia accusa per furto di cavalli, e nell'agosto egli abbandon\u00f2 nuovamente la riserva (21 agosto 1879), riparando nel Messico con circa 450 Apache (Mimbre\u00f1o, Mescalero, Chiricahua e persino Lipan), tra i quali forse soltanto 75 guerrieri. Ebbe inizio, cos\u00ec, quella sarebbe stata definita \"la guerra di Victorio\". Mentre nuove truppe venivano inviate contro di lui, il grande capo Mimbre\u00f1o ottenne una lunga serie di successi, operando scorrerie in larga parte del sud-ovest e tenendo in scacco i militari, evitando ripetutamente la cattura e infliggendo alle truppe statunitensi e a quelle messicane pesanti perdite; tra l'altro, usc\u00ec vincitore da un furioso combattimento nel Las Animas Canyon (18 settembre 1879).\nGrazie alla sua capacit\u00e0 tattica e allo straordinario ascendente esercitato sui guerrieri Apache, l'esercito degli Stati Uniti venne ridotto alla disperazione dalle continue azioni lampo dei guerrieri di Victorio. Nel 1880, sulla riva del Rio Palomas nel Black Range, il nascondiglio di Victorio venne assalito da un reparto del 9\u00ba cavalleria rinforzato da un contingente di 60 o 70 scouts (23-25 maggio 1880), e parecchi uomini, donne e bambini furono uccisi prima che soldati e scouts fossero costretti a ritirarsi a causa della mancanza di acqua.\nQuando Victorio fece nuovamente la sua comparsa in Texas gli Statunitensi diedero il via alla pi\u00f9 grande caccia agli Apache che si fosse mai vista nelle zone del Sud-Ovest, impiegando fino a uomini (compresi i valorosi \"Buffalo Soldiers\" del 9\u00ba e del 10\u00ba Cavalleria, gli sperimentati bianchi del 6\u00ba Cavalleria e i Texas Rangers, nonch\u00e9 reparti volontari) e arrivando a coordinarsi con le truppe messicane, ma Victorio, con una serie di brillantissime manovre militari, riusc\u00ec a farsi ripetutamente beffe delle forze, infinitamente superiori, impegnate contro il suo manipolo di guerrieri Mimbre\u00f1o e Mescalero (questi ultimi al comando del suo alleato Caballero, evaso dalla riserva di Fort Stanton): dopo diversi scontri brillantemente conclusi presso il Percha River (Rio Puerco), nei San Mateos Mountains e presso l'Animas River, Victorio diede ulteriore prova delle sue capacit\u00e0 tattiche affrontando i militari in un canyon presso Aleman's Wells, nei San Andres Mountains a ovest delle White Sands (3 febbraio 1880), poi (7 aprile 1880) a Hembrillo Canyon, sempre nei San Andres Mountains, e infine attraversando ripetutamente il Rio Grande pur dopo essere stato intercettato e respinto, con 60 guerrieri, a Quitman Canyon (30 luglio 1880).\nNell'autunno 1880 Victorio pose il campo a Tres Castillos, un massiccio montuoso in territorio messicano non lontano dal Rio Grande e ben noto ai Mescaleros, e invi\u00f2 Nana e Mangus con un buon nerbo di guerrieri, a procurarsi munizioni, delle quali gli Apache erano rimasti a corto, ma il 9 ottobre 1880 soverchianti forze messicane, al comando del col. Joaquin Terrazas (fratello del governatore del Chihuahua, Luis Terrazas), del col. Adolfo J. Valle, del col. Juan Mata Ortiz e di Rodrigo Garcia, condotte al rifugio dai Tarahumara, ostili agli Apache, circondarono Tres Castillos e assalirono il campo e, nonostante la furiosa difesa opposta dalla gente di Victorio con le armi bianche, ebbero il sopravvento, facendo strage dei difensori: morirono in battaglia 86 Apache e lo stesso Victorio fu ucciso da una fucilata sparatagli dallo scout Tarahumara Mauricio Corredor.\nGeronimo (probabilmente il guerriero apache pi\u00f9 conosciuto di quel periodo, ma certamente non superiore ad altri, come Victorio o Juh, la cui brevissima permanenza nelle riserve non consent\u00ec, a fotografi, giornalisti e curiosi di ogni specie, di trasformarli in personaggi da best seller), apparteneva agli Apache Bedonkohe Ndendahe, e la sua storia \u00e8 la storia tipica di altre trib\u00f9 e dei loro capi. Nella primavera del 1877 i militari statunitensi catturarono Geronimo e lo portarono alla riserva di San Carlos. Rest\u00f2 l\u00ec fino al settembre 1881, quando un insieme di soldati accampati attorno alla riserva gli fece nascere il timore di poter essere imprigionato per i fatti precedenti. Fugg\u00ec nuovamente in Messico, portando con s\u00e9 700 Apache. Nell'aprile dell'anno seguente Geronimo torn\u00f2 a San Carlos con cavalli ed armi, liber\u00f2 il rimanente degli Apache, portando molti di loro in Messico.\nNella primavera del 1883 il generale George Crook fu messo in carica nelle riserve di Arizona e Nuovo Messico. Con 200 Apache si trasfer\u00ec in Messico, trov\u00f2 il campo di Geronimo e lo convinse a ritornare nella riserva di San Carlos. Crook fece parecchie riforme nella riserva; ma i giornali locali lo criticarono aspramente per il suo essere troppo indulgente demonizzando nel contempo Geronimo. Il 17 maggio 1885 Geronimo, sotto l'intimidazione della richiesta di morte stampata nei giornali locali, dovette nuovamente fuggire in Messico.\nNella primavera del 1886 Crook and\u00f2 alla ricerca di Geronimo, e lo cattur\u00f2 appena oltre il confine con il Messico. Alcune testimonianze riportano che mentre stavano incontrandosi per negoziati, a molti Apache furono date bevande alcooliche molto forti e si alimentarono le chiacchiere di un proprietario di ranch locale circa una condanna gravante su Geronimo. Geronimo e il suo gruppo fuggirono e Crook non riusc\u00ec a raggiungerli. Il Dipartimento della Guerra degli Stati Uniti riprese Crook per il fallimento ed egli si dimise. Fu sostituito dal brigadiere generale Nelson Miles nell'aprile del 1886.\nMiles impieg\u00f2 oltre due dozzine di punti eliografici, coordinando soldati, 500 scout apache, 100 scout navajo e migliaia di miliziani civili contro Geronimo ed i suoi ventiquattro guerrieri. Geronimo fu trovato nel settembre 1886 dal tenente Gatewood e convinto a consegnarsi dal generale Miles. Geronimo e molti altri Apache (compresi molti scout) furono inviati a Fort Marion in Florida. Molti morirono qui. I bambini apache furono portati alla Carlisle Industrial Indian School in Pennsylvania, e cinquanta di essi vi morirono. Nel corso dei ventisei anni successivi ad alcuni Apache deportati in Florida fu consentito di ritornare nel Sudovest, ma Geronimo fu detenuto nella base di Fort Still in Oklahoma. Si potrebbero raccontare storie simili a quelle di Victorio e di Geronimo per molti altri gruppi apache."}
{"id": "1842021", "revid": "144796", "url": "https://it.wikipedia.org/wiki?curid=1842021", "title": "Andrea Galassini", "text": "Biografia.\nNato a Lugano, fu attivo in Germania, noto anche come Andreas Gallasini. Emigra in giovane et\u00e0 a W\u00fcrzburg per imparare il mestiere. Lavora nei castelli di Meiningen (forse nel 1706), Neuwied (1710-1712), Weilburg (1711-1712), Bad Arolsen (1715-1719), Bad Wildungen (1715-1719) e nel palazzo municipale di Bad Karlshafen nel 1718 circa).\nNel 1720 lavora a Fulda: opera nel castello, nella sala imperiale, nel maneggio d'inverno ed in numerosi altri edifici della citt\u00e0."}
{"id": "1842022", "revid": "830939", "url": "https://it.wikipedia.org/wiki?curid=1842022", "title": "Mu\u017eik", "text": "Il termine mu\u017eik, , diminutivo della parola mu\u017e (), ovvero \"uomo\" (anche se in russo contemporaneo significa piuttosto \"marito\"), a volte italianizzato in mugico, assume significati molto diversi a seconda nel contesto in cui \u00e8 utilizzata. In particolare fino alla epoca prerivoluzionaria, stava ad indicare il paesano, l'abitante della campagna. "}
{"id": "1842023", "revid": "228587", "url": "https://it.wikipedia.org/wiki?curid=1842023", "title": "Peggy Jean (Peanuts)", "text": ""}
{"id": "1842024", "revid": "36426", "url": "https://it.wikipedia.org/wiki?curid=1842024", "title": "Oreficeria altomedievale", "text": ""}
{"id": "1842031", "revid": "1522738", "url": "https://it.wikipedia.org/wiki?curid=1842031", "title": "Pallino (Peanuts)", "text": ""}
{"id": "1842039", "revid": "1543377", "url": "https://it.wikipedia.org/wiki?curid=1842039", "title": "Giuseppe Zacco", "text": "Fu attivo principalmente nella zona del catanese e dell'acese.\nFiglio di Antonio, incisore catanese, e della romana Caterina Mayer, fu allievo del padre e, per un breve periodo, del pittore Giuseppe Cristadoro. Fu un artista specializzato in temi religiosi, come la Nativit\u00e0, Ges\u00f9 Buon Pastore, la Sacra Famiglia, spesso dipinti con soggetti stereotipati, in molte pale d'altare, conservate in diverse chiese dell'Est della Sicilia. Succedette al padre nella direzione del Real Collegio delle Arti di Catania."}
{"id": "1842047", "revid": "88872", "url": "https://it.wikipedia.org/wiki?curid=1842047", "title": "Cristofano Allori", "text": "Biografia.\nAllori nacque a Firenze da Maria e dal pittore Alessandro di Cristofano Allori, allievo e pupillo del noto Agnolo di Cosimo, detto il Bronzino, appellativo che egli aveva ereditato dal maestro e che trasmetter\u00e0 anche al figlio. Alessandro, che dopo la morte del Bronzino (1572) e del Vasari (1574) poteva vantarsi di essere tra i primi pittori di Firenze e di godere di grande considerazione a corte, lo prese molto presto nella sua bottega, tanto che gi\u00e0 nel 1590 Cristofano firmava la sua prima tela, un acerbo \"Ritratto del conte Ugo di Toscana\". Nella bottega assimil\u00f2 il disegno paterno, si dedic\u00f2 a copiare le tele di Raffaello e di fra Bartolomeo, a studiare le opere del Bronzino e del Ligozzi, impegnandosi nel ritratto: quello di \"Francesco e Caterina de' Medici\" \u00e8 del 1596.\nCristofano, che guardava agli esempi del Cigoli e di Santi di Tito, con gli anni e con il mutare del gusto che esigeva ora un tratto e un colorito pi\u00f9 morbido, si mostrava insoddisfatto della maniera michelangiolesca e delle fredde colorazioni del padre, che prese a male quelle sue critiche che parevano screditarlo; da parte sua, Cristofano \u00abera solito rispondere a chi gliene parlava, che suo padre nell'arte della pittura era eretico\u00bb, sicch\u00e9, in un giorno del 1600, se ne and\u00f2 a dipingere nella bottega di Gregorio Pagani (1558-1605), esponente della scuola fiorentina del tardo manierismo, che cercava di unire il ricco colore dei veneziani con l'attenzione al disegno tipica dei fiorentini.\nIl \"Beato Manetto che risana uno storpio muto\" \u00e8 il primo frutto della sua attivit\u00e0 indipendente dal padre - raffigurato, secondo il Baldinucci, nella figura del Manetto, \u00abcanuto vecchio con piccola barba\u00bb - e, bench\u00e9 uscito dalla bottega del Pagani, \u00abil quadro non offre che tenui tracce dello stile di Gregorio: le parti essenziali, come l'andamento compositivo e la materia pittorica densa e intrisa di luce, dimostrano il ruolo decisivo e tradizionalmente riconosciuto che il Cigoli ebbe in questa prima maturazione di Cristofano\u00bb senza dimenticare la \u00abseverit\u00e0 concentrata\u00bb dei volti, tipica del Passignano.\nLe sue opere si distinguono per la loro stretta aderenza alla natura e per la delicatezza e la perfezione tecnica della loro esecuzione. La sua abilit\u00e0 tecnica \u00e8 dimostrata dal fatto che alcune copie di dipinti del Correggio sembrano essere stati realizzati proprio dal Correggio stesso. L'estrema cura dei particolari ha limitato il numero delle sue opere, molte delle quali si trovano a Firenze.\nIl suo capolavoro \u00e8 probabilmente la \"Giuditta con la testa di Oloferne\". Esiste in tre versioni: una a Palazzo Pitti a Firenze, la seconda nella Queen's Gallery di Londra e la terza in una collezione privata ad Arenzano in provincia di Genova. Modello per Giuditta fu la sua amante, Maria di Giovanni Mazzafirri detta \"Mazzafirra\", cortigiana di celebre bellezza. \u00c8 rappresentata anche nella \"Maddalena\" e in un ritratto che si trova al museo d'Arte e di Storia di Ginevra.\nLa testa di Oloferne \u00e8 considerata un autoritratto dell'Allori che per la bella Mazzafirra perse, metaforicamente, la testa.\nNella letteratura italiana.\nAlla tela di Allori che ritrae Giuditta e Oloferne fa ripetutamente riferimento lo scrittore Michele Mari nel suo romanzo \"Rondini sul filo\" (1999)."}
{"id": "1842050", "revid": "118012483", "url": "https://it.wikipedia.org/wiki?curid=1842050", "title": "Metodo approssimato per il calcolo delle travi in calcestruzzo armato", "text": "Per metodo approssimato per il calcolo delle travi in calcestruzzo armato si intende quel modello matematico con cui si semplifica il calcolo di una sezione in calcestruzzo armato (detto anche \"cemento armato\"), sottoposta ad una sollecitazione flessionale. \nTale modalit\u00e0 \u00e8 anche definita con la terminologia di \"formula da cantiere\", questo per indicarne la semplicit\u00e0 e la facilit\u00e0 d'uso anche in una sede, come il cantiere appunto, in cui non si \u00e8 soliti svolgere attivit\u00e0 progettuale, bens\u00ec di realizzazione di un'opera.\nIpotesi esemplificative.\nOccorre ipotizzare che:\nValori delle sollecitazioni.\nSi definiscono:\nSostituendo al posto delle generiche tensioni i valori ammissibili si ottengono:\nDimensionamento della sezione.\nStabilito il valore del momento massimo agente sulla trave formula_14, deve essere verificata la relazione formula_15, da cui si ottiene il valore minimo di altezza utile \nDimensionamento dell'armatura.\nFissato \"d\", altezza utile, si stabilisce l'area dell'acciaio \nDeterminazione delle tensioni.\nFissata formula_18, area dell'armatura di progetto, si stabilisce la tensione dell'acciaio "}
{"id": "1842051", "revid": "290948", "url": "https://it.wikipedia.org/wiki?curid=1842051", "title": "Formule da cantiere", "text": ""}
{"id": "1842053", "revid": "6923", "url": "https://it.wikipedia.org/wiki?curid=1842053", "title": "OM 40", "text": ""}
{"id": "1842055", "revid": "92723", "url": "https://it.wikipedia.org/wiki?curid=1842055", "title": "Coraz\u00f3n Aquino", "text": ""}
{"id": "1842059", "revid": "1601148", "url": "https://it.wikipedia.org/wiki?curid=1842059", "title": "Lewis Stone", "text": "Biografia.\nDopo aver combattuto nella guerra ispano-americana, Stone si dedic\u00f2 alla letteratura diventando scrittore, ma la sua carriera letteraria fu interrotta a seguito di un nuovo arruolamento nel periodo della Prima guerra mondiale. Al termine del conflitto, Stone inizi\u00f2 ad avvicinarsi alla recitazione e apparve in diversi ruoli teatrali nei quali sfrutt\u00f2 il proprio aspetto fisico precocemente incanutito e la particolarit\u00e0 dei propri capelli gi\u00e0 divenuti grigi in ancor giovane et\u00e0.\nStone entr\u00f2 nel mondo del cinema alla met\u00e0 degli anni venti, recitando in film d'avventura come \"Il mondo perduto\" (1925), con Wallace Beery, e ottenendo una candidatura all'Academy Award nel 1929, per il film \"Lo zar folle\" (1928). La sua carriera progred\u00ec e gli consent\u00ec di affermarsi come grande caratterista in film quali \"The Big House\" (1930) e \"La maschera di Fu Manchu\" (1932), con Boris Karloff.\nVia via affiancato ai pi\u00f9 noti volti della MGM, da Norma Shearer a John Gilbert, da Ram\u00f3n Novarro a Clark Gable e Jean Harlow, durante gli anni trenta Stone recit\u00f2 spesso accanto a Greta Garbo, ad iniziare dal melodramma \"Grand Hotel\" (1932), nel quale impersonava il Dottor Otternschlag e pronunciava la battuta \"Grand Hotel. Always the same. People come. People go. Nothing ever happens\", destinata a rimanere scolpita nella memoria del pubblico. Nel 1937 giunse il ruolo per il quale \u00e8 maggiormente ricordato, quello del paterno giudice James K. Hardy nella serie di pellicole prodotte dalla MGM e incentrate sul personaggio del giovane Andy Hardy (Mickey Rooney), girate tra il 1937 e il 1946. Stone debutt\u00f2 nella serie con \"You're Only Young Once\" (1937) e interpret\u00f2 il medesimo ruolo in quindici successivi film della serie fino a \"Carambola d'amore\" (1946).\nStone mor\u00ec a Los Angeles, California, il 12 settembre 1953. L'attore fu colpito da un fatale attacco cardiaco mentre stava inseguendo alcuni giovanissimi teppisti che si divertivano a lanciare sassi contro il garage della sua abitazione. Fu anche pubblicata una fotografia del corpo senza vita di Stone, disteso sul marciapiede antistante la sua residenza, subito dopo l'incidente.\n\u00c8 sepolto nel cimitero di Angelus-Rosedale di Los Angeles, California."}
{"id": "1842063", "revid": "1812835", "url": "https://it.wikipedia.org/wiki?curid=1842063", "title": "Robert Merrill", "text": "Biografia.\nNacque a Brooklyn da Abramo Miller (il cui cognome originario era Milstein) e Lilian, immigrati da Varsavia. L'avvicinamento al canto avvenne grazie alla madre, che era stata anch'essa cantante e che per prima cap\u00ec le sue doti, ma la decisione di intraprendere i primi studi artistici venne dopo aver assistito a una performance del baritono Richard Bonelli ne \"Il trovatore\". Nel 1944 debutt\u00f2 a Newark in \"Aida\", affiancato dal tenore Giovanni Martinelli, e l'anno successivo esord\u00ec al Metropolitan Opera ne \"La traviata\".\nAgli inizi della carriera si esibiva anche come crooner con lo pseudonimo di Merrill Miller, mentre nel tempo libero si dedicava a cantare nei matrimoni e in locali estivi; fu in una di queste occasioni che incontr\u00f2 un agente che gli diede l'opportunit\u00e0 di esibirsi alla Radio City Music Hall, dalla quale pot\u00e9 approdare successivamente alla NBC Symphony Orchestra diretta da Arturo Toscanini. Con il celebre direttore interpret\u00f2 due opere di Verdi: \"La traviata\" nel 1946, grazie alla quale inizi\u00f2 ad acquisire notoriet\u00e0, e \"Un ballo in maschera\" nel 1954, entrambe trasmesse dalla NBC e in seguito riversate su disco.\nNel 1952 spos\u00f2 il soprano Roberta Peters, ma l'unione dur\u00f2 solo pochi mesi. Nello stesso periodo la sua fama aument\u00f2 grazie soprattutto a duetti discografici con Jussi Bj\u00f6rling (grande successo ebbe in particolare negli Stati Uniti quello da \"I pescatori di perle\"), all'incisione di opere complete per la RCA e alla partecipazione a commedie musicali. Continuava intanto l'attivit\u00e0 al Metropolitan, teatro al quale rimase legato per oltre venticinque anni, divenendone stabilmente primo baritono dopo la morte di Leonard Warren nel 1960. Cant\u00f2 regolarmente al Met fino al 1976, raggiungendo, con l'ultima partecipazione a un concerto nel 1983, le 789 apparizioni. Fu presente un'unica volta in Italia nel 1961, ne \"La traviata\" al Teatro La Fenice di Venezia. Tenne una famosa una serie di concerti all'aperto al Lewisohn Stadium di New York, in cui presentava un repertorio esclusivamente italiano (\"Notte italiana\"). \nSi ritir\u00f2 dalle scene operistiche nel 1976, ma continu\u00f2 a lavorare in radio e televisione e ad esibirsi in famosi locali e sale da concerto. Nello stesso anno scrisse un libro intitolato \"Between Acts\", due anni dopo \"The Divas\" e nel 1985 \"Once More from the Beginning\". Si dedic\u00f2 anche al volontariato, impegnandosi a favore di Telethon nella lotta alla paralisi cerebrale. Nel 1993 gli fu assegnata la National Medal of Arts.\nBibliografia.\nD.Hamilton: \"The Metropolitan Opera Encyclopedia\" Simon&amp;Schuster, New York 1987"}
{"id": "1842065", "revid": "1318658", "url": "https://it.wikipedia.org/wiki?curid=1842065", "title": "Ezioplasto", "text": "Gli ezioplasti sono dei precursori dei cloroplasti, accumulati nei tessuti di piante che si sviluppano al buio o in condizioni di scarsa illuminazione (scotomorfogenesi). L'assenza di clorofilla, e dei principali complessi proteici di membrana responsabili della fase luminosa della fotosintesi, rende questi organelli fotosinteticamente inattivi. Il processo di conversione dell'ezioplasto in cloroplasto (fotomorfogenesi) inizia con l'esposizione alla luce.\nNelle angiosperme la capacit\u00e0 di sintetizzare clorofilla e permettere l'avvio dei processi fotomorfogenici \u00e8 vincolata alla presenza di luce: l'enzima protoclorofillide ossidoreduttasi (LPOR), che produce il precursore diretto della clorofilla (clorofillide), necessita di uno step di fotoattivazione per catalizzare la riduzione del doppio legame tra C17 e C18 e rilasciare i prodotti della reazione. La maggior parte delle gimnosperme e dei batteri fotosintetizzanti non necessitano di luce per catalizzare tale reazione, poich\u00e9 esprimono una forma alternativa dell'enzima (DPOR).\nMembrane interne.\nLe membrane interne degli ezioplasti sono caratterizzate da due principali domini. Il pi\u00f9 esteso, detto corpo prolamellare, \u00e8 una fase cubica lipidica costituita da membrane tubulari interconnesse a formare un reticolo paracristallino. Alla periferia del corpo prolamellare si estende il secondo dominio di membrane planari, dette membrane protilacoidali.\nUna volta esposti alla luce i corpi prolamellari divengono sempre pi\u00f9 irregolari, mentre i protilacoidi si espandono e prendono contatto l'uno con l'altro fino a formare l'organizzazione tipica delle membrane tilacoidali trovate nei cloroplasti maturi."}
{"id": "1842067", "revid": "1573940", "url": "https://it.wikipedia.org/wiki?curid=1842067", "title": "Staglieno (famiglia)", "text": "Staglieno \u00e8 un'antica famiglia genovese, cui compete il titolo di patrizio genovese e, in linea maschile primogenita, quello di marchese.\nStoria.\nSecondo ricostruzioni erudite seicentesche, basata su centinaia di atti notarili presenti nell'Archivio di Stato in Genova, l'origine della famiglia risulta legata alla localit\u00e0 di Staglieno e secondo lo storico ottocentesco Giovanni Battista Spotorno ne sarebbe stato capostipite il giudice Gaio Elio Staleno, citato da Marco Tullio Cicerone nel 66 a.C., che deriverebbe il suo \"cognomen\" dal toponimo di Stalia (\u03a3\u03c4\u03b1\u03bb\u00ec\u03b1). La famiglia compare in atti notarili e documenti dell'Archivio di Stato di Genova a partire dal XIII secolo, nelle forme \"Stalena\", \"Stajana\", \"Staliano\", \"Staliana\", \"Stalliana\" e \"Stagliana\" o, in vernacolo, \"Staggen\".\nSecondo lo storico cinquecentesco Giovanni Cibo Recco, intorno al 1380 membri della famiglia Staglieno, come risulta da atti notarili presenti anche nell'Archivio di Stato in Genova, operarono commercialmente a Diano Marina e a Sarzana. Da qui, assieme a membri della toscana famiglia dei Buonaparte si recarono in Corsica, a Bastia e ad Ajaccio, dove risultano attivi anche nel XVI secolo) Nel XV secolo negli elenchi dei lanaioli figura un Bartolomeo Staglieno e, nel 1416, un Ampelio/Ampegli era maestro d'ascia e costruttore di bastimenti.\nNel 1528, anno della fondazione da parte di Andrea Doria della repubblica aristocratica, un David Staglieno/Staiano venne iscritto nel \"Liber aurus nobilitatis Januae\", e gi\u00e0 risultava iscritto all'\"albergo\" nobiliare \"Pinelli\". Con il nome \u00abDavid Pinello olim Staglieno\u00bb venne sepolto a Genova nella chiesa della Consolazione."}
{"id": "1842068", "revid": "124412510", "url": "https://it.wikipedia.org/wiki?curid=1842068", "title": "Sabato &amp; domenica", "text": "Sabato &amp; Domenica \u00e8 stato un programma trasmesso nel periodo 2005-2009 da Rai Uno il fine settimana dalle 6:30 alle 9:30.\nIl programma ha sostituito \"Unomattina Sabato &amp; Domenica\".\nLa prima puntata \u00e8 andata in onda il 24 settembre 2005, mentre l'ultima \u00e8 stata trasmessa il 13 settembre 2009. La trasmissione \u00e8 stata sostituita nel 2009/2010 dal ritorno di \"Unomattina\", nella versione dedicata al weekend.\nDa settembre 2010 il programma \"Mattina In famiglia\" per anni in onda su Rai2, passa su Rai1 il weekend mattina.\nEdizioni speciali e rubriche.\n\"Sabato &amp; Domenica\" ha anche un'edizione estiva: \"Sabato, Domenica &amp;...ESTATE\" durante il fine settimana estivo del 2007, sempre condotto da Franco Di Mare e Sonia Grey.\nPer il fine settimana estivo 2008 invece Sabato, Domenica &amp;...ESTATE cambia nome in Sabato &amp; Domenica ESTATE condotto da Elisa Isoardi e il giornalista del Tg1 Attilio Romita.\nNell'estate 2009 Sabato &amp; Domenica ESTATE \u00e8 condotto da Massimiliano Ossini e dalla giornalista Antonella Delprino. Il meteo, in questa versione estiva 2009, \u00e8 affidato alla \"signorina del tempo\" Georgia Luzi detta Geo, mentre nelle stagioni regolari \u00e8 affidato agli ufficiali dell'Aeronautica.\nPer le edizioni invernali il programma prevedeva un'anteprima, dalle 6:30 alle 7:00, denominata \"Buongiorno Italia\" condotta nel 2005\u20132006 da Vira Carbone, mentre nel 2006\u20132007 e 2007\u20132008 fu condotta da Sonia Grey e Franco Di Mare.\nSempre per le edizioni invernali il programma ha anche delle rubriche, come nel 2006\u20132007, e pi\u00f9 precisamente da gennaio a maggio 2007, Gigliola Cinquetti conduce \"Buongiorno Gigliola\" ogni domenica dalle 9:30 alle 10.\nNel 2007\u20132008 a Vira Carbone \u00e8 affidata la rubrica \"Il dolce e l'amaro\", ogni domenica dalle 9 alle 9:30.\nConduttori.\n\"Sabato, Domenica &amp;...\" poi divenuta \"Sabato &amp; Domenica\".\nSonia Grey, Corrado Tedeschi con la partecipazione di Vira Carbone, del giornalista del Tg1 Stefano Ziantoni e di Sarita Agnes Rossi.\nSonia Grey e Franco Di Mare con la partecipazione di Vira Carbone, Gigliola Cinquetti \"(gennaio-maggio 2007)\" e Sarita Agnes Rossi.\nSonia Grey e Franco Di Mare con la partecipazione di Vira Carbone ed Elisa Isoardi \"(settembre-dicembre 2007)\"\nSonia Grey, Franco Di Mare e Vira Carbone con la partecipazione di Gianfranco Vissani.\n\"Sabato, Domenica &amp;...ESTATE\" poi divenuta \"Sabato &amp; Domenica ESTATE\".\nSonia Grey e Franco Di Mare. \nElisa Isoardi e Attilio Romita. \nMassimiliano Ossini e Antonella Delprino con la partecipazione di Georgia Luzi."}
{"id": "1842070", "revid": "97701", "url": "https://it.wikipedia.org/wiki?curid=1842070", "title": "Caduti sul lavoro", "text": ""}
{"id": "1842072", "revid": "287204", "url": "https://it.wikipedia.org/wiki?curid=1842072", "title": "Bol'\u0161oj Salym", "text": "Il Bol'\u0161oj Salym () \u00e8 un fiume della Russia, nella Siberia occidentale, affluente di sinistra del Ob'. Scorre nei Neftejuganskij e nel Chanty-Mansijskij rajon nel Circondario autonomo degli Chanty-Mansi-Jugra (Oblast' di Tjumen').\nDescrizione.\nIl Bol'\u0161oj Salym ha origine a un'altitudine di circa 95\u00a0m sul livello del mare dalla palude Salym (una delle paludi del Vasjugan'e) nel sud-ovest della regione di Neftejuganskij. Dalla sorgente scorre attraverso la parte centrale del bassopiano della Siberia occidentale. La lunghezza del fiume \u00e8 di 583\u00a0km; l'area del bacino \u00e8 di 18\u00a0100\u00a0km\u00b2. La portata media annua del fiume alla foce \u00e8 di 69,45\u00a0m\u00b3/s. Dopo essersi congiunto con il Malyj Salym sfocia in un braccio dell'Ob' chiamato Bol'\u0161aja Salymskaja. Tra i suoi principali affluenti, da sinistra, ci sono: Tarsap (\u0422\u0430\u0440\u0441\u0430\u043f), Malyj Salym (\u041c\u0430\u043b\u044b\u0439 \u0421\u0430\u043b\u044b\u043c) e Vandras (\u0412\u0430\u043d\u0434\u0440\u0430\u0441).\nIl bacino del fiume si trova all'interno di una pianura alluvionale lacustre composta da depositi sciolti di sabbia argillosa e ricoperta da foreste di conifere scure e boschi di betulle e pioppi. L'inondazione della pianura alluvionale dura da 1 a 8 settimane. Il fiume, alimentato principalmente da pioggia e neve, \u00e8 gelato da fine ottobre - novembre sino a fine aprile - inizio maggio.\nLungo il fiume ci sono due insediamenti: Salym (7.000 abitanti circa) e Lempino (500 ab. circa). Altri piccoli insediamenti si trovano nelle parti inferiori del fiume. Significativi giacimenti petroliferi sono stati scoperti e si stanno sviluppando nel bacino del Salym. La produzione annua di petrolio raggiunge gli 8 milioni di tonnellate. \nTrasporti.\nDurante il periodo di piena, navi di piccolo pescaggio possono viaggiare dalla foce al villaggio di Salym (a 210\u00a0km dalla foce). Una navigazione irregolare viene effettuata sui 110\u00a0km inferiori.\nA Salym, la ferrovia Tjumen'-Surgut-Novyj Urengoj attraversa il fiume, collegando la Transiberiana con le aree di produzione di petrolio e gas nel nord della Siberia occidentale. La strada regionale P404 Tjumen'-Chanty-Mansijsk attraversa due volte il Bol'\u0161oj Salym: la prima volta a Salym, la seconda nella parte bassa vicino a Lempino."}
{"id": "1842073", "revid": "80339", "url": "https://it.wikipedia.org/wiki?curid=1842073", "title": "Bol\u0161oj Salym", "text": ""}
{"id": "1842075", "revid": "287204", "url": "https://it.wikipedia.org/wiki?curid=1842075", "title": "Bol'soj Salym", "text": ""}
{"id": "1842077", "revid": "80339", "url": "https://it.wikipedia.org/wiki?curid=1842077", "title": "Bol'shoj Salym", "text": ""}
{"id": "1842078", "revid": "1494169", "url": "https://it.wikipedia.org/wiki?curid=1842078", "title": "Direttiva (programmazione)", "text": "In programmazione, il termine direttiva o pragma (da \"pragmatico\") si usa per descrivere determinati costrutti di un linguaggio di programmazione che, specificati nel codice sorgente di un programma, vengono letti ed eseguiti dal preprocessore. Le direttive consentono di effettuare delle operazioni preliminari sul codice sorgente prima che questo venga passato al compilatore o di definire dei parametri per specificare che tipo di compilazione deve essere eseguita.\nLa sintassi e l'uso delle direttive di compilazione variano sensibilmente da un linguaggio di programmazione all'altro.\nUsi delle direttive di compilazione.\nDebugging.\nTramite le direttive di compilazione, \u00e8 possibile attivare o disattivare tutte le funzionalit\u00e0 di debugging all'interno di un programma o di un modulo (ad esempio una classe) semplicemente definendo un valore per una direttiva piuttosto che un altro.\nPerformance.\nLe direttive di compilazione consentono di non compilare parti di codice che, ad esempio, non vengono mai utilizzate in un programma. In questo modo, all'avvio verr\u00e0 risparmiata memoria inutilmente allocata. Un altro esempio \u00e8 che \u00e8 possibile informare il compilatore sul tipo di computer di destinazione per il programma; in tal modo, esso pu\u00f2 trasformare il codice utilizzando istruzioni specifiche per il tipo di processore indicato, aumentando notevolmente le \"performance\" del programma in fase di esecuzione.\nSelezione di funzionalit\u00e0.\nInoltre, utilizzando le direttive di compilazione opportune \u00e8 possibile in molti linguaggi far s\u00ec che il compilatore compili solo le funzionalit\u00e0 desiderate. Ad esempio, \u00e8 possibile creare facilmente pi\u00f9 versioni di uno stesso programma - ad esempio, Basic, Home e Professional - ognuna con funzionalit\u00e0 ben determinate e caratteristiche di tale versione.\nLe direttive di compilazione in vari linguaggi di programmazione.\nLinguaggio assembly.\nNel linguaggio assembly, le direttive generalmente specificano l'informazione della piattaforma target, specificano le separazioni tra le sezioni, e cos\u00ec via. Ad esempio, la direttiva \"ALIGN\" inserisce nella sezione corrente tanti byte quanti sono richiesti per preservare l'allineamento a livello di word.\nC / C++.\nNel linguaggio C e nel C++ le direttive di compilazione vengono espresse da determinate istruzioni poste su righe di codice che comincino con un simbolo cancelletto \"#\" (ad esempio: codice_1 e codice_2) e sono eseguite da un preprocessore.\nI costrutti sintattici simili alle direttive del preprocessore C, quali la direttiva codice_3 del C#, sono chiamati anch'essi \"direttive\", sebbene in alcuni casi non riguardino la vera e propria fase di preprocessamento.\nJava.\nIn Java non esistono vere e proprie direttive di compilazione. L'unica cosa che \"assomigli\" ad esse \u00e8 la seguente: \u00e8 possibile evitare che il compilatore compili parti di codice all'interno di un metodo tramite l'uso di un blocco codice_4 che utilizzi come condizione una \"compile-time constant\" (si rimanda alle specifiche di linguaggio Java). In genere tale costante viene definita come un campo codice_5, ad esempio codice_6.\nVisualBasic.\nAlcune versioni di questo linguaggio (Microsoft Visual Basic 6.0) supportano le direttive di compilazione. Le righe cominciano, come il C/C++, con il simbolo cancelletto (\"#\"). Esempio di compilazione condizionale:\ncodice_7"}
{"id": "1842079", "revid": "80339", "url": "https://it.wikipedia.org/wiki?curid=1842079", "title": "Bolshoj Salym", "text": ""}
{"id": "1842080", "revid": "80339", "url": "https://it.wikipedia.org/wiki?curid=1842080", "title": "Bolsoj Salym", "text": ""}
{"id": "1842081", "revid": "17014428", "url": "https://it.wikipedia.org/wiki?curid=1842081", "title": "Lorem Ipsum", "text": ""}
{"id": "1842083", "revid": "80339", "url": "https://it.wikipedia.org/wiki?curid=1842083", "title": "Bolshoy Salym", "text": ""}
{"id": "1842090", "revid": "287204", "url": "https://it.wikipedia.org/wiki?curid=1842090", "title": "Grande Salym", "text": ""}
{"id": "1842096", "revid": "228587", "url": "https://it.wikipedia.org/wiki?curid=1842096", "title": "Santa Cristina", "text": ""}
{"id": "1842099", "revid": "288031", "url": "https://it.wikipedia.org/wiki?curid=1842099", "title": "Impermeabilizzante", "text": "Impermeabilizzante, nel campo dell'edilizia, \u00e8 un materiale o uno strato specifico avente la funzione di impermeabilit\u00e0 nel contesto nel quale \u00e8 inserito.\nEsso ricopre la funzione indispensabile di far in modo che non ci siano infiltrazioni d'acqua all'interno di una struttura, infatti di solito si posiziona dove c'\u00e8 un rischio maggiore come ad esempio il tetto, costantemente esposto alle piogge e alla neve, e le fondazioni in modo da contrastare la risalita dell'acqua per capillarit\u00e0.\nGli impermeabilizzanti si possono dividere in tre gruppi: asfalti, bitumi, catrami."}
{"id": "1842102", "revid": "183976", "url": "https://it.wikipedia.org/wiki?curid=1842102", "title": "Hans-Petter Buraas", "text": ""}
{"id": "1842104", "revid": "124707352", "url": "https://it.wikipedia.org/wiki?curid=1842104", "title": "Levi Strauss", "text": "Biografia.\nStrauss nacque in una famiglia di ebrei bavaresi (il padre era Hirsch Strauss e la madre Rebecca Has). Partito dal porto di Bremerhaven, lasci\u00f2, come molti connazionali, la Germania per giungere negli Stati Uniti, sbarcando a New York. Qui i due fratelli maggiori, Jonas e Louis, avevano impiantato con successo un'industria di abbigliamento. Dopo avervi passato appena due giorni, si trasfer\u00ec da un altro parente immigrato, lo zio Daniel Goldman, che possedeva un ranch a Louisville in Kentucky. Vi pass\u00f2 altri cinque anni, durante i quali impar\u00f2 la lingua, sperando di diventare un uomo d'affari indipendente, sebbene avrebbe dovuto succedere allo zio nella gestione del ranch. Nel 1847 anche la madre e due sorelle raggiunsero New York per aiutare Jonas e Louis nella loro fiorente attivit\u00e0. A partire dal 1850, L\u00f6b inglesizz\u00f2 il proprio nome in \"Levi\" e nel 1853 divenne cittadino statunitense.\nLevi Strauss &amp; Co..\nQuindi si trasfer\u00ec a San Francisco, in California, regione che attraversava un momento di forte sviluppo dovuto al fenomeno della corsa all'oro: sperava infatti di impiantarvi un'industria tessile che potesse sfruttare la richiesta di particolari tessuti utili al lavoro nelle miniere, ai carri dei pionieri (i \"conestoga\") e alle vele delle imbarcazioni. Cos\u00ec, con il cognato David Stern, fond\u00f2 l'azienda Levi Strauss &amp; Co.. Egli era tra l'altro solito fare il venditore ambulante per le miniere, trasportando la propria mercanzia su un carro e per i minatori invent\u00f2 un nuovo tipo di indumento, oggi noto come salopette. Pi\u00f9 tardi utilizz\u00f2 allo scopo la \"tela de N\u00eemes\", oggi nota con la sua contrazione denim.\nIl brevetto dei jeans in denim con i rivetti.\nIl 20 maggio 1873, il sarto Jacob Davis, entrato in societ\u00e0 con Strauss, registr\u00f2 il moderno jeans in denim con il numero di brevetto 139.121, rafforzando il tessuto attorno alle tasche, particolarmente soggetti ad usura, con i rivetti di rame.\nLevi mor\u00ec nel 1902 e fu sepolto a Colma. Lasci\u00f2 l'azienda ai quattro nipoti Jacob, Louis, Abrahm e Sigmund Stern."}
{"id": "1842105", "revid": "110157", "url": "https://it.wikipedia.org/wiki?curid=1842105", "title": "MPreis", "text": "MPreis \u00e8 una catena di supermercati austriaca di cui una particolarit\u00e0 \u00e8 lo stile architettonico individuale delle singole filiali. Nel 2004 la societ\u00e0 ha infatti rappresentato l'Austria alla Biennale di Architettura di Venezia.\nTra le linee di vendita pi\u00f9 importanti ci sono i supermercati MPREIS, i panifici Baguette e il servizio di vendita all\u2019ingrosso T&amp;G.\nStoria e diffusione.\nFondata a Innsbruck nel 1920 come bottega di alimentari della signora Therese M\u00f6lk (1872-1958), si diffonde nei dintorni della capitale tirolese col nome di M\u00f6lk Brot (nel 1927 la fondatrice si sposa e da allora la conduzione dell'azienda rimarr\u00e0 sempre di stampo familiare). Negli anni settanta diventa societ\u00e0 per azioni e assume la denominazione attuale.\nLa maggior parte dei punti vendita, in costante espansione, si trova nello stato federale del Tirolo; nel resto dell'Austria la diffusione \u00e8 limitata alla Carinzia, al Salisburghese, all\u2019Alta Austria e al Vorarlberg.\nDal 2004, a testimoniare la vocazione tirolese del marchio, hanno aperto 25 supermercati nella provincia autonoma di Bolzano, due filiali a Brunico, Bressanone, Varna, due supermercati a Bolzano, Lana, due negozi a Lagundo, Sinigo, Naturno, Rifiano, Castelrotto, Termeno, Silandro, Prato allo Stelvio, Perca, San Martino in Badia, Prato all'Isarco, Egna, Renon, Campo Tures, San Paolo (comune di Appiano sulla Strada del Vino), Scena e a Brennero all'interno dell\u2019Outlet Center Brenner.\nSecondo il sito ufficiale nel 2018, l'azienda \u00e8 la seconda per fatturato in Tirolo e utilizza 200 fornitori locali.\nImpiega circa 6100 persone di 60 nazionalit\u00e0 diverse.\nL'azienda ha due stabilimenti di produzione, il panificio B\u00e4ckerei Therese M\u00f6lk e la macelleria Alpenmetzgerei. La sede centrale dell'azienda e il centro logistico con magazzino e parco automezzi propri, nonch\u00e9 i due stabilimenti di produzione si trovano a V\u00f6ls, nei pressi di Innsbruck.\nPanificio B\u00e4ckerei Therese M\u00f6lk: Il panificio vanta una storia di oltre 100 anni. L\u2019attuale panificio \u00e8 stato costruito nel 2011 ed \u00e8 attualmente il pi\u00f9 grande panificio del Tirolo.\nMacelleria Alpenmetzgerei: la lavorazione della carne \u00e8 da 25 anni uno dei settori di attivit\u00e0 principali. Nel 2013 \u00e8 entrato in produzione un nuovo impianto di taglio e lavorazione della carne, la Alpenmetzgerei, che produce carne suina e bovina, oltre a salsicce e diversi tipi di prosciutto.\nBaguette: I panifici con Bar sono quasi sempre adiacenti ai supermercati MPreis e offrono anche cucina tailandese a marchio THAI2GO.\nI LIKE: La linea di convenienza \"to go\" di MPreis \u00e8 entrata in funzione nel 2019 con specialit\u00e0 prodotte nei propri stabilimenti.\nT&amp;G: La gamma di prodotti T&amp;G comprende prevalentemente bevande alcoliche e analcoliche all\u2019ingrosso e prodotti surgelati.\nminiM: I negozi garantiscono l'approvvigionamento locale nei piccoli comuni tirolesi. Qui \u00e8 disponibile un assortimento ridotto per le esigenze quotidiane agli stessi prezzi e alle stesse offerte speciali dei supermercati MPreis.\nshopMPREIS: I negozi sono integrati in numerose stazioni di servizio del partner regionale \"Gutmann\". Ci\u00f2 consente di aprire anche la domenica e nei festivi con aperture straordinarie.\nshop.mpreis.at: Servizio di vendita di alimentari online con consegna a domicilio. (Le consegne vengono eseguite esclusivamente in territorio austriaco)\nArchitettura.\nLa caratteristica che rende MPreis nota ben oltre i confini del Tirolo \u00e8 l'elevata qualit\u00e0 architettonica dei suoi locali, che hanno valso alla societ\u00e0 il conseguimento di numerosi riconoscimenti e premi.\nMPreis commissiona la realizzazione degli spazi a giovani architetti, per lo pi\u00f9 tirolesi, ai quali lascia notevoli margini di creativit\u00e0, scavalcando totalmente il binomio che lega la concezione del supermercato a un design seriale e impersonale. Ogni negozio \u00e8 diverso e sperimenta soluzioni d'avanguardia dal punto di vista stilistico e dell'impatto ambientale.\nPunti vendita.\nQuesto \u00e8 il dettaglio della rete di vendita di MPreis:"}
{"id": "1842107", "revid": "228587", "url": "https://it.wikipedia.org/wiki?curid=1842107", "title": "Accordi di Bonn", "text": "Gli Accordi di Bonn del 2 luglio 1931 sono i documenti che stabilirono la piena comunione tra la Chiesa anglicana e le Chiese vetero-cattoliche dell'Unione di Utrecht. Da allora questo trattato \u00e8 stato esteso a tutti i membri della Comunione anglicana con decisioni prese dai singoli sinodi.\nQuesti accordi prevedono tre punti:\nLa versione originale del 1931 parlava di \"intercomunione\", termine modificato dalla Conferenza di Lambeth del 1958 in \"piena comunione\".\nQuesti accordi furono usati come base per altre dichiarazioni di piena comunione:\nAl fine di monitorare la crescita congiunta delle due comunioni, la Conferenza episcopale vetero-cattolica internazionale e la Conferenza di Lambeth hanno creato il Consiglio internazionale di coordinamento tra anglicani e vetero-cattolici, riunitosi per la prima volta nel 1999."}
{"id": "1842120", "revid": "1543377", "url": "https://it.wikipedia.org/wiki?curid=1842120", "title": "Contratto differenziale", "text": "Il contratto differenziale \u00e8 un contratto di borsa a mercato fermo, attraverso il quale le parti non si obbligano al trasferimento degli strumenti finanziari, bens\u00ec alla liquidazione della differenza tra il prezzo pattuito e il prezzo corrente al momento della scadenza del contratto . \nSi pu\u00f2 considerare un contratto di mera speculazione.\nQuesta forma di contratto era definita per legge negli anni venti, mentre oggi il termine viene utilizzato come sinonimo di \"contratto derivato\", di cui ne costituisce l'antesignano."}
{"id": "1842125", "revid": "1543377", "url": "https://it.wikipedia.org/wiki?curid=1842125", "title": "Werner Bormann", "text": "\u00c8 membro ed ex-presidente dell'Akademio de Esperanto dal 1995 al 1998 e professore ordinario dell'Accademia Internazionale delle Scienze San Marino. Nel 1970 \u00e8 stato eletto nel Consiglio Direttivo dell'UEA, carica mantenuta per 28 anni. \u00c8 presidente della Fondazione FAME."}
{"id": "1842128", "revid": "28592", "url": "https://it.wikipedia.org/wiki?curid=1842128", "title": "Significati", "text": ""}
{"id": "1842129", "revid": "81792961", "url": "https://it.wikipedia.org/wiki?curid=1842129", "title": "Abitante", "text": ""}
{"id": "1842133", "revid": "1632387", "url": "https://it.wikipedia.org/wiki?curid=1842133", "title": "Rua", "text": "Biografia.\nDal punto di vista familiare, re Rua aveva dei legami \"importanti\": era fratello di Octar, assieme al quale regnava sugli Unni e sui popoli tributari; entrambi i re unni erano forse figli del capo Uldino, il quale devast\u00f2 la Tracia nel 401. Fratello di Mundzuk, padre dei futuri re Attila e Bleda, era quindi zio del \"Flagellum Dei\". Appoggi\u00f2 il generale Flavio Ezio, di cui era divenuto amico quando quest'ultimo era ostaggio presso gli Unni, aiutandolo ad organizzare un esercito contro Bonifacio tramite la fornitura di un folto gruppo di mercenari di stirpe unna, che affront\u00f2 in battaglia nel 432.\nRimase unico re degli Unni nel 430 a seguito della morte di Octar e, di conseguenza, prese il controllo delle terre del medio Danubio, fino a quel momento amministrate dal fratello. Tra il 434 e il 435, seguito della fuga di alcune trib\u00f9 sotto il dominio unno (Amilzouri, Itimari e altri) in territorio romano orientale, il \"rex sciticus\" domand\u00f2 all'imperatore romano d'oriente, Teodosio II, la restituzione di quelle genti considerate alla stregua di disertori. La nuova crisi doveva essere ricomposta, cos\u00ec iniziarono delle trattative tra il regno unnico e i Romani. In questo torno di tempo, re Rua mor\u00ec improvvisamente, pare colpito da un fulmine. \nA causa dei tumulti e dell'instabilit\u00e0 causati dall'incertezza relativa alla successione, le trattative si interruppero. Al defunto re succedettero i nipoti Attila e Bleda. In conseguenza della successione, due giovanissimi (forse ancora bambini) membri della famiglia reale, Mama e Atakan, figli di Rua o di un suo fratello defunto, si rifugiarono presso i Romani d'Oriente, sentendo che la loro vita era in pericolo dal momento che potevano rivendicare un qualche diritto sul trono degli Unni. Essi vennero restituiti dai Romani a seguito a delle trattative con Bleda e Attila: non appena furono consegnati a Carsum, una fortezza della Tracia sul guado del Danubio, furono impalati dall'altra parte del fiume a causa della loro diserzione."}
{"id": "1842134", "revid": "1872303", "url": "https://it.wikipedia.org/wiki?curid=1842134", "title": "Insediamento umano", "text": "Un insediamento umano, in geografia, statistica e archeologia, \u00e8 una comunit\u00e0 in cui vivono delle persone. Il tipo di comunit\u00e0 pu\u00f2 variare in base al numero degli abitanti raggruppati e quindi pu\u00f2 andare dai luoghi popolati da piccoli gruppi alle grandi aree urbane. Gli insediamenti possono quindi anche includere borgate, villaggi, cittadine e citt\u00e0.\nNel corso della storia dell'uomo si sono sviluppati diversi tipi di insediamenti umani, che possono sommariamente essere divisi in insediamenti dispersi e accumulati. La morfologia urbana pu\u00f2 quindi distinguere diversi tipi di insediamenti in base a vari aspetti, come il paesaggio storico-culturale, l'ambiente, le dimensioni, la centralit\u00e0 rispetto a un punto di riferimento o altro. Luoghi popolati possono essere anche abbandonati. In questo caso si parla di citt\u00e0 fantasma."}
{"id": "1842139", "revid": "930514", "url": "https://it.wikipedia.org/wiki?curid=1842139", "title": "Insediamento", "text": ""}
{"id": "1842144", "revid": "253269", "url": "https://it.wikipedia.org/wiki?curid=1842144", "title": "Jean Hersholt", "text": "Biografia.\nNato in Danimarca da Clare Petersen e Henry B\u00fcron, che secondo quanto affermato, senza riscontri, da Jean in una sua biografia, sarebbero stati attori. Si diplom\u00f2 alla Accademia delle belle arti di Copenaghen. Nel 1906 gir\u00f2 un paio di film in Germania.\nNello stesso anno fu tra i protagonisti di in un grande scandalo sessuale che coinvolse un gran numero di personaggi dello spettacolo danesi. Il giovane Jean, dopo i primi sviluppi della vicenda, svel\u00f2 ad un periodico i nomi di alcuni attori omosessuali, cosa che, dati i costumi danesi dell'epoca, determinava conseguenze serie per gli interessati. In seguito fu lui stesso accusato di prostituzione e condannato ad 8 mesi per aver barattato prestazioni sessuali con uomini e donne in cambio di denaro e vestiti.\nNel 1913 emigr\u00f2 negli Stati Uniti, dove la sua carriera trov\u00f2 un enorme successo. Tra i personaggi pi\u00f9 popolari da lui interpretati si ricordano il nonno di Heidi (Shirley Temple) in \"Zoccoletti olandesi\", trasposizione cinematografica del 1937 della storia del popolare personaggio svizzero.\nIl personaggio al quale si leg\u00f2 di pi\u00f9 nella seconda parte della sua carriera, fu quello del Dr. Christian. A seguito del grande successo del film \"Il medico di campagna\" (1936), si pens\u00f2 di portare il personaggio del Dr. Luke, l\u00ec interpretato, in una serie radiofonica. Non ottenendo i diritti, Hersholt insistette per interpretare una serie con un nuovo dottore per il nome del quale si ispir\u00f2 ad Hans Christian Andersen, grandissimo autore danese che lui ammirava. La serie del Dr. Christian and\u00f2 avanti in radio fino agli anni cinquanta, mentre furono prodotti sei film dedicati a questo personaggio amatissimo dal pubblico.\nZio materno del popolare attore Leslie Nielsen e del politico Erik Nielsen, Hersholt prese parte a ben 140 film, e ricevette due Oscar alla carriera, uno nel 1940 e un altro nel 1950, oltre a numerosissimi Golden Globe. Per i servigi resi in favore del cinema, Hersholt venne inoltre onorato dall'Academy mediante l'istituzione del Premio umanitario Jean Hersholt, riconoscimento che viene attribuito per particolari meriti umanitari e che fu intitolato a suo nome per avere egli diretto come presidente, per 18 anni, la Motion Picture Relief Fund.\nMor\u00ec nella sua villa hollywoodiana il 2 giugno del 1956, all'et\u00e0 di 69 anni.\nRiconoscimenti.\nHa una stella sulla Hollywood Walk of Fame al 6501 di Hollywood Boulevard per il suo lavoro nel cinema e un'altra al 6701 dello stesso viale, per il suo lavoro nella radio."}
{"id": "1842147", "revid": "767487", "url": "https://it.wikipedia.org/wiki?curid=1842147", "title": "Anders Jormin", "text": "Biografia.\nNel 1979 si \u00e8 diplomato alla scuola musicale di G\u00f6teborg in contrabbasso e improvvisazione.\nIn qualit\u00e0 di contrabbassista e compositore ha una buona fama sulla scena internazionale. Ha collaborato con un grande numero di affermati musicisti, fra cui Gilberto Gil, Lee Konitz, Elvin Jones, Joe Henderson, Don Cherry, Charles Lloyd, Mike Mainieri, Joe Lovano, Jack deJohnette, Kenny Wheeler, Albert Mangelsdorff, Tomasz Sta\u0144ko, Dino Saluzzi, John Surman, John Taylor, Mark Feldman, Paul Motian, Joey Baron, Tom Rainey, Jon Balke, Vertavo string quartet, Ann-Sofi von Otter, Norma Winstone e Marilyn Crispell.\nSi esibisce in Europa, negli USA e in Giappone, inoltre, per brevi periodi di tempo, studia musica etnica a Cuba e in Mozambico. Attualmente fa parte del trio di Bobo Stenson e del gruppo svedese dr Dingo. \u00c8 anche impegnato a creare e sviluppare propri progetti. \nCome artista registra con la casa discografica ECM.\nIn Svezia Jormin ha ricevuto numerosi premi. L'album \"Alone\" ha vinto nel 1991 il premio \u201cDisco dell'anno\u201d fra tutte le categorie. Ha vinto per tre volte il \u201cGrammy\u201d svedese per il miglior album jazz.\nJormin svolge da 25 anni attivit\u00e0 di insegnamento in contrabbasso e di improvvisazione presso la Musikh\u00f6gskolan di G\u00f6teborg, dove ha contribuito a realizzare un dipartimento di jazz.\nNel 1995 gli \u00e8 stato offerto il ruolo di professore presso l'Accademia Sibelius a Helsinki.\nNel 2003 ha ricevuto la laurea honoris causa insieme al direttore d'orchestra finlandese Esa-Pekka Salonen e a Georg Sokolov all'Accademia Sibelius in Finlandia."}
{"id": "1842148", "revid": "320578", "url": "https://it.wikipedia.org/wiki?curid=1842148", "title": "Pavlyuchenko", "text": ""}
{"id": "1842150", "revid": "1682541", "url": "https://it.wikipedia.org/wiki?curid=1842150", "title": "Kikuchi Kan", "text": "Ha fondato la casa editrice Bungei Shunj\u016b, il mensile omonimo, l'Associazione degli scrittori giapponesi, oltre a istituire il Premio Naoki per la letteratura popolare e il Premio Akutagawa per autori emergenti. \u00c8 stato anche il capo della Daiei Motion Picture Company (oggi Kadokawa Pictures). Fortemente coinvolto nel mondo letterario dell'epoca, ha frequentato e sostenuto autori di rilievo. Per citarne alcuni, Ry\u016bnosuke Akutagawa, Yasunari Kawabata e Riichi Yokomitsu.\nEra accanito giocatore di Mahjong."}
{"id": "1842151", "revid": "767487", "url": "https://it.wikipedia.org/wiki?curid=1842151", "title": "Bionicle - La maschera della luce", "text": "Bionicle - La maschera della luce (\"Bionicle: Mask of Light - The Movie\") \u00e8 il primo film della serie Bionicle, prodotta dalla LEGO. Il film \u00e8 uscito il 7 aprile 2003\nPer l'home video il film \u00e8 stato distribuito col titolo Bionicle: Mask of Light - Il film.\nTrama.\nIl film inizia con il grande saggio Turaga Vakama mentre, ancora una volta, racconta le leggende Bionicle, di come l'isola di Mata Nui abbia offerto ai pacifici Matoran le Tre Virt\u00f9 - Unit\u00e0, Dovere, Destino - e di poi, come sia stato tradito dal malvagio fratello Makuta, e di come sia caduto nel suo sonno. La scena si sposta sul Matoran Jaller in cerca del suo migliore amico Takua, detto il Cronista. Lo troviamo in una caverna con l'animale Pewku, intento ad osservare un antico Totem. Preso dalla curiosit\u00e0, Takua attraversa il fiume di lava e prende il Totem, che improvvisamente scatena un terremoto e una cascata di lava. Tutto sotto gli occhi di Jaller appena arrivato sulla scena. Occorre a salvare Takua Toa Tahu, che, dopo aver scoperto la maschera kanohi grazie ai due matoran, gli consiglia di mostrarla ai Turaga, non prima di aver disputato la prima partita del Kohlii a Ta-Koro. I due perdono, ma, accidentalmente, durante l'inchino finale a Jaller la Maschera cade dallo zaino, sotto lo sgomento di tutti. Takua tenta di indirizzare la maschera verso Jaller, il quale fa lo stesso. Quando, Takua volge nuovamente la maschera verso l'amico questa lo illumina.\nI saggi Turaga, dopo averla esaminata e tradotte le incisioni sul retro, grazie al potere di Turaga Nokama, annunciano che quella era la Maschera della Luce, una maschera destinata ad essere indossata solo dal settimo Toa. Takua avrebbe dovuto esserne l'araldo, ma affida il compito a Jaller.\nI due Matoran, Jaller e Takua, intraprendono un viaggio alla ricerca del settimo Toa attraverso Mata Nui. Il villaggio di fuoco, Ta-Koro, viene evacuato prima di essere distrutto dai malvagi Rahkshi Panrahk, Guurahk e Lerahk. Tahu, combattendo contro quest'ultimo, viene ferito e si procura un evidente taglio verde (segno del veleno di Lerahk). Intanto i due Matoran, mentre viaggiano per l'isola, incontrano il Toa protettore di ogni zona, che li aiuta e li protegge dagli attacchi dei \"figli di Makuta\". Il primo che incontrano \u00e8 Lewa, il Toa dell'Aria, che dopo averli accompagnati per parte del viaggio offrendo loro un uccello Gukko, sfortunatamente ode i tamburi di Le-Koro, portatori di brutte notizie. Il Toa infatti viene a conoscenza che Ta-Koro, il villaggio del fuoco \u00e8 stato attaccato dai Rahkshi. Lewa \u00e8 costretto a raggiungere gli altri due Toa. Incontrano anche Kopaka, il Toa del Ghiaccio, che dopo un attacco dei Rahkshi, riesce a congelarli in un lago. Takua e Jaller quindi proseguono il cammino, e, attraversando una grotta, il Cronista si distrae per un attimo e viene chiamato da Makuta con una voce sinistra e profonda che si vedono solo i suoi occhi rossi, il quale gli chiede di lasciargli la maschera o i suoi amici periranno. Lui rifiuta, anche se decide di rinunciare a viaggiare con Jaller, e si avvia verso Onu-Koro con Pewku. Proprio in quel momento nel villaggio della terra, Toa Pohatu avvisa Onua, il Toa della Terra, e gli Onu-matoran che la Maschera della Luce \u00e8 stata trovata. Takua arriva in quel preciso istante, raccontando che si era diviso da Jaller dopo essere stato attaccato dai Rahkshi. Come evocati, ne appaiono altri tre: Vorahk, Turahk e Kurahk, i quali vengono messi in difficolt\u00e0 dall'arrivo di tutti i Toa. Tahu \u00e8 quello che si d\u00e0 pi\u00f9 da fare. Purtroppo per\u00f2 viene infettato da Turahk, e quindi attacca Gali. Kopaka \u00e8 costretto a congelare il fratello, che Gali, Lewa e Kopaka riescono a curare, anche se con difficolt\u00e0. Pohatu ed Onua sono riusciti a sotterrare i malvagi Rahkshi sotto dei enormi massi, ma anche loro sono stati colpiti, anche se lievemente.\nTakua, scappando, capisce di aver sbagliato e raggiunge Jaller, il quale viene salvato dall'amico quando stava per cadere in un dirupo, perdendo cos\u00ec la maschera. Takua avvisa Jaller che vi sono altri 3 Rahkshi e che quindi devono sbrigarsi. I due Matoran arrivano a Kini-Nui, il grande tempio dedicato a Mata-Nui al centro dell'isola. A questo punto Il Cronista scuote la maschera, dalla quale viene sparato un raggio di luce che rompe un pezzo dell'enorme statua posta davanti a loro. I due purtroppo si trovano davanti a tutti i sei Rahkshi. All'improvviso arrivano in loro soccorso i sei Toa. Riescono a sconfiggere quasi tutti i Rahkshi, tranne Turahk, il quale sta per attaccare Takua. Jaller, per salvare la vita a Takua, viene colpito e muore sotto i suoi occhi disperati. A questo punto Takua indossa la Maschera della Luce, o Avohkii, e diventa Takanuva, il Toa della Luce. Sconfigge Turahk e trasforma l'enorme statua, che rappresentava la Hau di Mata-Nui nella maschera di Takua. Utilizzando le parti delle armature dei Rahkshi, ormai sconfitti, crea un veicolo chiamato Ussanui, che lo guider\u00e0 fino al covo di Makuta. Una volta arrivato nel covo, il Signore delle Ombre sfida il nuovo Toa ad una partita di Kohlii, cosicch\u00e9 una volta vinta, Takanuva potr\u00e0 aprire la porta che si crede serva per risvegliare Mata-Nui. Nel frattempo Hahli, una Ga-Matoran amica di Jaller, convince i Toa e i Turaga a scendere per dare manforte al Toa della Luce. Alla fine della battaglia Takanuva si scaglia su Makuta e i due cadono in una vasca di Protodermis, fondendosi cos\u00ec in un essere chiamato TakutaNuva. Costui, dopo aver usato parte della propria energia vitale per resuscitare Jaller, aiuta i Toa Nuva e i Turaga ad arrivare in una camera, ma muore, sorreggendo una porta per impedire di cadere sopra gli sventurati. I sei, con l'aiuto dei turaga dell'isola, riescono ad aprire una nuova via per una nuova isola, e, posizionando la maschera della Luce nel punto esatto, riescono a resuscitare Takanuva, mentre Makuta sembra sconfitto per sempre.\nAccoglienza.\n\"Entertainment Weekly\" ha votato il film con un \"B+\", chiamandolo \"un'avventura in CGI ben costruita\" lodandone la storia, gli effetti e le sequenze dinamiche. Don Houston di DVDTalk ha accolto positivamente il film e i suoi contenuti aggiuntivi, lodandone le visuali rispetto ad altri film di questo tipo, e il doppiaggio, ma anche criticandone l'affidabilit\u00e0 sull'anticipo sulle storie precedenti di Bionicle. Sci Film.org ne ha lodato le grafiche e le visuali, ma l'ha ritenuto troppo breve. Jules Faber di Digital Views Daily ne ha ritenuto la storia ben progettata per tutte le et\u00e0, e ne ha lodato l'audio e anche le visuali, nonostante alcune animazioni poco piacevoli e alcuni effetti ambientali mal fatti. Sia Houston che Faber ne hanno notato gli omaggi ad altri film ben noti, come \"Il Signore degli Anelli\", \"I predatori dell'arca perduta\", e le opere di Ray Harryhausen."}
{"id": "1842155", "revid": "110157", "url": "https://it.wikipedia.org/wiki?curid=1842155", "title": "FantaCo Enterprises", "text": "FantaCo Enterprises \u00e8 stata una casa editrice statunitense nata inizialmente come emanazione di un negozio dedicato ai fumetti e all'arte in genere sito ad Albany, nello Stato di New York.\nUn percorso simile \u00e8 stato percorso dalla Dark Horse Comics, oggi un colosso del mercato statunitense, quasi costantemente al terzo posto nelle classifiche di vendita dei comic books, dietro i colossi Marvel Comics e DC Comics.\nLa casa editrice \u00e8 stata un'antesignana dell'affermazione delle case editrici indipendenti negli Stati Uniti, nota come \"black &amp; white explosion\" negli anni ottanta, periodo che vede un'intensa attivit\u00e0 per la casa editrice di Albany. Tra gli autori pubblicati Tom Simonton, che in seguito diventer\u00e0 editore in proprio, con le illustrazioni ispirate alle good girls degli anni cinquanta, Clive Barker (della cui fanzine, curata dal fan club ufficiale dello scrittore sono stati pubblicati diversi numeri, diretta da Steve Niles, che esploder\u00e0 come sceneggiatore in questo decennio, grazie al successo della serie a fumetti e del film \"30 giorni di buio\"), opere di Richard Corben, Fred Hembeck e molti altri.\nMolto importante, e ancora oggi oggetto di consultazione da parte degli appassionati e degli operatori del settore, \u00e8 la serie \"Fantaco's Chronicles\", che riportava cronologie complete dei maggiori eroi della Marvel Comics; inoltre l'Annual di tale serie costituisce il precursore della Slings &amp; Arrows Comic Guide, una sorta di Bibbia di tutte le serie fumettistiche uscite in lingua inglese dagli anni quaranta ad oggi."}
{"id": "1842156", "revid": "121425200", "url": "https://it.wikipedia.org/wiki?curid=1842156", "title": "Cochise", "text": "Biografia.\nCochise fu uno dei pi\u00f9 famosi condottieri Apache (assieme, per limitarsi alle divisioni \"centrali\", ai pi\u00f9 anziani Mangas Coloradas, Cuchillo Negro, Miguel Narbona, Gomez, ai coetanei Santana, Delgadito, Nana, Nahilzay e ai pi\u00f9 giovani Chihuahua, Juh, Victorio e Geronimo), nel costante conflitto contro le intrusioni del Messico e degli Stati Uniti nel suo territorio durante il XIX secolo. \u00c8 stato descritto come un uomo di notevole corporatura (sebbene inferiore al suocero, il grande capo Mimbre\u00f1o Mangas Coloradas), alto, muscoloso, con lunghi capelli neri che teneva nello stile-Apache. La famiglia di Cochise risiede attualmente nella Mescalero Apache Reservation, in Nuovo Messico e una pro-pronipote, Mrs. Elbys Hugar, pronipote del figlio minore di Cochise, Naiche, \u00e8 stata per molti anni apprezzata e competente direttrice del Centro culturale / Biblioteca / Museo della riserva.\nCochise e i Chokonen / Chiricahuas vissero nella parte settentrionale della regione fisica della Sonora, tra il centro-sud del Nuovo Messico e dell'Arizona, che tradizionalmente costituiva i territori Apache sino all'arrivo degli Europei.\nA causa dell'invasione della Spagna ed in seguito del Messico, il popolo Tsokanende o \"Chiricahua\" e gli altri Apache (Iyutahenede e Sehende o \"Mescalero\", Tchihende o \"Mimbre\u00f1o\", Bedonkohe e Nednhi Ndendahe, \"Gile\u00f1o\" e Coyotero, e Tonto divennero sempre pi\u00f9 dipendenti dalle razioni di viveri che il governo messicano elargiva nel tentativo di tenerli a bada. Quando questa pratica venne per\u00f2 bruscamente interrotta nel 1831, le varie bande Chiricahua ricominciarono a fare razzie per procurarsi cibo.\nIl governo messicano intraprese una serie di operazioni militari al fine di arrestare o neutralizzare i Chiricahuas, ma incontr\u00f2 una strenua resistenza da parte di grandi capi come Posito Moraga, Pisago Cabezon, Yrigollen, Miguel Narbona, Relles, Esquinaline e, a decorrere dalla met\u00e0 del secolo XIX, di Cochise e dei loro Apache, che si dimostrarono nemici indomabili. I tentativi delle truppe messicane furono del tutto infruttuosi e spesso gli Apache spinsero i combattimenti ad un punto morto. Come parte dei loro sforzi nel controllo dei Chiricahuas, le forze militari messicane, spesso coadiuvate da mercenari americani e nativi americani (in particolare, nella prima met\u00e0 del sec. XIX, Pima, Papago, Opata, Sobaipuri, Seri, e poi anche Tarahumara e Yaqui) iniziarono ad assalire i villaggi Apache, massacrando donne, bambini e vecchi per ottenere il pagamento degli scalpi; anche il padre di Cochise fu ucciso. Tutto ci\u00f2 serv\u00ec a temprare la risolutezza di Cochise e forn\u00ec ai Chiricahuas una ragione in pi\u00f9 per cercare vendetta. Nel 1848, durante un'incursione di Apache sulla frontiera nella regione di Sonora, le milizie messicane furono infine in grado di fare prigioniero Cochise ma lo scambiarono con una dozzina di prigionieri messicani.\nTensioni alla frontiera e scontri.\nLa regione abitata dagli Apache speriment\u00f2 un aumento delle tensioni tra lo stesso popolo Apache ed i coloni europei (compresi i primi invasori spagnoli) a partire dal 1831 finch\u00e9 gran parte della zona venne annessa agli Stati Uniti nel 1850; tale evento inaugur\u00f2 un breve periodo di relativa pace. Cochise lavor\u00f2 come taglialegna alla stazione della diligenza di Passo Apache sulla tratta postale denominata \"Butterfield Overland\".\nLa debole tregua non dur\u00f2 a lungo a causa delle continue violazioni americane nel territorio Apache. La pace formale ebbe termine nel 1861 quando un gruppo di razziatori Apache Coyotero (divisi in bande Eastern White Mountain Coyotero, Western White Mountain Coyotero e Cibecue Coyotero) si appropri\u00f2 della mandria di un ranchero locale (John Ward) e ne rap\u00ec il figlio dodicenne (Felix Martinez Ward), e i Chiricahuas furono ingiustamente accusati dell'accaduto. Ai sei Apache arbitrariamente arrestati (Cochise, con la moglie, figlia del grande Mangas Coloradas, e il figlio minore Naiche, il fratello e due nipoti) venne poi ordinato da un inesperto quanto zelante ufficiale dell'esercito, il tenente George Bascom, di fare rapporto al forte per l'interrogatorio. Cochise, seppure colpito da tre colpi di pistola, riusc\u00ec a scappare, ma non i suoi parenti, sicch\u00e9 il capo Chiricahua si procur\u00f2 alcuni ostaggi da utilizzare nelle negoziazioni al fine di liberare gli altri cinque Chiricahuas. Tuttavia il piano fall\u00ec; entrambe le parti uccisero i propri ostaggi in quello che fu in seguito conosciuto come l'Affare Bascom. La ritorsione del tenente Bascom incluse l'impiccagione del fratello di Cochise e di due suoi nipoti (mentre furono liberati la moglie e il piccolo Naiche), avvenimenti che fecero infuriare ulteriormente il capo Apache.\nSuccessivamente Cochise si un\u00ec al suocero Mangas Coloradas (Kan-da-zis Tlishishen), capo Tchihendeh (Mimbre\u00f1o) al comando delle bande Copper Mine ma riconosciuto come guida, dopo la morte di Cuchillo Negro (Baishan), anche dalle bande Warm Springs, in una lunga serie di schermaglie di rappresaglia ed incursioni negli insediamenti coloniali. La battaglia di Dragoon Springs fu uno di questi scontri. Molte persone vennero uccise da ambo le parti, ma gli Apache iniziarono ad avere il sopravvento; ci\u00f2 spinse l'esercito degli Stati Uniti ad inviare una spedizione capeggiata dal generale James Henry Carleton.\nConflitto di Passo Apache.\nAl Passo Apache, nel 1862, Cochise e Mangas Coloradas, con circa 500 guerrieri (tra i quali i gi\u00e0 affermati Victorio e Juh e l'emergente Geronimo), tennero testa ad un esercito di volontari della California guidati dal generale James Henry Carleton, finch\u00e9, per respingerli dalla loro postazione, i Californiani non ricorsero al fuoco d'artiglieria d'obice.\nSecondo lo scout John C. Cremony e lo storico Dan L. Thrapp, il fuoco dell'obice caus\u00f2 una ritirata immediata degli Apache. Ma la biografa del Generale Carleton, Aurora Hunt, scrisse: \"Quella fu la prima volta che gli Indiani fronteggiarono il fuoco d'artiglieria. Tuttavia lottarono tenacemente per diverse ore prima di fuggire\". Il capitano Thomas Roberts, per via dello scontro, si convinse che sarebbe stato meglio trovare un percorso che passasse attorno al Passo Apache, cosa che fece. Il generale Carleton continu\u00f2 quindi senza ostacoli fino al Nuovo Messico e successivamente fu qui assunto come comandante del territorio.\nNel gennaio del 1863 il generale Joseph Rodman West, per ordine del generale Carleton, fu in grado di catturare Mangas Coloradas ingannandolo con la scusa di un incontro sotto l'egida della bandiera bianca. Durante quella che doveva essere una tranquilla seduta di discussione (\"parley\"), gli Americani fecero prigioniero l'ignaro Mangas Coloradas ed in seguito lo assassinarono, inscenando un falso tentativo di fuga dopo aver torturato il grande capo dei Mimbre\u00f1os con baionette arroventate. Questo diede adito ad una serie di avvenimenti che soffiarono sul fuoco dell'inimicizia tra gli invasori statunitensi e gli Apache. Per Cochise, gli Americani non consideravano sacro alcunch\u00e9 ed avevano violato le regole di guerra arrestando Mangas Coloradas durante un incontro protetto dalla garanzia della tregua. Cochise, Delgadito (successore di Mangas Coloradas) e gli Apache continuarono le loro scorrerie contro gli insediamenti americani e messicani e le loro postazioni militari per tutto il decennio 1860.\nCattura, fuga e ritiro.\nA seguito di varie scaramucce, Cochise (riconosciuto come capo supremo da tutte le bande Chirichaua, cio\u00e8 Tsokanende, Apache e coadiuvato da luogotenenti bellicosi, abili e fedelissimi, quali Nahilzay, i fratelli Chihuahua e Ulzana, i fratelli Pionsenay e Skinya, Nolgee, e altri, compreso il proprio primogenito Tahzay) ed i suoi uomini vennero gradualmente spinti verso le Dragoon Mountains ma furono nondimeno capaci di utilizzare le montagne come copertura e base dalla quale continuare significative schermaglie contro gli insediamenti dei bianchi. Questa era la situazione fino al 1871, quando il generale George Crook assunse il comando ed utilizz\u00f2 altri Apache come scout ed informatori e fu pertanto in grado di costringere gli Apache sulla difensiva e indurli a trattare. Con la mediazione del suo vecchio amico Thomas J. (\"Tom\") Jeffords, Cochise accett\u00f2 l'assegnazione di una riserva nel settembre di quell'anno.\nL'anno successivo, ai Chiricahuas fu ordinato di trasferirsi alla Riserva di Tularosa situata in Nuovo Messico, ma rifiutarono di abbandonare le terre ancestrali nell'Arizona, che erano state loro garantite in virt\u00f9 di un trattato. Cochise riusc\u00ec di nuovo a fuggire e ricominci\u00f2 le incursioni e le scaramucce contro i coloni per la maggior parte del 1872. Un nuovo trattato fu in seguito negoziato dal generale Oliver O. Howard, con l'aiuto di Tom Jeffords che era divenuto fratello di sangue di Cochise, cos\u00ec gli Americani cedettero ad alcune delle condizioni degli Apache. Cochise si ritir\u00f2 tranquillamente nella riserva in Arizona, dove mor\u00ec per cause naturali nel 1874.\nFamiglia.\nSpos\u00f2 Nah-ke-de-sah, figlia di Mangas Coloradas, nel 1830, e fu, quindi, cognato (oltre che buon amico) di Victorio, anch'egli genero del grande capo di tutti i Mimbre\u00f1os. I suoi figli, nipoti di Mangas Coloradas, furono Tahzay (spesso riportato come \"Taza\"), nato nel 1842, e Naiche, nato nel 1856.\nTahzay gli succedette, morendo a propria volta nell'estate 1876 durante una visita a Washington, e Naiche pot\u00e9 imporsi soltanto grazie al sostegno dello zio Nahilzay, gi\u00e0 fidato luogotenente (nonch\u00e9 cognato) di Cochise e capo di guerra dei Chiricahuas."}
{"id": "1842157", "revid": "22475", "url": "https://it.wikipedia.org/wiki?curid=1842157", "title": "Epinicio", "text": "Nella lirica della Grecia antica lepinicio era un canto corale di vittoria per i vincitori negli agoni. Commissionato dal vincitore stesso o da amici e parenti, veniva cantato in cori durante banchetti solenni.\nStoria.\nLa tradizione considera Simonide (556-468) l'inventore dell'epinicio, genere utilizzato anche da Bacchilide e Pindaro.\nIl pi\u00f9 lungo epinicio sopravvissuto nel tempo \u00e8 la IV \"Pitica\" di Pindaro, dedicata a Arcisilao re di Cirene. Di Pindaro sono giunte sino a noi ben 44 componimenti, suddivisi in 14 Olimpiche, 12 Pitiche, 11 Nemee e 7 Istmiche.\nIn epoche pi\u00f9 recenti, dopo la riscoperta del genere, avvenuta nel Rinascimento italiano, si sono prodotte varie imitazioni, tra le quali spiccarono quelle di Pierre de Ronsard (1524-1585), contenute nei 5 libri di \"Odi pindariche\", di Chiabrera (1552-1638), di Alessandro Guidi (1650-1712).\nDescrizione.\nL'epinicio era composto secondo uno schema classico tripartito: all'esposizione del tema vero e proprio, che consisteva della descrizione dell'atleta, della narrazione della sua vita e di quella degli antenati, seguiva una parte erudita infarcita di allusioni mitologiche, con le quali l'autore mostrava la propria inventiva ed abilit\u00e0 stilistica, ed infine una parte moralistica, ricca di massime e precetti etici. Era distribuito in triadi di strofe, antistrofe ed epodo."}
{"id": "1842158", "revid": "1870933", "url": "https://it.wikipedia.org/wiki?curid=1842158", "title": "Vincent Gu\u00e9rin", "text": "Carriera.\nClub.\nIl 5 ottobre 1997 venne squalificato per essere risultato positivo al nandrolone."}
{"id": "1842159", "revid": "277947", "url": "https://it.wikipedia.org/wiki?curid=1842159", "title": "Cavos", "text": ""}
{"id": "1842160", "revid": "28592", "url": "https://it.wikipedia.org/wiki?curid=1842160", "title": "Teatri Imperiali", "text": ""}
{"id": "1842167", "revid": "28592", "url": "https://it.wikipedia.org/wiki?curid=1842167", "title": "Gustavo III", "text": ""}
{"id": "1842173", "revid": "580197", "url": "https://it.wikipedia.org/wiki?curid=1842173", "title": "Corentin Martins", "text": ""}
{"id": "1842174", "revid": "224230", "url": "https://it.wikipedia.org/wiki?curid=1842174", "title": "Joaqu\u00edn Fern\u00e1ndez Portocarrero", "text": ""}
{"id": "1842175", "revid": "1543377", "url": "https://it.wikipedia.org/wiki?curid=1842175", "title": "Guerre navajo", "text": "Le guerre navajo furono una serie di battaglie, spesso separate da trattati di pace, combattute sia con raid da parte di diverse bande Navajo sui ranch lungo il Rio Grande, sia con scontri con entit\u00e0 quali la Spagna, il Messico e gli Stati Uniti. I conflitti iniziarono all'inizio del XVII secolo e continuarono sino al 1865.\nPeriodo spagnolo.\nVi sono documenti spagnoli che ricordano i Navajo dal 1571 al 1846; essi riportano nomi come: Querechose, Cocoye, Tacabuys, Quiajulas (Kyala), e Apache Navajos. Come molti altri documenti del tempo sono parziali e non ricordano alcuni fatti scomodi per le cronache spagnole.\nPeriodo statunitense.\nNel 1846 l'Esercito degli Stati Uniti assunse dal Messico il controllo nominale del sud-ovest. Registri militari e civili mostrano come in terra navajo continuassero le incursioni ad opera dei cittadini. Nello stesso modo i Navajo non fermarono le loro razzie tra quegli stessi civili. La schiavit\u00f9, la guerra civile e le milizie cittadine complicarono la risposta dell'Esercito ai Navajo fino alla met\u00e0 del 1860 che culmin\u00f2 nella lunga marcia.\nLinea temporale.\nTra settembre 1863 e gennaio 1864 Carson ed i suoi uomini inseguirono i Navajo, catturandone ed uccidendone alcuni. I raccolti vennero incendiati, le riserve di cibo furono confiscate, le Hogan (abitazioni tradizionali) date alle fiamme. Alcuni degli uomini di Carson marciarono attraverso il Canyon de Chelly distruggendo le propriet\u00e0 Navajo. Senza cibo e riparo che potesse sostenerli durante l'inverno, e continuamente tallonati dall'esercito americano, alcuni gruppi iniziarono ad arrendersi.\nAll'inizio del gennaio 1864, molte bande Navajo insieme ad alcuni dei loro leader tra cui Barboncito, Armijo, ed infine nel 1866 anche Manuelito si arresero o vennero catturate dando inizio alla lunga marcia navajo che li port\u00f2 alla riserva di Bosque Redondo presso Forte Sumner nel Nuovo Messico."}
{"id": "1842177", "revid": "2068842", "url": "https://it.wikipedia.org/wiki?curid=1842177", "title": "Taccuino", "text": "Il taccuino, chiamato anche quaderno, blocco note, bloc-notes, bloc notes, block-notes o block notes, \u00e8 un piccolo libro con fogli di carta, spesso bianchi o rigati, comunemente utilizzato per appunti o disegni.\nOrigine del termine.\nIl termine \"taccuino\" deriva dall'arabo \"taqu\u00eem\", con il significato di \u00abdisposizione ordinata\u00bb, ed era anticamente utilizzato per definire un calendario o un almanacco.\n\"Quaderno\", invece, deriva dal numerale distributivo latino \"quaterni\" ed \u00e8 da mettere in relazione all'uso di dividere in quattro i fogli per la preparazione dei manoscritti.\nStoria.\nDurante il XIV e il XV secolo i taccuini venivano spesso realizzati a mano in casa unendo fogli in raccolte che venivano rilegate in un secondo momento. Le pagine erano bianche e successivamente si dovevano tracciare linee rigate sul foglio. Creare dei taccuini era una tecnica di gestione delle informazioni cos\u00ec importante che i bambini la imparavano a scuola.\nNel 1770 John Tetlow ha ricevuto un brevetto per una macchina per disegnare linee. Questa invenzione produceva righe su carta in modo automatico, senza bisogno di disegnarle a mano una a una.\nIl pi\u00f9 antico diario tascabile conosciuto risale al viaggio di Lewis e Clark verso ovest nel 1804. Thomas Jefferson aveva finalizzato l'acquisto della Louisiana e chiese agli esploratori di prendere appunti sui nuovi territori.\nNel 1860 circa il taccuino ha debuttato in Francia e Germania. Il motivo in marmo con cui alcuni taccuini venivano decorati fu ispirato dalle tecniche di stampa trovate nell'antica Cina e in Giappone.\nSecondo una leggenda, Thomas W. Holley di Holyoke (Massachusetts), invent\u00f2 il \"blocco legale\" intorno all'anno 1888 quando ebbe l'idea di raccogliere vari tipi di ritagli di carta da varie fabbriche e unirli attraverso una cucitura per venderli a un prezzo accessibile. Intorno al 1900 questa invenzione si \u00e8 poi evoluta nel moderno blocco legale tradizionalmente di colore giallo..\nNel 1902 J.A. Birchall di Birchalls, una cartoleria con sede a Launceston (Tasmania), un\u00ec una pila di fogli di carta dimezzati, supportati da un foglio di cartone, creando quella che chiam\u00f2 la \"Silver City Writing Tablet\".\nNel 1906 William Albrecht apr\u00ec la Western Tablet Company, o come fu poi chiamata \"Westab\", nel Missouri. I taccuini \"Big Chief\" in particolare hanno avuto un grande incremento di popolarit\u00e0 negli anni '60.\nEdward Podosek, un inventore inglese con molti brevetti a suo nome, \u00e8 spesso accreditato per l'invenzione del taccuino a spirale nel 1924.\nNegli anni '70 la Mead, una famosa azienda di produzione cartacea, inizi\u00f2 la produzione in serie di taccuini decorati con un motivo marmoreo usato negli anni '60 dell'Ottocento. E. Bryant Crutchfield nel 1978 ha creato il popolare taccuino \"Trapper Keeper\".\nNegli anni '80 i taccuini Paper King erano molto popolari. Erano disponibili in colori molto vivaci e presentavano un anello a spirale molto spesso. Anche i taccuini di Lisa Frank sono diventati popolari in quel periodo grazie agli animali stampati sulle copertine. L'azienda ha realizzato vendite per 60 milioni di dollari durante il suo picco negli anni '90.\nI taccuini Moleskine hanno fatto il loro debutto ufficiale a Milano nel 1997.\nNegli anni 2000 i taccuini \"a cinque stelle\" erano di gran moda nelle aule scolastiche degli Stati Uniti. Erano un prodotto di Mead.\nNegli anni 2010 nacquero taccuini tecnologicamente avanzati come il \"Rocketbook\" (che si sincronizza direttamente con qualsiasi fonte di file come Dropbox o Microsoft Word e trasferisce automaticamente le note che vengono scritte) e \"Newyes\", un taccuino interattivo che alterna scrittura cartacea e digitale, consentendo di cercare appunti, riprodurli tramite video e condividerli con altri utenti.\nPrestampa.\nI taccuini usati per disegnare sono generalmente vuoti, senza grafiche al loro interno. I taccuini usati per scrivere di solito hanno alcune grafiche stampate su di essi, anche solo alcune linee per allineare la scrittura all'utente e/o facilitare determinati tipi di disegno. Alcuni taccuini hanno numeri di pagina prestampati, che possono essere considerati come letteratura grigia. Molti taccuini hanno decorazioni grafiche. I taccuini utilizzati come agenda possono avere vari tipi di pagine prestampate.\nUtilizzo.\nGenerici.\nIl taccuino pu\u00f2 essere destinato a vari usi come, ad esempio:\nUna versione elettronica \u00e8 costituita dal computer palmare.\nTaccuino letterario o artistico.\nViene usato anche in letteratura come titolo di opere formate da pezzi vari, articolati in maniera inorganica, come raccolta di pezzi o annotazioni varie o in forma di diario di viaggio o diario di campagna. Un esempio di annotazione di pensieri \u00e8 lo Zibaldone di Giacomo Leopardi.\nRealizzazioni tipografiche.\nLa realizzazione del taccuino pu\u00f2 offrire diverse caratteristiche, che ne influenzano l'uso a cui \u00e8 destinato:\nEra digitale.\nDalla fine del 20\u00b0 secolo sono stati fatti molti tentativi per integrare la semplicit\u00e0 di un taccuino con le capacit\u00e0 di editing, ricerca e comunicazione dei computer attraverso lo sviluppo di software per prendere appunti. I computer portatili iniziarono a essere chiamati \"notebook\" quando raggiunsero una piccola dimensione a met\u00e0 degli anni '90, ma non avevano alcuna funzione per l'utente di poter prendere appunti. In particolare, sono arrivati \u200b\u200bgli assistenti digitali personali (PDA), che integravano piccoli display a cristalli liquidi con uno strato touch-screen per inserire grafica e testo scritto. Successivamente, questo ruolo \u00e8 stato assunto da smartphone e tablet.\nLa carta digitale combina la semplicit\u00e0 di una penna e un taccuino tradizionali con l'archiviazione digitale e l'interattivit\u00e0. Stampando un motivo a punti invisibile sulla carta del taccuino e utilizzando una penna con una fotocamera a infrarossi incorporata, il testo scritto pu\u00f2 essere trasferito su un laptop, un telefono cellulare o un back office per l'archiviazione e l'elaborazione."}
{"id": "1842179", "revid": "1431409", "url": "https://it.wikipedia.org/wiki?curid=1842179", "title": "Irving Thalberg", "text": "Biografia.\n\u00c8 uno dei 36 membri fondatori dell'Academy of Motion Picture Arts and Sciences (AMPAS) che nasce nel 1927, un'organizzazione per il miglioramento e la promozione mondiale del cinema. L'accademia, nel 1929, cre\u00f2 il Premio Oscar. \u00c8 stato onorato dall'Academy con il premio alla memoria in suo nome, ossia col Premio alla memoria Irving G. Thalberg. Marito dell'attrice Norma Shearer, Thalberg mor\u00ec di polmonite a 37 anni a Santa Monica. Al momento della sua morte, stava lavorando al film \"Un giorno alle corse\" (1937) con i fratelli Marx.\nBiopic.\nLa vita di Thalberg ha funto da ispirazione per il romanzo incompiuto \"Gli ultimi fuochi\" di Francis Scott Fitzgerald e per i vari adattamenti per il grande schermo che ne sono seguiti, fra cui quello di Elia Kazan del 1976."}
{"id": "1842180", "revid": "599013", "url": "https://it.wikipedia.org/wiki?curid=1842180", "title": "Alain Roche", "text": ""}
{"id": "1842183", "revid": "1305772", "url": "https://it.wikipedia.org/wiki?curid=1842183", "title": "Il giustiziere", "text": "Persone.\nVari sovrani sono stati soprannominati \"il Giustiziere\":"}
{"id": "1842185", "revid": "834", "url": "https://it.wikipedia.org/wiki?curid=1842185", "title": "Il Giustiziere", "text": ""}
{"id": "1842197", "revid": "287204", "url": "https://it.wikipedia.org/wiki?curid=1842197", "title": "Honda CB 400 N", "text": "La CB 400 N fu una moto naked prodotta dalla casa motociclistica giapponese Honda nel decennio 1978 - 1988. Al classico acronimo CB (\"city bike\") si aggiunge ora N, \nContesto.\nDotata di un motore bicilindrico da 395 cm\u00b3 che erogava, nelle ultime versioni, circa 32 kW (43 CV) di potenza e di un cambio a 6 marce, ottenne un buon successo di vendite in Italia, soprattutto per il prezzo accessibile e per i costi di gestione minimi. Inoltre la linea era pi\u00f9 moderna rispetto al precedente modello Honda CB 400 Four ed anche pi\u00f9 filante in quanto i 2 cilindri non sporgevano ai lati del telaio, come avveniva per i 4 della precedente.\nCerchi in lega, anteriore da 19', posteriore da 18', argentati nelle prime versioni e dorati nelle ultime; trasmissione finale a catena; freno anteriore a doppio disco, posteriore a tamburo; accensione elettronica CDI.\nCapace di superare, nelle ultime versioni, i 160 km/h, aveva un consumo di circa 18 km - litro nell'uso urbano, e oltre 22 km - litro nell'extraurbano. Le dimensioni e il peso contenuto la rendevano di facile utilizzo, ottenendo cos\u00ec acquirenti anche tra persone normalmente non motocicliste. Derivata dal precedente modello Twin, i primi esemplari prodotti si distinguevano dai successivi per il parafanghino anteriore cromato, per i diversi adesivi sul serbatoio e sui fianchetti nonch\u00e9 per la presenza, sul lato destro, del pedalino d'avviamento. Quest'ultimo spar\u00ec sui modelli seguenti, in cui il parafango anteriore divenne in plastica di colore uguale al resto del mezzo.\nNegli stessi anni era in vendita anche la sorella minore di cilindrata ridotta a 250 cm\u00b3, del resto poco nota e poco importata in Italia.\nAlla fine degli anni ottanta, la strategia commerciale e l'avvento delle stradali carenate, simili alle moto da competizione, determinarono la sua uscita di scena. Attualmente, visto l'enorme numero di esemplari venduti all'epoca, \u00e8 facilmente reperibile sul mercato del collezionismo d'epoca, e anche tra l'usato tradizionale, sebbene per diversi aspetti tecnici non rispetti le attuali normative vigenti."}
{"id": "1842198", "revid": "709565", "url": "https://it.wikipedia.org/wiki?curid=1842198", "title": "Oggi a casa di Wimzie", "text": "A casa di Wimzie (\"Wimzie's House\") \u00e8 una serie televisiva canadese composta da pupazzi animati realizzata dal 1995 al 1996. La serie \u00e8 prodotta dalla Cinar (oggi divenuta Cookie Jar Entertainment) nello stile della trasmissione \"Sesamo apriti\", cosa che ha portato a dei problemi legali nel 1999 con i Muppet.\nIn Italia la serie \u00e8 stata trasmessa per la prima volta su RaiSat Ragazzi, poi su Rai Yoyo e Rai Gulp. I protagonisti sono doppiati da alcuni dei pi\u00f9 famosi doppiatori di cartoni italiani.\nGli episodi sono 112 (2 stagioni) ognuno di 22 minuti.\nTrama.\nWimzie e la sua famiglia sono dei dinosauri canadesi. La famiglia di Wimzie \u00e8 composta dalla mamma Graziella, il padre Russo (Rustof), la nonna Yaya, il piccolo fratellino Bo e Wimzie. Ha molti amici: la fantasiosa Lou Lou, il simpatico Orazio e l'intelligente Jonas."}
{"id": "1842199", "revid": "599013", "url": "https://it.wikipedia.org/wiki?curid=1842199", "title": "Micka\u00ebl Madar", "text": ""}
{"id": "1842207", "revid": "1571097", "url": "https://it.wikipedia.org/wiki?curid=1842207", "title": "Sorrentino", "text": ""}
{"id": "1842213", "revid": "767487", "url": "https://it.wikipedia.org/wiki?curid=1842213", "title": "Breathe (gruppo musicale)", "text": "I Breathe sono stati un gruppo musicale pop/soul britannico, formatosi nella capitale Londra. Attivi tra la fine degli anni ottanta e i primi anni novanta, hanno riscosso un discreto successo specialmente negli USA, soprattutto nella classifica di Billboard Adult Contemporary, nella quale hanno ottenuto un Top 20, un Top 5 e due Top 3, raggiungendo addirittura il numero 1 con \"How Can I Fall?\".\nBiografia.\nOriginariamente il gruppo era formato da cinque elementi e si chiamava Catch 22: tutti i membri erano amici d'infanzia che avevano frequentato, nello stesso periodo, la Yateley School nello Hampshire, Inghilterra, dove vivevano con le loro famiglie. Successivamente, si ridussero a un quartetto. Nel 1984, il cantante David Glasper, il chitarrista Marcus Lillington, il batterista Ian \u00abSpike\u00bb Spice e il bassista Michael \u00abMick\u00bb Delahunty iniziarono a lavorare ad alcuni demo. I brani realizzati furono presentati allo staff dell'etichetta Siren Records, portando alla firma di un contratto discografico con la A&amp;M Records.\nLa band registr\u00f2 il primo album, intitolato \"All That Jazz\", nel 1987, ristampandolo nel 1989, con l'aggiunta del primissimo singolo, \"Don't Tell Me Lies\", che non aveva avuto molto successo all'epoca della sua prima uscita, tanto da essere escluso dalla prima edizione del 33 giri, ma che ebbe maggiore fortuna al secondo tentativo, sulla scia dei successi ottenuti nel frattempo. Il long playing conteneva infatti le due hit pi\u00f9 famose del gruppo, costituite dalle due ballate \"How Can I Fall?\" e \"Hands to Heaven\". Nel 1988, la prima arriv\u00f2 fino al Numero 3 nella classifica statunitense dei Billboard Hot 100, mentre la seconda sal\u00ec fino al Numero 2, piazzandosi anche al Numero 4 nella classifica britannica dei singoli e diventando cos\u00ec il loro primo e unico successo nella madrepatria. \"Hands to Heaven\" rientr\u00f2 anche nella Top 40 annuale di Billboard del 1988, classificandosi addirittura nella Top 10, al Numero 9.\nIl bassista Michael Delahunty lasci\u00f2 il gruppo nel 1989 e i tre membri rimasti realizzarono il secondo album, \"Peace of Mind\", meno conosciuto, che segu\u00ec l'album di debutto, \"All That Jazz\", all'inizio del 1990.\nIl sound della band era costituito da un mix di jazz leggero, pop e soul, sotto certi aspetti simile a quello degli Air Supply o anche allo stile di Rick Astley. Comunque, il loro successo ebbe vita breve: non riuscirono a piazzare nella UK Top 75 britannica nessun singolo tratto dal secondo lavoro, \"Peace of Mind\", le cui vendite furono praticamente nulle, nonostante alcuni dei brani dell'LP ricevettero un gran numero di passaggi radio; la situazione and\u00f2 un po' meglio negli USA, dove sia il secondo che il terzo estratto dal 33 giri, \"Say a Prayer\" e \"Does She Love That Man\", entrarono nella Top 40. Nello stesso 1990, il gruppo si sciolse, nel disinteresse generale, non riuscendo a trovare una casa discografica, su entrambe le sponde dell'Atlantico, disposta a continuare a promuoverli, pur trattandosi di una band di un certo livello musicale, superiore a diversi altri artisti o gruppi che circolavano all'epoca, e nonostante gli innegabili traguardi raggiunti in poco tempo.\nSecondo la homepage del sito web ufficiale dei Breathe, successivamente chiuso dopo il loro scioglimento, il batterista Ian Spice, detto \"Spike\", sarebbe morto nel 2000, ma non venne fatto alcun accenno alle cause della sua morte n\u00e9 al periodo esatto in cui il musicista sarebbe deceduto."}
{"id": "1842215", "revid": "21880", "url": "https://it.wikipedia.org/wiki?curid=1842215", "title": "Astro di Sorrentino", "text": ""}
{"id": "1842218", "revid": "36426", "url": "https://it.wikipedia.org/wiki?curid=1842218", "title": "Basi di monumenti onorari nel Foro romano", "text": "Nel foro romano a Roma sorgevano numerosi monumenti e statue celebrative. Di questi rimangono un numero consistente di basi tuttora visibili e per lo pi\u00f9 dotate di iscrizioni commemorative. Le basi sono soprattutto frequenti nella zona tra la Curia, l'arco di Settimio Severo e la piazza del Foro vera e propria.\nBase di Massenzio.\nPoco distante dal \"Lapis niger\" si trova una base marmorea con dedica di Massenzio \"A Marte e ai fondatori dell'Urbe eterna\", collegabile al vicino \"heroon\" di Romolo, cio\u00e8 lo stesso altare del \"Lapis niger\". Il nome dell'imperatore fu scalpellato via dopo la sua sconfitta e morte nella battaglia di Ponte Milvio contro Costantino I (312).\nBase della vittoria sui Goti.\nAccanto all'Arco di Settimio Severo si trova la base di un monumento dedicato alla vittoria di Arcadio, Onorio e Teodosio I contro i Goti di Alarico nel 403 o contro quelli di Radagaiso nel 406. Anche qui un nome \u00e8 stato cancellato, quello di Stilicone, ucciso nel 408. Il monumento era stato eretto dal \"praefectus urbi\" Pisidio Romolo.\nBase dei Decennalia.\nPoco lontano un altro basamento scolpito su quattro facce reggeva una colonna onoraria. Sulla facciata principale l'iscrizione \u00e8 posta su uno scudo clipeo retto da due vittorie alate ( e ), e ricorda i \"Decennalia\" (decimo anniversario) della Tetrarchia di Costanzo Cloro e Galerio nel 303 (con riferimento ai due Cesari che affiancavano i due Augusti nel sistema). Probabilmente la colonna \u00e8 da mettere in relazione con la visita di Diocleziano a Roma quello stesso anno.\nLe altre facce rappresentano:\nQuesto monumento, del quale si conosce la data esatta, \u00e8 un importante esempio delle tendenze che andavano manifestandosi nel periodo tardoantico: se la figure delle Vittorie e il sacrificio dell'imperatore sono caratterizzati dal forte chiaroscuro, tipico del III secolo, grazie al frequente uso del trapano, gli altri due lati presentano invece un plasticismo pi\u00f9 plebeo e provinciale, tipico della corrente semplificata e idealizzata che si manifester\u00e0 appieno nei rilievi dell'arco di Costantino.\nIn un rilievo dell'arco di Costantino questa colonna appare assieme ad altre quattro colonne dietro ai Rostri. Di questo gruppo vennero trovate due basi con iscrizioni nel Rinascimento, che andarono poi perdute: una ricordava il ventesimo anniversario degli Augusti (\"Augustorum vicennalia feliciter\"), l'altra il ventesimo anniversario degli imperatori (\"Vicennalia Imperatorum\"); quest'ultima base era forse quella centrale e reggeva una statua di Giove, mentre le altre reggevano statue degli imperatori.\nBase della statua equestre di Costanzo II.\nDinanzi l'arcata destra dell'arco di Settimio Severo, tra l'arco e la Curia Iulia (), si vede il basamento di una statua equestre posto su lastre di travertino. L'iscrizione relativa () \u00e8 la dedica della statua all'imperatore Costanzo II da parte del \"praefectus urbi\" di Roma, Nerazio Cereale, che fu in carica tra il 352 e il 353; nell'iscrizione l'imperatore \u00e8 celebrato come \"restitutor urbis et orbis, extinctor pestiferae tyrannidis\": quest'ultima frase allude alla sua vittoria sull'usurpatore Magnenzio.\nSette basamenti in mattoni.\nSul lato meridionale della piazza si allineano sette grandi basamenti in laterizio, che reggevano altrettante colonne onorarie. Due di esse sono state rialzate. Grazie ai bolli sui mattoni si sono potuti datare questi monumenti all'epoca della tetrarchia (inizio del IV secolo)."}
{"id": "1842221", "revid": "4175", "url": "https://it.wikipedia.org/wiki?curid=1842221", "title": "Nazionale di rugby a 15 del Brasile", "text": "La nazionale di rugby a 15 del Brasile (), nota anche come \"os Tupis\", \u00e8 la selezione di rugby a 15 maschile che rappresenta il Brasile in ambito internazionale.\nUfficialmente debuttante nel 1950, \u00e8 amministrata dalla Confedera\u00e7\u00e3o Brasileira de Rugby.\nSi tratta della terza nazionale per ranking del Sudamerica, e della quinta su entrambe le Americhe.\nStoria.\nIl Brasile fece il suo debutto internazionale nei primi anni '50, per la precisazione il 9 settembre 1950, in un incontro amichevole, contro l'Uruguay perdendo 8-6. Il debutto in un torneo ufficiale fu esattamente l'anno dopo, il 9 settembre 1951, al torneo organizzato dalla federazione argentina contro il Cile, che li batt\u00e9 per 68 a 0. \nIn realt\u00e0 la federazione venne fondata solo nel 1963. La \"nazionale brasiliana\" era dunque in realt\u00e0 una selezione formata da giocatori dei club: R\u00edo Cricket e Associa\u00e7\u00e3o Atl\u00e9tic, Santos Athletic Club e Sao Paulo Athletic Club.\nIl Brasile ha partecipato ai periodici campionati sudamericani piazzandosi nel 1964 seconda nella divisione maggiore e dal 2000 al 2008 ha vinto sei edizioni del \"Sudamericano B\".\nIl Brasile nel periodo tra il 2000 e il 2002 fu imbattuto per sette match consecutivi.\nLa prima partita contro una squadra non Americana fu il 2 giugno 1974 contro la Francia perdendo 99-7.\nNel dicembre 2011 partecip\u00f2 alla \"Emirates Cup of Nations\" che si svolse a Dubai incontrando le selezioni di , e classificandosi al terzo posto.\nRecords.\nAggiornato a 12 febbraio 2016 \nRosa.\nLista dei convocati per l'Americas Rugby Championship 2016."}
{"id": "1842222", "revid": "1982", "url": "https://it.wikipedia.org/wiki?curid=1842222", "title": "Stadi ad azione", "text": ""}
{"id": "1842224", "revid": "767487", "url": "https://it.wikipedia.org/wiki?curid=1842224", "title": "Em\u00edlio Peixe", "text": "Carriera.\nNel 1991 vinse il Campionato mondiale di calcio Under-20 "}
{"id": "1842225", "revid": "181699", "url": "https://it.wikipedia.org/wiki?curid=1842225", "title": "Pacometro", "text": "Il pacometro \u00e8 uno strumento digitale che permette di rilevare in maniera non distruttiva la presenza, la direzione e il diametro delle barre di armatura all'interno di elementi in calcestruzzo armato e permette inoltre la misura dello spessore del copriferro e l'interferro dei tondini di acciaio.\nMetodi di funzionamento.\nIl pacometro rientra nei cosiddetti metodi magnetici, in quanto sfrutta le propriet\u00e0 magnetiche del ferro per la localizzazione delle armature. Il suo funzionamento si basa sul principio dell'induzione elettromagnetica.\nLo strumento consiste in una sonda emettitrice di campo magnetico collegata ad una unit\u00e0 di elaborazione digitale ed acustica. La sonda \u00e8 fatta scorrere lungo la superficie della membratura in calcestruzzo armato e dall'assorbimento del campo magnetico si \u00e8 in grado di determinare la posizione delle armature, lo spessore del copriferro e, con buona approssimazione, il diametro dei ferri.\nStrumentazione.\nLo strumento \u00e8 costituito da: un'unit\u00e0 di emissione e lettura del campo elettromagnetico, e una o pi\u00f9 sonde emittenti-riceventi il campo magnetico.\nProva pacometrica.\nLa prova pacometrica \u00e8 regolamentata dalla norma BS 1881:204.\nAttraverso il pacometro si misura il campo magnetico determinato dalla presenza materiali ferrosi nelle vicinanze della superficie del calcestruzzo oggetto di indagine.\nAttraverso tali misurazioni si possono rilevare, come se proiettate sul piano costituito dalla superficie del calcestruzzo:\nNel caso si debba determinare il copriferro prima dell'esecuzione della prova va eliminato l'intonaco.\nGrazie alle prove pacometriche si possono individuare anche le zone di conglomerato non attraversate da armature al fine dell'effettuazione di ulteriori prove distruttive, quali le prove di compressione su carote di calcestruzzo (serve ad individuare la zona dove prelevare la carota), e non, quali le prove sclerometriche e/o ultrasoniche (sonreb), prova pull out, prova con sonda Windsor che sono tutte influenzate dalla presenza di armature.\nPer quanto sopra la prova pacometrica dovrebbe essere effettuata prima di ogni altro tipo di prova distruttiva e non.\nLa prova pacometrica \u00e8 quindi l'analisi iniziale che, congiuntamente alla prova di carbonatazione, permette di iniziare un percorso che porta alla determinazione delle caratteristiche del calcestruzzo."}
{"id": "1842226", "revid": "124825242", "url": "https://it.wikipedia.org/wiki?curid=1842226", "title": "Hans-Dietrich Genscher", "text": "Genscher fu Ministro degli interni della Germania Ovest dal 1969 al 1974 e Ministro degli esteri dal 1974 al 1992, con una piccola pausa di due settimane nel 1982.\nFu il Ministro degli esteri e Vice-Cancelliere di Germania che govern\u00f2 pi\u00f9 a lungo nella storia del suo paese, prima col cancelliere Helmut Schmidt, socialdemocratico; poi con Helmut Kohl, democristiano.\nBiografia.\nProveniente dalla Repubblica Democratica Tedesca,nel 1952, mentre il flusso incessante di emigranti dalla parte Orientale dominata dai comunisti si riversava nella Germania Occidentale, Genscher si trasfer\u00ec a Brema, dove divenne un avvocato. \nGenscher tenne il ruolo di Ministro degli interni dal 1969 al 1974, dove il suo partito era partner di coalizione nei due governi di Willy Brandt. Durante il suo mandato assistette alla crisi seguita all'attentato di terroristi palestinesi alla squadra israeliana durante i Giochi Olimpici di Monaco del 1972, che condusse alla morte di tutti gli atleti (Massacro di Monaco di Baviera).\nNel Governo di coalizione di Helmut Schmidt egli tenne contemporaneamente il ruolo di Ministro degli esteri e Vice-Cancelliere. Inizialmente, la sua decisione di porre fine alla coalizione con la SPD nel settembre 1982 fu vista criticamente, con risentimento, perfino dai membri del suo partito. La forte personalit\u00e0 di Schmidt, infatti, riscuoteva ampio apprezzamento.\nNel '91 fu il primo Ministro degli esteri a riconoscere l'indipendenza di Slovenia e Croazia, senza essersi consultato preventivamente con gli omologhi dell'CEE.\nNel 1992 si ritir\u00f2 dalla politica attiva."}
{"id": "1842229", "revid": "28592", "url": "https://it.wikipedia.org/wiki?curid=1842229", "title": "Corazzate", "text": ""}
{"id": "1842231", "revid": "183483", "url": "https://it.wikipedia.org/wiki?curid=1842231", "title": "Antenne (astronomia)", "text": ""}
{"id": "1842236", "revid": "287204", "url": "https://it.wikipedia.org/wiki?curid=1842236", "title": "Pietro Bernardini", "text": "Nato in una rinomata famiglia di architetti e decoratori, originari di Montecarlo di Pescia, lavor\u00f2 nella sua citt\u00e0 natale e in altre zone della Toscana. Esperto nel restauro conservativo e ampliativo di chiese e teatri, si specializz\u00f2 nell'impiego della scagliola dopo averne appreso i segreti familiari.\n\u00c8 probabilmente il padre di altri tre architetti pesciatini, Bernardo, Alessandro eGuido Giulio Bernardini, operante nello stesso settore a cavallo tra XIX e XX secolo.\nAttivit\u00e0.\nL'architetto Bernardini ha svolto la propria attivit\u00e0 intorno alla met\u00e0 del XIX secolo. Anche se spesso molte opere furono eseguite dai figl Tra queste ricordiamo.\nAl suo curriculum vanno inoltre aggiunti i lavori di:"}
{"id": "1842238", "revid": "767487", "url": "https://it.wikipedia.org/wiki?curid=1842238", "title": "Beniamino De Maria", "text": "\u00c8 stato deputato all'Assemblea Costituente, e deputato alla Camera dalla I alla VI legislatura dal 1946 al 1975.\nVita politica.\nBeniamino De Maria, componente dell'Assemblea Costituente (Democrazia Cristiana), era stato eletto anche alle prime amministrative (31 marzo 1946). Ha dominato la scena politica sia come deputato che come sindaco. Fu professore liceale e universitario.\nSette volte deputato dal 1948 al 1976 ricomprendo incarichi importanti. tra cui quella di Alto Commissario alla Sanit\u00e0 (analoga a quella di Ministro della Sanit\u00e0 prima dell'istituzione di tale Ministero) e negli anni settanta , di sottosegretario alla Sanit\u00e0\nSindaco di Galatina dal 1978 al 1993, ha contribuito per lo sviluppo economico-sociale della Citt\u00e0: a lui si deve la costruzione dell'ospedale Santa Caterina Novella inaugurato nel 1966 ed il nuovo quartiere fieristico, sorto sul finire degli anni 70 all'ingresso di Galatina. \nL'indennit\u00e0 ex art. 31 del D.P.R. n. 761/1979 (la cosiddetta \"Indennit\u00e0 De Maria\") fu da lui istituita in favore del personale docente universitario, che presta servizio presso le strutture sanitarie, nella misura occorrente per equiparare il relativo trattamento economico complessivo a quello del personale delle unit\u00e0 sanitarie locali di pari funzioni, mansioni ed anzianit\u00e0.\nAl suo funerale, il 9 marzo del 1994, partecip\u00f2 un'immensa folla tra cui il presidente della Repubblica Oscar Luigi Scalfaro suo caro amico."}
{"id": "1842239", "revid": "219110", "url": "https://it.wikipedia.org/wiki?curid=1842239", "title": "ISO 8859", "text": "Lo standard ISO 8859, pi\u00f9 precisamente ISO/IEC 8859, \u00e8 uno standard comune ISO ed IEC per la codifica di caratteri ad 8 bit per il trattamento informatico di testi. La norma \u00e8 divisa in parti numerate pubblicate separatamente (come ISO/IEC 8859-1, ISO/IEC 8859-2, etc), ognuna delle quali pu\u00f2 essere riferita informalmente come standard a s\u00e9 stante. Ci sono attualmente 15 parti definite, escludendo la ISO/IEC 8859-12, abbandonata.\nLe parti 1, 2, 3 e 4 della ISO/IEC 8859 sono incluse nello standard ECMA International ECMA-94.\nIntroduzione.\nSebbene la sequenza di bit dei 95 caratteri ASCII stampabili (tutte le lettere occidentali non accentate) siano sufficienti per lo scambio di informazioni usando la lingua inglese, molte altre lingue che usano l'alfabeto latino hanno bisogno di simboli addizionali non compresi nell'ASCII, come la \"\u00df\" (tedesco), la \"\u00f1\" (spagnolo), la \"\u00e5\" (svedese e altre lingue scandinave) o le lettere accentate italiane (\u00e0, \u00e8, \u00e9, \u00ec, \u00f2, \u00f9).\nL'ISO 8859 cerc\u00f2 di rimediare a questo problema utilizzando l'ottavo bit del byte, permettendo la definizione di altri 128 caratteri. Questo bit era usato in precedenza per informazioni del protocollo di trasmissione dati oppure era inutilizzato. Comunque, erano necessari pi\u00f9 caratteri di quanti potessero stare nella codifica a 8 bit, cos\u00ec furono sviluppate diverse mappe di caratteri, di cui una decina solo per coprire le lingue latine.\nLe codifiche ISO 8859-\"n\" contengono solo caratteri stampabili, e sono state concepite per essere usate assieme a caratteri di controllo mappati sui valori non assegnati. Molte codifiche registrate presso lo IANA comprendono i codici di controllo C0 (caratteri di controllo mappati sui valori da 0 a 31 inclusi) dello standard ISO 646 e i codici di controllo C1 (caratteri di controllo mappati sui valori da 127 a 159 inclusi) dello standard ISO 6429, dando origine a mappe a 8 bit in cui tutti o quasi i 256 possibili valori risultano assegnati.\nL'identificativo MIME preferito per queste codifiche \u00e8 ISO-8859-\"n\", o alternativamente il loro nome canonico. Le scritture ISO 8859-\"n\" e ISO-8859-\"n\" sono frequentemente utilizzate indifferentemente. L'identificativo ISO-8859-11 \u00e8 l'unico di questo insieme a non essere registrato presso lo IANA, probabilmente a causa della sua pressoch\u00e9 totale corrispondenza con il preesistente standard TIS 620, il cui nome \u00e8 invece registrato.\nCaratteri.\nLo standard ISO 8859 \u00e8 progettato per un affidabile scambio di informazioni, non per la stampa tipografica; lo standard omette simboli necessari per una stampa di qualit\u00e0, come le legature opzionali, virgolette, lineette ad altri caratteri. In conseguenza di questo i sistemi tipografici professionali spesso usano estensioni proprietarie (ed incompatibili tra di loro) aggiunte all'ASCII e allo standard ISO 8859, oppure l'Unicode.\nIn linea di massima sono stati inclusi solo i caratteri e i simboli che gi\u00e0 facevano parte di un set di caratteri diffusamente utilizzato e presenti sulle varie versioni nazionali delle tastiere. Furono pertanto incluse le virgolette caporali \"\u00ab\" e \"\u00bb\", usate da alcune lingue europee, ma non i doppi apici \"\u201c\" e \"\u201d\" usati dall'inglese e qualche altra lingua. Del francese furono escluse le legature \"\u0153\" e \"\u0152\", comunemente trascritte come \"oe\". La lettera \u0178, necessaria per la scrittura di testo in maiuscolo, fu anch'essa esclusa. Questi caratteri furono per\u00f2 successivamente inclusi, assieme al simbolo dell'euro \"\u20ac\", dalla codifica ISO 8859-15. Analogamente i caratteri olandesi '\u0133' e '\u0132' furono esclusi in quanto usualmente trascritti separatamente come \"ij\". Del rumeno furono inizialmente escluse le lettere '\u0218/\u0219' e '\u021a/\u021b' (lettere \"con virgola\"), unificate dal Consorzio Unicode con le lettere '\u015e/\u015f' e '\u0162/\u0163' (lettere \"con cediglia\") considerando i glifi con la virgola semplici varianti di quelli con la cedilla. Le lettere con la virgola furono successivamente introdotte esplicitamente nello standard Unicode ed inserite nella codifica ISO 8859-16.\nLa maggior parte delle codifiche ISO 8859 offrono i segni diacritici necessari per la trascrizione in caratteri latini di varie lingue europee. Altre offrono anche caratteri non latini, quali il greco, il cirillico, l'ebraico, l'arabo e il thailandese. La maggior parte delle codifiche prevedono solo caratteri \"spaziati\" (ovvero che prevedono l'avanzamento del cursore), ma quelle tailandese, ebraica e araba contengono anche caratteri \"combinanti\" (ovvero la cui emissione non comporta l'avanzamento del cursore). Lo standard non offre alcun supporto per le scritture dell'est asiatico (cinese, giapponese, coreano), poich\u00e9 i loro sistemi di scrittura ideografici richiedono molte migliaia di caratteri. Bench\u00e9 utilizzi caratteri basati sull'alfabeto latino, nemmeno il vietnamita rientra entro il limite di 96 caratteri (esclusi i segni diacritici) imposti dallo standard. I due sistemi di scrittura sillabici giapponesi (hiragana e katakana) rientrerebbero in tale limite, ma non sono comunque inclusi tra le codifiche ISO 8859.\nLe parti dell'ISO 8859.\nCiascuna parte della ISO 8859 \u00e8 progettata per essere utilizzata con lingue simili, in modo che i caratteri utilizzati, a volte comuni, siano inseriti nella stessa raccolta. Ci sono per\u00f2 alcuni caratteri e combinazioni di lingue che non possono essere direttamente supportate se non attraverso una transcodifica.\nParticolare attenzione \u00e8 stata posta affinch\u00e9 le operazioni di conversione tra codifiche diverse risultassero quanto pi\u00f9 agevoli possibile; ad esempio i sette caratteri speciali del tedesco occupano la medesima posizione in tutte le varianti latine (1-4, 9-10, 13-16), e per molte posizioni i caratteri differiscono, tra una variante e l'altra, unicamente per i segni diacritici. In particolare le varianti 1-4 sono state progettate congiuntamente allo scopo di garantire che se due varianti comprendono un medesimo carattere, esso deve comparire in entrambe nella medesima posizione.\nTabella.\nAlla posizione 0xA0 c'\u00e8 sempre lo \"spazio indivisibile\" (\"non breaking space\") e alla 0xAD quasi sempre il \"tratto d'unione\" (\"soft hyphen\"), che \u00e8 visualizzato per la sillabazione. Gli altri caratteri vuoti possono essere non assegnati oppure il sistema non \u00e8 in grado di visualizzarli.\nCi sono nuove aggiunte per le versioni ISO/IEC 8859-7:2003 e ISO/IEC 8859-8:1999. LRM (\"left-to-right mark\"), marcatore da sinistra a destra (U+200E) e RLM (\"right-to-left mark\"), marcatore da destra a sinistra (U+200F), sono usati per la visualizzazione bidirezionale.\nRapporto con Unicode e UCS.\nA partire dal 1991, il Consorzio Unicode ha collaborato con la ISO per sviluppare parallelamente lo standard Unicode e lo Universal Character Set (UCS o ISO/IEC 10646). Tali standard erano stati creati allo scopo di unificare, tra gli altri, la collezione di caratteri offerta dalle codifiche ISO 8859 assegnando a ciascun carattere un codice numerico univoco, inizialmente a 16 bit. Successivamente il modello fu esteso associando ad ogni carattere un generico identificatore numerico (\"code point\") e delegando a specifiche codifiche (ad esempio l'UTF-8) il compito di associare sequenze di bit ai code point.\nLe edizioni pi\u00f9 recenti dell'ISO 8859 sono espresse come mappe di corrispondenza tra le 256 possibili codifiche esprimibili con l'uso di un singolo byte e caratteri della collezione Unicode, rendendo di fatto ogni singola variante dell'ISO 8859 uno specifico sistema di codifica per un sotto-insieme estremamente ridotto (256 elementi) del set Unicode; in particolare i primi 256 caratteri Unicode/UCS coincidono con i 256 caratteri dell'ISO-8859-1.\nI set di caratteri a singolo byte, tra cui le parti dell'ISO 8859 e loro varianti, godettero di estremo favore per tutti gli anni novanta, avendo il vantaggio di essere estremamente diffusi e di poter essere implementati pi\u00f9 facilmente: la corrispondenza diretta tra un byte ed un carattere \u00e8 semplice e generalmente adeguata per qualsiasi applicazione che necessiti di supportare una singola lingua.\nA mano a mano che il costo, in termini di risorse di calcolo, di usare pi\u00f9 byte per carattere inizi\u00f2 a diminuire, i linguaggi di programmazione e i sistemi operativi affiancarono il supporto nativo per Unicode ai sistemi di codifica pi\u00f9 tradizionali. Con il progressivo diffondersi di sistemi con supporto per Unicode, l'uso delle codifiche ISO 8859 e di altre codifiche proprietarie divenne sempre meno comune; bench\u00e9 residui dei sistemi di codifica a singolo byte siano ancora ben presenti in molti software ed apparecchiature hardware, la maggior parte dei sistemi moderni usa internamente Unicode e si avvale di tabelle di conversione per ricodificare, se necessario, da o verso altre codifiche.\nUno degli usi in cui non \u00e8 stato soppiantato da Unicode \u00e8 la codifica dei messaggi Usenet, il cui protocollo \u00e8 stato pensato per le codifiche a sette bit. Per la lingua italiana si utilizza ISO-8859-1 oppure ISO-8859-15, ma sono adatti anche ISO-8859-3 e ISO-8859-9.\nStato dello sviluppo.\nLo standard ISO/IEC 8859 era mantenuto dal Joint Technical Committee 1, Subcommittee 2, Working Group 3 (ISO/IEC JTC 1/SC 2/WG 3). Nel giugno del 2004 il WG 3 fu sciolto e la manutenzione fu trasferita al SC 2. Attualmente lo standard non viene pi\u00f9 aggiornato, poich\u00e9 l'unico gruppo di lavoro rimasto del SC 2, il WG 2, \u00e8 interamente dedicato allo sviluppo dello standard ISO/IEC 10646."}
{"id": "1842241", "revid": "28592", "url": "https://it.wikipedia.org/wiki?curid=1842241", "title": "Capo di Sudafrica", "text": ""}
{"id": "1842242", "revid": "767487", "url": "https://it.wikipedia.org/wiki?curid=1842242", "title": "Clonio", "text": "Clonio () \u00e8 un personaggio della mitologia greca, un capitano acheo proveniente dalla Beozia che prese parte alla guerra di Troia.\nMitologia.\nClonio, capitano beota, \u00e8 nominato solamente due volte nell'Iliade. Nel libro II \u00e8 ricordato tra i condottieri achei che giunsero in ausilio ai due Atridi, Agamennone e Menelao, per vendicare l'oltraggio subito da quest'ultimo (Menelao, infatti, era il re di Sparta, marito della rapita Elena).\nSebbene fosse al comando degli eserciti provenienti dai pi\u00f9 remoti luoghi della Beozia, Clonio non appare come il comandante assoluto dei Beoti. Figlio di Lacrito e di Cleobule, questo era giunto a Troia come alleato degli Achei, conducendo nove navi con s\u00e9 dalla Beozia. Egli assume il ruolo esclusivo di luogotenente, insieme ad altri capitani beoti, Arcesilao e Protoenore.\nOmero parla di ci\u00f2 molto esplicitamente:\nMorte in battaglia.\nInsieme ai suoi compagni provenienti dalla Beozia, Clonio non assume un ruolo particolarmente rilevante nella guerra. Nel poema, infatti, egli non viene mai nominato in rapporto alle sue gesta.Proprio in battaglia, per\u00f2, egli perde la vita, ucciso per mano dell'avversario Agenore, figlio di Antenore.\nNon si sa se bisogna identificare questo Clonio col capo beota, dato che Omero non ci fornisce altre informazioni sull'identit\u00e0 di questa vittima. Ma, dato che nell'Iliade egli non viene pi\u00f9 nominato, n\u00e9 nei poemi successivi, allora molto probabilmente \u00e8 da identificarlo con questo morto, caduta durante il contrattacco troiano alle navi."}
{"id": "1842245", "revid": "63756", "url": "https://it.wikipedia.org/wiki?curid=1842245", "title": "ISO/IEC 8859", "text": ""}
{"id": "1842248", "revid": "63756", "url": "https://it.wikipedia.org/wiki?curid=1842248", "title": "ISO-8859", "text": ""}
{"id": "1842249", "revid": "599013", "url": "https://it.wikipedia.org/wiki?curid=1842249", "title": "Fredrik Str\u00f8mstad", "text": "Carriera.\nClub.\nGli inizi con Start e B\u00e6rum.\nStr\u00f8mstad ha cominciato la carriera con la maglia dello Start. Ha esordito nel club, all'epoca militante nella 1. divisjon, in data 13 maggio 2001, quando ha sostituito Tom Berhus nel pareggio per 1-1 contro il Tromsdalen. Il 10 giugno ha segnato la prima rete, nel successo per 4-1 sul Kongsvinger. A fine stagione, la squadra ha centrato la promozione nell'Eliteserien.\nStr\u00f8mstad ha potuto allora debuttare nella massima divisione norvegese il 14 aprile 2002, subentrando a Kristofer H\u00e6stad nel pareggio casalingo per 1-1 contro lo Stab\u00e6k. Il 5 maggio ha realizzato il primo gol in campionato, sancendo il definitivo 1-1 contro il Viking.\nNello stesso anno, \u00e8 stato ceduto in prestito al B\u00e6rum, club di 2. divisjon, per cui ha disputato 8 incontri e ha messo a referto 3 marcature.\nIl rientro allo Start.\nTerminato il prestito, Str\u00f8mstad ha fatto ritorno allo Start, con il club nel frattempo retrocesso in 1. divisjon. Al termine del campionato 2004, per\u00f2, la squadra \u00e8 riuscita a riconquistare la promozione. Dopo altre tre stagioni nella massima divisione norvegese, la formazione \u00e8 retrocessa nuovamente in 1. divisjon.\nLe Mans ed il prestito allo Start.\nIl 13 giugno 2008, lo Start ha annunciato sul proprio sito internet la cessione del centrocampista ai francesi del Le Mans, a partire dal 7 luglio successivo. Ha esordito nella Ligue 1 il 9 agosto, sostituendo Alphousseyni Keita nella sconfitta casalinga per 0-1 contro il Lorient. Ha giocato 23 incontri di campionato, nella sua prima stagione al nuovo club. Nella seconda annata al Le Mans, lo spazio si \u00e8 assottigliato ed il norvegese ha totalizzato 3 apparizioni nella Ligue 1.\nCos\u00ec, nell'estate 2010, Str\u00f8mstad ha fatto ritorno allo Start, con la formula del prestito annuale. \u00c8 tornato a giocare nell'Eliteserien il 12 settembre, quando \u00e8 stato titolare nella sconfitta per 3-2 sul campo del Lillestr\u00f8m. Ha giocato altri 23 incontri per lo Start, tra campionato e coppa, fino all'estate seguente.\nIl ritorno in Francia.\nNell'estate 2011, \u00e8 tornato al Le Mans per fine prestito. Ha ritrovato il club nella Ligue 2 ed ha avuto maggiore spazio rispetto all'ultimo campionato in squadra. Ha vestito nuovamente la maglia del club francese il 9 agosto, in occasione del successo per 0-2 sul campo dell'Istres, in un incontro valido per l'edizione stagionale della Coupe de la Ligue. Si \u00e8 svincolato al termine della stagione.\nNuovamente allo Start e le serie minori.\nIl 1\u00ba agosto 2012, \u00e8 tornato allo Start a titolo definitivo. Il 15 novembre successivo, \u00e8 stato annunciato che non gli sarebbe stato rinnovato il contratto, in scadenza al 31 dicembre. A fine stagione, si \u00e8 svincolato. L'11 gennaio 2013, ha annunciato il ritiro dall'attivit\u00e0 agonistica.\nL'11 ottobre successivo, ha fatto ritorno sui suoi passi e ha firmato per il Tigerberget, formazione militante nella 6. divisjon. L'anno seguente ha giocato alcune partite per la squadra riserve del Donn. Il 4 settembre \u00e8 stato convocato per la partita che la prima squadra avrebbe disputato contro il Vindbjart, valida per la 2. divisjon. \u00c8 sceso in campo all'inizio del secondo tempo, con la sua squadra che \u00e8 stata sconfitta in casa per 1-3.\nNazionale.\nStr\u00f8mstad ha giocato 2 partite per la . Ha debuttato il 20 maggio 2002, sostituendo Espen Hoff nel pareggio per 1-1 contro l'Olanda. Conta anche 18 apparizioni per la Nazionale maggiore, con 2 reti all'attivo: la prima di queste presenze \u00e8 datata 12 ottobre 2005, nel successo per 0-1 in casa della . Il 2 settembre 2006 ha realizzato il primo gol, nel successo per 1-4 sull'.\nStatistiche.\nPresenze e reti nei club.\n\"Statistiche aggiornate al 4 settembre 2015.\""}
{"id": "1842253", "revid": "1745361", "url": "https://it.wikipedia.org/wiki?curid=1842253", "title": "Esperimento dei superspartani", "text": "L'esperimento dei superspartani \u00e8 un esperimento mentale ideato da Hilary Putnam per criticare il comportamentismo e giustificare il passaggio al funzionalismo all'interno della filosofia della mente.\nQuesta \u00e8 la sua formulazione:\n\"Immaginiamo che esista un popolo nel quale le persone, per ragioni ideologiche, reprimano ogni manifestazione comportamentale esterna generata dal dolore; non potrebbero quindi nemmeno ammettere di \"conoscere\" il dolore. Essendo possibile immaginare ci\u00f2 senza contraddizioni logiche, seguendo il comportamentismo i \"superspartani\" non provano dolore; ci\u00f2 risulta quindi logicamente impossibile\"."}
{"id": "1842254", "revid": "126783", "url": "https://it.wikipedia.org/wiki?curid=1842254", "title": "Esperimento mentale dei superspartani", "text": ""}
{"id": "1842255", "revid": "287204", "url": "https://it.wikipedia.org/wiki?curid=1842255", "title": "Sakaryaspor Kul\u00fcb\u00fc", "text": "Il Sakaryaspor Kul\u00fcb\u00fc, chiamato comunemente solo Sakaryaspor, \u00e8 societ\u00e0 di calcistica con sede ad Adapazar\u0131, in Turchia. \u00c8 stato fondato nel 1965 dopo la fusione di \"Y\u0131ld\u0131r\u0131mspor\", \"Idmanyurdu\", \"G\u00fcne\u015fspor\" e \"Ada Gen\u00e7lik\"."}
{"id": "1842258", "revid": "131358", "url": "https://it.wikipedia.org/wiki?curid=1842258", "title": "Sakaryaspor", "text": ""}
{"id": "1842261", "revid": "122448971", "url": "https://it.wikipedia.org/wiki?curid=1842261", "title": "Spintria", "text": "Spintria (plurale, \"spintriae\") \u00e8 nome di persona, maschile e indica un pervertito, un effeminato, ma dal 1500 in poi sta ad indicare una classe di tessere erotiche ed una particolare categoria di gettoni romani, usati in genere per pagamenti all'interno di un lupanare. Su di essi, usualmente, sono raffigurate scene erotiche eterosessuali da un lato e un valore in assi dall'altro ,talvolta indicato da un A(= \"assis\")\nErano usati per pagare le prestazioni sessuali delle prostitute, che a volte parlavano una lingua diversa.\nAspetto.\nErano di norma coniati in ottone o bronzo e avevano circa le dimensioni di una moneta da 50 centesimi di euro.\nSu un lato vi era la rappresentazione di scene delle 15 diverse forme di coito o fellatio, mentre sull'altro i numeri da I a XVI. Davanti ai numeri II, IIII e VIII si trova a volte la lettera \"A\". Si suppone che i numeri indichino il costo delle prestazioni in assi, che spiegherebbe la lettera \"A\". In numero XVI corrisponderebbe quindi a un denario.\nQuesto erano i limiti di prezzo dell'offerta della prostituzione eterosessuale. Sono stati ritrovati esemplari con i numeri XVII e XXV, di cui si hanno solo un esempio, che sono considerati errori di coniazione.\nEsistono anche altri oggetti monetiformi simili che sono interpretati diversamente: gettoni per fare conti, marche d'ingresso a bordelli, teatri ed altro. Ne sono stati coniati anche per diffamare l'imperatore Tiberio. Tuttavia le rappresentazioni di scene sessuali li legano strettamente ai bordelli.\nIl numismatico Theodore V. Buttrey Jr. ipotizza anche che siano stati usati come pezzi per i giochi."}
{"id": "1842268", "revid": "289247", "url": "https://it.wikipedia.org/wiki?curid=1842268", "title": "Atletica leggera alle Olimpiadi 1992", "text": ""}
{"id": "1842274", "revid": "287204", "url": "https://it.wikipedia.org/wiki?curid=1842274", "title": "Base dei Decennalia", "text": ""}
{"id": "1842282", "revid": "169919", "url": "https://it.wikipedia.org/wiki?curid=1842282", "title": "Raul di Francia", "text": ""}
{"id": "1842286", "revid": "647919", "url": "https://it.wikipedia.org/wiki?curid=1842286", "title": "Terzo ordine francescano", "text": ""}
{"id": "1842288", "revid": "599013", "url": "https://it.wikipedia.org/wiki?curid=1842288", "title": "Giancarlo Tartoni", "text": "Passato professionista nel 1969, in carriera consegu\u00ec due vittorie; prese inoltre parte a sette edizioni del Giro d'Italia, concludendone quattro."}
{"id": "1842296", "revid": "599013", "url": "https://it.wikipedia.org/wiki?curid=1842296", "title": "Aleksandr Panov", "text": "Carriera.\nDopo una stagione con le giovanili dello Zenit San Pietroburgo, Panov ha debuttato in prima squadra nel 1994. Ha giocato anche un anno per il Vologda. Nel 1997 Panov ritorn\u00f2 allo Zenit e divent\u00f2 un titolare di prima squadra; un anno dopo giunse la convocazione in Nazionale.\nA met\u00e0 2000, Panov si trasferisce al Saint-\u00c9tienne, ma gi\u00e0 l'anno seguente, dopo una breve parentesi in prestito al Losanna, torna in Russia alla Dinamo Mosca. Nel 2006 \u00e8 tornato nuovamente allo Zenit."}
{"id": "1842299", "revid": "1728", "url": "https://it.wikipedia.org/wiki?curid=1842299", "title": "Coniazione al martello", "text": ""}
{"id": "1842304", "revid": "7336", "url": "https://it.wikipedia.org/wiki?curid=1842304", "title": "Probiotica", "text": ""}
