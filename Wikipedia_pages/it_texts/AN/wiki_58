{"id": "1896768", "revid": "123061587", "url": "https://it.wikipedia.org/wiki?curid=1896768", "title": "Chiesa ortodossa polacca", "text": "La Chiesa ortodossa autocefala polacca (), comunemente nota come Chiesa ortodossa polacca, \u00e8 una delle Chiese autocefale ortodosse in piena comunione con Costantinopoli. La Chiesa fu fondata nel 1924, per riunire i cristiani ortodossi di origine polacca, ucraina e bielorussa nella parte orientale del paese, quando la Polonia riconquist\u00f2 l'indipendenza dopo la prima guerra mondiale.\nStoria.\nBench\u00e9 la maggioranza del popolo polacco sia cattolica romana, dei cristiani di rito orientale hanno risieduto nell'area che compone l'attuale Polonia fin dall'epoca delle missioni dei Santi Cirillo e Metodio nel IX secolo.\nNel XIII secolo esistevano due diocesi ortodosse centrate su Che\u0142m e Przemy\u015bl.\nCon l'Unione di Brest, nel 1596, la grande maggioranza di questi fedeli ortodossi pass\u00f2 sotto la guida spirituale del Papa di Roma come greco-cattolici (Uniati). A costoro fu tuttavia permesso di continuare diverse pratiche orientali, inclusa la liturgia in slavo ecclesiastico, il matrimonio per i preti, e l'Eucaristia sotto entrambe le specie. La lealt\u00e0 dei fedeli \u00e8 variamente passata nel tempo tra ortodossia e unia, e la tolleranza tra i regimi e il popolo si \u00e8 modificata al cambiare dei confini. \nLa fondazione dell'attuale Chiesa avvenne dopo che il Trattato di Riga ebbe lasciato una grossa parte del territorio precedentemente sotto l'Impero Russo, come parte della Seconda Repubblica di Polonia. L'ortodossia era molto diffusa nelle regioni occidentali della in Bielorussia e nella Volinia ucraina. La perdita di collegamento ecclesiastico dovuta alla persecuzione della Chiesa russo-ortodossa in Unione Sovietica, lasci\u00f2 il clero regionale in un momento di crisi, e nel 1924, il Patriarcato Ecumenico cominci\u00f2 a creare diverse chiese autonome nei territori dei nuovi stati che erano formalmente parte (interamente o parzialmente) dell'Impero Russo (Finlandia, Stati Baltici e Polonia).\nDurante il periodo interbellico, tuttavia, le autorit\u00e0 polacche imposero severe restrizioni alla Chiesa e al suo clero. L'esempio pi\u00f9 famoso fu la distruzione della Cattedrale di Alexander Nevskij a Varsavia. In Volinia 190 chiese ortodosse furono distrutte e altre 150 furono convertite al Cattolicesimo.\nDopo la Seconda guerra mondiale gran parte dei territori etnicamente ucraini e bielorussi furono annessi all'Unione Sovietica, e con essi l'80% delle parrocchie e dei credenti della Chiesa ortodossa polacca, i quali furono riuniti al recentemente ristabilito Patriarcato di Mosca. Le rimanenti parrocchie che si trovavano ora sul territorio della Repubblica popolare polacca rimasero sotto la Chiesa ortodossa polacca, comprese la maggior parte di quelle sui territori orientali di etnia mista come nei dintorni di Che\u0142m e Bia\u0142ystok. Nel 1948, dietro pressione della Chiesa russo-ortodossa, il Patriarcato Ecumenico riconobbe l'autocefalia della Chiesa ortodossa polacca.\nIl Santo Sinodo ha tradotto e pubblicato le liturgie di San Giovanni Crisostomo e di San Basilio, cos\u00ec come la Liturgia dei Presantificati di San Gregorio Magno.\nNel 2002 in seguito alla decisione del Santo Sobor dei Vescovi della Chiesa ortodossa autocefala polacca furono canonizzati i Nuovi Martiri di Che\u0142m e Podlasie che subirono la persecuzione durante la quarta decade del XX secolo.\nOrganizzazione e Distribuzione geografica.\nLa Chiesa \u00e8 divisa in sei diocesi in Polonia: \nAd esse vanno aggiunti:\nGran parte dei fedeli sono ancora concentrati nelle regioni orientali di confine (dove si usa la lingua slava ecclesiastica nella liturgia) con considerevoli minoranze bielorusse e ucraine. In totale ha circa 275.000 aderenti. La Chiesa \u00e8 guidata dal Metropolita di Varsavia Sawwa.\nNegli ultimi decenni fedeli ortodossi sono tornati nella regione di Lemko, che \u00e8 parte dell'Eparchia di Przemy\u015bl e Gorlice. In quest'area la lingua liturgica \u00e8 generalmente lo slavo ecclesiastico."}
{"id": "1896769", "revid": "1573940", "url": "https://it.wikipedia.org/wiki?curid=1896769", "title": "Saguinus", "text": "Saguinus \u00e8 un genere di Cebidae appartenente alla sottofamiglia Callitrichinae comprendente, oltre a quest'ultimo, anche i generi \"Callimico\", \"Callithrix\" e \"Leontopithecus\", quest'ultimo strettamente imparentato con \"Saguinus\".\nAl genere sono ascritte le numerose specie animali conosciute col nome comune collettivo di tamarini.\nDescrizione.\nSi tratta di animali anche piuttosto differenti fra loro, tuttavia tutte le specie presentano taglia contenuta (40-60\u00a0cm di lunghezza complessiva, per un peso di 400-800\u00a0g) e colore di fondo generalmente nero o bruno, con parte ventrale pi\u00f9 chiara od addirittura bianca. Molte specie (ad es. \"Saguinus imperator\", \"S. oedipus\") presentano peli facciali allungati a guisa di barbe, baffi o capigliature stravaganti.\nRispetto agli uistit\u00ec, presentano conformazione della chiostra dentaria differente, in quanto mancano gli incisivi allungati e quindi i canini sono assai pi\u00f9 lunghi degli incisivi.\nBiologia.\nSi tratta di animali perlopi\u00f9 frugivori ed insettivori: questo fatto si ripercuote significativamente anche sul numero di componenti dei gruppi in cui questi animali solitamente si riuniscono, che \u00e8 solitamente compreso fra i tre ed i nove individui. Alcune specie (come il sopracitato \"S. oedipus\") possono tuttavia formare gruppi che contano oltre quaranta individui, ma si tratta di casi eccezionali.\nCome per gli uistit\u00ec, dopo la nascita \u00e8 il padre a prendersi cura dei cuccioli (solitamente due gemelli), lasciandoli alla madre solo per la poppata: lo svezzamento \u00e8 piuttosto tardivo, dal momento che i cuccioli non possono dirsi completamente svezzati prima del terzo mese di vita.\nLa speranza di vita in cattivit\u00e0 di questi animali \u00e8 di circa 18 anni.\nDistribuzione e habitat.\nIl loro areale si estende dall'America Centrale (Costa Rica) all'America Meridionale centrale (Bolivia settentrionale): la maggior parte delle specie si concentra nel bacino amazzonico.\nI tamarini sono abitatori della foresta pluviale: hanno abitudini arboricole e diurne.\nTassonomia.\nDopo alcune revisioni tassonomiche che hanno portato gli studiosi ad elevare alcune sottospecie al rango di specie a s\u00e9 stanti e specie di altri generi a venire incluse in \"Saguinus\", il genere conta attualmente 17 specie, di seguito elencate:"}
{"id": "1896770", "revid": "154893", "url": "https://it.wikipedia.org/wiki?curid=1896770", "title": "Atletica leggera ai Giochi della XXVIII Olimpiade - 400 metri ostacoli maschili", "text": "I 400 metri ostacoli hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta dal 23 al 26 agosto allo Stadio Olimpico di Atene. Vi hanno preso parte 35 atleti.\nLa gara.\nFelix S\u00e1nchez impressiona per il suo stato di forma: 48\"51 in batteria e 47\"93 in \"semifinale\". \u00c8 il favorito per l'oro. Nella serie vinta da S\u00e1nchez giunge solo quarto il campione uscente, Angelo \"Taylor\" (48\"72): non basta per entrare in finale. Ci riprover\u00e0 a Pechino.\nLe altre \"semifinali\" sono vinte da Danny McFarlane (48\"00, record personale) e James Carter (48\"18). Nella serie vinta da Carter, Kemel Thompson arriva quarto con 48\"25, di gran lunga il miglior tempo in assoluto per un atleta eliminato in semifinale.\nJames Carter e F\u00e9lix S\u00e1nchez corrono in parallelo la prima met\u00e0 della \"finale\". Ma l'americano chiede troppo al suo fisico e, a poco a poco, scivola in quarta posizione. Nessuno regge il ritmo del dominicano che si avvia a vincere con il miglior tempo dell'anno.\nDanny McFarlane, che ha condotto una corsa pi\u00f9 prudente, vince l'argento, seguito da Naman Ke\u00efta che compie una prodigiosa rimonta dal settimo al terzo posto.\nRisultati.\nFinale.\nStadio olimpico, gioved\u00ec 26 agosto, ore 22:30."}
{"id": "1896771", "revid": "1431409", "url": "https://it.wikipedia.org/wiki?curid=1896771", "title": "Glenn Fitzgerald", "text": "Doppiatori italiani.\nNelle versioni in italiano dei suoi film Glenn Fitzgerald, \u00e8 stato doppiato da:"}
{"id": "1896773", "revid": "149726", "url": "https://it.wikipedia.org/wiki?curid=1896773", "title": "Piramidi egiziane", "text": ""}
{"id": "1896774", "revid": "1904508", "url": "https://it.wikipedia.org/wiki?curid=1896774", "title": "Contea di Tolosa", "text": "La Contea di Tolosa fu un'entit\u00e0 feudale fondata nella seconda met\u00e0 dell'VIII secolo, inizialmente vassalla del regno d'Aquitania, poi del regno dei Franchi occidentali, ma presto di fatto indipendente arrivando al suo apogeo all'inizio del XIII secolo quando il suo territorio fu dilaniato dalla guerra conosciuta come crociata albigese e col trattato di Parigi del 1229, il conte Raimondo VII, dovette riconoscersi vassallo del regno di Francia e nel 1271, alla morte dell'ultimo conte, Alfonso III di Poitiers, la contea divenne un possesso della corona francese.\nIl suo ricordo ci riconduce alla Linguadoca e alla moderna identit\u00e0 della regione culturale dell'Occitania.\nInizio della contea.\nIl tolosano fu conquistato dai Franchi nel 507 (battaglia di Vouill\u00e9) e tolto al regno dei visigoti, assieme a tutta l'Aquitania, che fu governata separatamente dai regni di Neustria, Austrasia e Burgundia.Nel 629, Cariberto II, stipul\u00f2 un accordo, sancito nel 631 con fratellastro Dagoberto I, ottenendo al posto della Neustria il nuovo regno d'Aquitania, che comprendeva anche la Guascogna ed il tolosano, che segu\u00ec le sorti dell'Aquitania, sino alla sottomissione di quest'ultima da parte del re dei Franchi, Pipino il Breve.La contea di Tolosa fu creata, nell'ambito del nuovo regno d'Aquitania e, molto probabilmente, il primo conte, Torsone di Tolosa ricevette l'investitura da Carlo Magno, nel 778. Nel 790, divenne conte, Guglielmo di Gellone, figlio di Alda, figlia naturale di Carlo Martello, quindi cugino di Carlo Magno di cui fu anche paladino. Guglielmo nell'801 partecip\u00f2 alla conquista di Barcellona, assieme ad Ademaro di Narbona e divenne marchese della Marca di Spagna. Poi, nell'803, liber\u00f2 Narbona. Quando, nell'806, Guglielmo si ritir\u00f2 in convento, divenne conte Begone, gi\u00e0 conte di Parigi e marito di una figlia illegittima di Carlo Magno. Poi fu la volta di Berengario il Saggio, che fu anche consigliere del nuovo re d'Aquitania, Pipino I e poi divenne conte di Barcellona.Durante il regno di Pipino II furono conti di Tolosa Bernardo di Settimania e poi suo figlio, Guglielmo di Settimania, a cui, nell'849, succedette il casato di Rouergue, con Fredelone, che ricevette la contea dal re dei Franchi occidentali, Carlo il Calvo, come premio per avergli aperto le porte di Tolosa. Gli succedette il fratello Raimondo I, che fu spodestato dal conte Unifredo I di Barcellona, ritenuto il capo dei rivoltosi contro Carlo il Giovane re d'Aquitania, per volere del padre, Carlo il Calvo.\nLa contea ritorn\u00f2 alla famiglia Rouergue, con Bernardo il Vitello, che si trov\u00f2 a lottare con il conte di Barcellona, Bernardo di Gotia e il conte di Alvernia, Bernardo Piede di Velluto, che, nell'877, lo fece assassinare e gli succedette a Tolosa. Alla morte di Bernardo Piede di Velluto, la contea ritorn\u00f2 alla famiglia Rouergue, con Raimondo II.\nLa contea nei secoli X e XI: l'indipendenza.\nDopo che sul trono di Francia, si era seduto Oddone, conte di Parigi, nell'888, tutti i ducati e le contee del sud-ovest della Francia e della Marca di Spagna, non si riconobbero pi\u00f9 vassalli del re di Francia, per cui a partire dal X secolo la contea di Tolosa fu un feudo del regno di Francia, ma sempre pi\u00f9 indipendente, a partire da Raimondo II che alla contea un\u00ec, nel 918, il ducato di Settimania, che da allora rimase unito alla contea di Tolosa, mentre il figlio di Raimondo II, Raimondo Ponzio I di Tolosa, per circa un ventennio (932-950) fu anche duca d'Aquitania e conte d'Alvernia.Poi, di padre in figlio, seguirono, Raimondo II di Tolosa, Guglielmo Tagliaferro, Ponzio II di Tolosa e Guglielmo IV di Tolosa, che divenne, nel 1062, anche marchese di Provenza.Nel 1094, alla morte di Guglielmo IV in Terra Santa, il fratello, Raimondo, usurpando i diritti della nipote Filippa (ca. 1080-1117), divenne conte di Tolosa. Ormai la contea \u00e8 completamente indipendente e la corte di Tolosa \u00e8 una delle corti pi\u00f9 libere che accoglie poeti e studiosi.\nLa lotta contro i duchi d'Aquitania, il regno di Francia ed il regno d'Inghilterra.\nIl pi\u00f9 anziano e il pi\u00f9 ricco dei crociati, Raimondo, lasci\u00f2 Tolosa alla fine di ottobre del 1096, con un grande seguito (fin dall'inizio il suo esercito fu il pi\u00f9 numeroso) che comprendeva la moglie Elvira e Ademaro, vescovo di Le Puy, legato pontificio, mentre il figlio Bertrando rimase a governare i suoi feudi nel sud della Francia. Raimondo di Saint-Gilles divenne conte di Tripoli, anche se non riusc\u00ec mai a conquistare la citt\u00e0.Alla morte di Raimondo gli succedette il figlio Bertrando, che nel 1108, lasci\u00f2 il governo dei feudi tolosani e provenzali al fratellastro, Alfonso Giordano, per recarsi anche lui in Terra Santa, a reclamare la contea di Tripoli.Nel 1112, alla morte di Bertrando, Alfonso Giordano gli subentr\u00f2 nei titoli di conte di Tolosa e marchese di Provenza. Tra il 1113 ed il 1114 il duca Guglielmo IX d'Aquitania con la moglie Filippa di Tolosa (?-1117), figlia del conte Guglielmo IV di Tolosa occuparono la contea di Tolosa e la Settimania, costringendo Alfonso Giordano nei feudi orientali (marchesato di Provenza, e contea di Saint-Gilles). Per cui tra il 1114 ed il 1120, pur avendo divorziato da Filippa, nel 1115, il duca d'Aquitania e conte di Poitiers fu il vero conte di Tolosa. Nel 1120, essendo Alfonso Giordano assediato in FOrange dal duca d'Aquitania (e conte di Tolosa), le milizie tolosane si ribellarono, lo liberarono dall'assedio e dopo una dura lotta, durata circa tre anni, lo riportarono a Tolosa, scacciando Guglielmo.Verso il 1140 il re di Francia Luigi VII, spinto dalla moglie Eleonora, duchessa d'Aquitania, che aveva della pretese sulla contea di Tolosa in quanto nipote di Filippa di Tolosa, prepar\u00f2 l'aggressione alla contea di Tolosa; la spedizione del consistente esercito francese, sotto il comando del re, part\u00ec nel giugno del 1141 e si diresse velocemente su Tolosa, ma si risolse in un insuccesso e dopo alcune settimane si ritir\u00f2, senza aver conseguito alcun risultato. Nel 1148, Alfonso Giordano partecip\u00f2 alla seconda crociata e torn\u00f2 in Terra Santa, dove fu avvelenato.\nGli succedette il figlio Raimondo assieme al fratello secondogenito Alfonso II di Tolosa (?-1148), che mor\u00ec dopo pochi mesi. Nel 1159, Raimondo V dovette subire l'attacco del re d'Inghilterra, Enrico II, che rivendicava la contea in nome della moglie, la duchessa d'Aquitania, Eleonora. Enrico II, dopo aver occupato una parte della contea, si diresse su Tolosa, che per\u00f2 vide arrivare in suo aiuto il re di Francia, Luigi VII, che presidi\u00f2 la citt\u00e0 fino al ritiro di Enrico II, salvando la contea a Raimondo V. Tra il 1181 ed il 1183, nella guerra tra i figli del re d'Inghilterra, Enrico II, Enrico e Riccardo Cuor di Leone, Raimondo si schier\u00f2 con Enrico, detto il re Giovane, perch\u00e9 era stato nominato coreggente dal padre. All'improvvisa morte di Enrico, Raimondo sciolse il suo esercito e rese omaggio a Riccardo, signore d'Aquitania e futuro re d'Inghilterra. Nel 1186, per\u00f2 Riccardo attacc\u00f2 la contea di Tolosa e riusc\u00ec a strappare a Raimondo la turbolenta provincia di Quercy. Dato che Riccardo, riprendendo la politica paterna, aveva altre pretese sulla contea di Tolosa, Raimondo si appell\u00f2 al re di Francia, Filippo Augusto, che, nel 1190 conferm\u00f2 la contea a Raimondo, mentre, dietro il pagamento di 10\u00a0000 marchi d'argento, il Quercy venne lasciato a Riccardo, che nel frattempo era divenuto re d'Inghilterra ed era in procinto di partire per la terza crociata. Raimondo V mor\u00ec nel 1194 lasciando i suoi titoli al figlio Raimondo.Nel frattempo, nella contea di Tolosa e nella Linguadoca, prevalentemente nella regione di Albi, si era diffusa un'eresia cristiana, il Catarismo che i signori di Provenza ed anche alcuni ecclesiastici, come i vescovi di Tolosa e Carcassonne e l'arcivescovo di Narbona, verso la fine del XII secolo, non solo tollerarono, ma permisero che gli eretici predicassero nei villaggi e che potessero ricevere lasciti anche cospicui.\nGuerra degli albigesi e fine della contea.\nLa storia della contea, all'inizio del XIII secolo, coincise con la storia della Crociata albigese, che dapprima fu lotta al catarismo, tramite legati pontifici, che come missionari contrastavano gli eretici. Poi dal 1204, sostituirono gli ecclesiastici locali che non erano abbastanza impegnati contro gli eretici ed infine, dopo l'omicidio di Pietro di Castelnuovo, nel 1208, e Arnaud Amaury, molto abilmente, fece ricadere la colpa sul conte di Tolosa, Raimondo VI. Innocenzo III allora scomunic\u00f2 il conte di Tolosa, sciolse i suoi vassalli dal giuramento di fedelt\u00e0 al proprio signore e fece diffondere il bando di chiamata alle armi in tutte le regioni del nord della Francia, predicando la crociata contro gli eretici e contro il conte di Tolosa, che decise allora di collaborare con la crociata. Nel 1212, la contea di Tolosa, il cui conte Raimondo, da oltre un anno, non partecipava pi\u00f9 alle operazioni della crociata, era circondata ed inizi\u00f2 la conquista dei crociati. Nel frattempo intervenne nella contesa il cognato di Raimondo, il re d'Aragona, Pietro II. Allora Pietro II, minacciato di scomunica dai legati, per aver difeso Raimondo VI a Lavaur, dopo aver invano, rivolto un appello al papa Innocenzo III, decise di scendere in campo contro i Crociati, a capo di una coalizione formata dai conti di Tolosa di Foix e di Comminges e dal visconte di B\u00e9arn, dichiar\u00f2 guerra a Simone IV di Montfort ed il 12 settembre 1213, nella battaglia di Muret, non solo venne sconfitto, ma perse anche la vita. E Tolosa fu conquistata da Simone.Nel novembre 1215 Raimondo fu a Roma a perorare la propria causa davanti al Concilio Lateranense IV, dove Simone di Montfort fu riconosciuto conte di Tolosa (inclusi i territori imperiali di Avignone e del Contado Venassino) e a Raimondo VI, privato dei suoi possedimenti fu assegnata una rendita annua di 400 marchi d'argento e i territori non ancora conquistati dai crociati, sarebbero stati conservati dalla chiesa e consegnati al figlio di Raimondo VI, anche lui di nome Raimondo, al raggiungimento della maggior et\u00e0.\nNel 1216 Raimondo VI di Tolosa rientr\u00f2 nella Linguadoca-Rossiglione, fomentando una nuova rivolta contro le forze occupanti dei baroni crociati e, nel 1217 occup\u00f2 Tolosa. Dopo la morte di simone di Montfort, il fronte crociato cominci\u00f2 a sfaldarsi e tra il 1221 ed il 1223, Raimondo VII riprese il controllo della contea. Raimondo VI era morto l'anno prima.\nIl re di Francia, Luigi VIII, ottenuta la scomunica del conte, Raimondo VII, lanci\u00f2 la crociata, nel 1226, e le aree prima perdute vennero riconquistate. Luigi VIII mor\u00ec, nel novembre di quell'anno, ed i suoi sforzi contro gli albigesi vennero proseguiti dal figlio, Luigi IX il Santo. Nel 1228 vi fu l'ennesimo assedio di Tolosa, che si concluse con la presa della citt\u00e0 e la distruzione delle sue fortificazioni.Nel 1229 gli antagonisti giunsero ad un compromesso. La contea di Tolosa ed il marchesato di Provenza, privata dei territori del ducato di Narbona e della viscontea di N\u00eemes, rimasero al conte Raimondo VII, per\u00f2 vassallo della Francia, con l'impegno di maritare la sua unica erede, Giovanna al fratello del re Luigi IX, Alfonso. Avignone ed il Contado Venassino venivano assegnati definitivamente al papa.\nPapa Gregorio IX, per sopprimere l'eresia albigese instaur\u00f2 a Tolosa, l'Inquisizione, che oper\u00f2 fino al 1255 e, nel 1230, cre\u00f2 un'universit\u00e0 (\"Studium Generale\"), sempre a Tolosa, come manovra per combattere l'eresia. Nel 1237, Gregorio IX confer\u00ec il diritto a chi avesse conseguito la laurea allo \"Studium Generale\" di Tolosa ad insegnare ovunque, senza altri esami.\nQuando, il 12 maggio 1242, Il re d'Inghilterra Enrico III sbarc\u00f2 a Royan, Raimondo VII si affrett\u00f2 ad occupare Narbona e B\u00e9ziers, ma dopo la ritirata di Enrico III da Saintes, Raimondo, minacciato di scomunica, supplic\u00f2 il re Luigi IX, che gli concesse il perdono in cambio della promessa di combattere l'eresia e attenersi al trattato di Parigi del 1229.\nNel 1249, alla morte di Raimondo VII, Giovanna gli subentr\u00f2, assieme al marito Alfonso, nei titoli di contessa di Tolosa e marchesa di Provenza. In effetti per\u00f2 il governo dei suoi stati era nelle mani del marito, che essendo molto avido appoggi\u00f2 procedimenti, che con l'appoggio reale gli permisero di trarne benefici.Nel 1270 Giovanna partecip\u00f2 all'ottava crociata, assieme al marito Alfonso; fu colpita dalla dissenteria, che la port\u00f2 alla morte il 20 agosto 1270, il giorno prima del marito. Morirono senza eredi, per cui per il trattato di Parigi del 1259, tutti i territori dell'Agenais e Saintonge a sud della Charante avrebbero dovuto essere consegnati al re d'Inghilterra e duca d'Aquitania, Enrico III. Ma ci\u00f2 non avvenne e le propriet\u00e0 della coppia vennero annesse alla corona di Francia."}
{"id": "1896775", "revid": "289247", "url": "https://it.wikipedia.org/wiki?curid=1896775", "title": "Ferrovia Roma-Frosinone-Cassino-Caserta-Napoli", "text": ""}
{"id": "1896778", "revid": "76963", "url": "https://it.wikipedia.org/wiki?curid=1896778", "title": "Natalie Zea", "text": "Doppiatrici italiane.\nNelle versioni in italiano dei suoi film, Natalie Zea \u00e8 stata doppiata da:"}
{"id": "1896779", "revid": "204012", "url": "https://it.wikipedia.org/wiki?curid=1896779", "title": "Filtro equalizzatore", "text": ""}
{"id": "1896780", "revid": "729019", "url": "https://it.wikipedia.org/wiki?curid=1896780", "title": "Alessandro Bon (1654-1715)", "text": "Biografia.\nProveniente dalla nobile famiglia patrizia dei Bon, era figlio di Filippo di Ottaviano (1627-1712) e di Francesca di Giacomo Soranzo. Il padre, in particolare, fu un'importante personalit\u00e0 che, a cavallo fra il XVII e il XVIII secolo, assunse le cariche di podest\u00e0 di Chioggia e di ufficiale alle Rason vecchie; il 28 novembre 1660 divenne \"procurator de citra\" in seguito al versamento di 25.000 ducati per la guerra di Candia e infine, nel 1711, fu nominato \"provveditor alle pompe\".\nRilevante figura furono inoltre i fratelli Piero (1651-1684), \"governator di galeazza\", e Giagomo (1653-1744), senatore e consigliere; la sorella Foscarina spos\u00f2 il 27 settembre 1677, il nobile Agostino Nani di Antonio.\nCarriera militare e politica.\nNel 1680 Alessandro assunse la direzione delle due navi da guerra \"Costanza Guerriera\" e \"Venere Armata\", che scortarono a Costantinopoli il nuovo bailo Pietro Civran, per poi riportare a Venezia il predecessore Giovanni Morosini. In quell'occasione i suoi marinai salvarono alcuni schiavi cristiani, provocando l'ira del gran visir Kara Mustafa; la crisi diplomatica fu tuttavia risolta in cambio di un'alta penale.\nDal 1684 affianc\u00f2 Francesco Morosini nelle guerre contro i Turchi che videro impegnati i veneziani in numerosi scontri con l'Impero Ottomano. Ancora come governatore di galeazza, nel 1685 partecip\u00f2 alla conquista di Corone e di Zarnata; divenuto poi \"Capitano del Golfo\" (1688-1691), fu incaricato di un'azione diversiva nei confronti delle navi Turche durante l'assedio di Negroponte e, nell'agosto del 1690, partecip\u00f2 all'occupazione di Valona.\nTornato a Venezia e divenuto membro del \"Consiglio dei Pregadi\", si spos\u00f2 nel 1697 con la vedova Chiara di Giacomo Balbi. Fu quindi provveditore di Spinalunga (o Dorsoduro, uno dei sestieri di Creta), e in seguito nominato \"conte di Zara\" (1706-8), \"governatore delle galere dei condannati\" e \"commissario pagador in armata\" (1712-14).\nAltre cariche che il Bon ricopr\u00ec furono la \"rassegna all'armata tutta di mare\" dei presidi di Cerigo, Egina, Corf\u00f9, Santa Maura, Cefalonia, Zante, Suda, Tine e la dettagliata notizia sulla \"cavalleria sparsa nel regno\" di Morea specie a Nauplia, Malvasia, Corinto, Modone, Calamata, Patrasso.\nVenne eletto nel frattempo provveditore generale in Morea, in carica dal settembre 1714; ma dovette affrontare la preoccupante riorganizzazione dell'esercito turco che si voleva riprendere il Peloponneso.\nMor\u00ec il 18 luglio 1715 a Megara dopo esser stato fatto prigioniero a Nauplia quando questa cadde in mano turca dopo un assedio di nove giorni. Il Bon fu dapprima ferito da una sciabolata e fatto schiavo, quindi venne rinchiuso nelle \"Sette Torri\" a Costantinopoli. La morte lo colse a per la fatica del viaggio e per l'aggravarsi della ferita."}
{"id": "1896781", "revid": "1573940", "url": "https://it.wikipedia.org/wiki?curid=1896781", "title": "Speleomantes supramontis", "text": "Il geotritone del Supramonte (Speleomantes supramontis ()) \u00e8 un anfibio urodelo endemico della Sardegna.\n\u00c8 presente solo nel Supramonte da una quota di 100 m fino a 1300.\nDescrizione.\nMolto simile a \"S. flavus\", differisce sia per caratteristiche genetiche sia perch\u00e9 possiede una \"fontanella intervomerina\" ovvero un'apertura sul vomere pi\u00f9 piccola rispetto al \"S. flavus\" visibile solo tramite radiografia.\nLa colorazione varia dal bruno porporino al giallo verdastro, mentre il ventre come in tutte le altre specie \u00e8 privo di pigmentazione e risulta essere grigio - biancastro.\nRispetto alle altre specie dell'isola, ha le dita pi\u00f9 tronche ma ha la lingua pi\u00f9 lunga del genere \"Hydromantes\" e \"Speleomantes\" capace di una gittata di 6 cm.\nAnche in questa specie le femmine sono pi\u00f9 grandi dei maschi e arrivano rispettivamente a 14,3 e 13,5 cm.\nI giovani sono di colorazione pi\u00f9 chiara tendente al verde olivastro."}
{"id": "1896782", "revid": "41025", "url": "https://it.wikipedia.org/wiki?curid=1896782", "title": "Geotritone del Supramonte", "text": ""}
{"id": "1896783", "revid": "547992", "url": "https://it.wikipedia.org/wiki?curid=1896783", "title": "Fred Rutten", "text": "Carriera.\nGioca con il dal 1979 al 1992. Ricopre poi al Twente i ruoli di vice-allenatore, allenatore e direttore tecnico e al quelli di allenatore della squadra giovanile e vice-allenatore. Dopo una seconda esperienza come direttore tecnico e allenatore del Twente, nell'estate 2008 diventa l'allenatore dello , ma il 26 marzo 2009 \u00e8 esonerato con effetto immediato, a seguito di risultati insoddisfacenti.\nTornato al con un contratto triennale per allenare la prima squadra in sostituzione di Huub Stevens, il 27 gennaio 2010 chiude con 39 risultati utili consecutivi una striscia da record in Eredivisie, dopo che il 27 novembre precedente \u00e8 arrivato a quota 32 partite di fila senza sconfitte, eguagliando il primato stabilito dal PSV allenato da Kees Rijvers nel 1974-1975. Conclude le sue prime due stagioni due volte al 3\u00ba posto, non confermando i successi ottenuti sulla panchina dei biancorossi da Guus Hiddink e Ronald Koeman. Il 12 marzo 2012, dopo aver rimediato tre sconfitte consecutive contro (2-6), Valencia in Europa League (4-2) e NAC Breda (3-1), \u00e8 sollevato dall'incarico e sostituito dal suo vice Phillip Cocu. Il PSV scivola a quattro punti dalla capolista di Eredivisie, l', e Rutten, che ha gi\u00e0 annunciato di voler abbandonare la squadra alla fine della stagione, paga il prezzo di un'iniziativa definita \"inevitabile\" dalla societ\u00e0.\nPer la stagione 2012-2013 \u00e8 chiamato dal per sostituire John van den Brom, passato all'. Dopo aver portato la squadra al 4\u00ba posto in Eredivisie, rifiuta il prolungamento di contratto.\nNel 2014-2015 allena il , ma gi\u00e0 il 23 marzo 2015 viene annunciato Giovanni van Bronckhorst come suo successore. Il 18 maggio 2015, in seguito alla sconfitta contro il PEC Zwolle per 3-0 e lo scivolamento al 4\u00ba posto in classifica, si dimette.\nDopo la breve esperienza saudita all' (dal maggio 2016 al gennaio 2017), nel 2018 si accorda con gli israeliani del , dove rimane qualche mese. Il 6 gennaio 2019 firma per i belgi dell', ma \u00e8 esonerato gi\u00e0 il 16 aprile, dopo 13 partite.\nStatistiche.\nStatistiche da allenatore.\n\"Statistiche aggiornate al 23 ottobre 2017.\" In grassetto le competizioni vinte."}
{"id": "1896785", "revid": "287204", "url": "https://it.wikipedia.org/wiki?curid=1896785", "title": "Alessandro Bon", "text": "Alessandro Bon \u00e8 il nome di diverse persone."}
{"id": "1896786", "revid": "767487", "url": "https://it.wikipedia.org/wiki?curid=1896786", "title": "Johann Centurius Hoffmannsegg", "text": "Il sostantivo \"Graf\" nel nome dello studioso non \u00e8 un nome proprio, bens\u00ec un titolo equivalente all'italiano conte.\nStudi\u00f2 alle Universit\u00e0 di Lipsia e Gottinga, dopodich\u00e9 intraprese un viaggio a scopo scientifico attraverso l'Europa (Ungheria, Austria e Italia nel biennio 1795-1796 e poi Portogallo fra il 1797 ed il 1801), durante il quale acquis\u00ec vaste conoscenze e si procur\u00f2 numerosissimi campioni animali e vegetali, che mand\u00f2 a Brunswick, in modo tale che Johann Karl Wilhelm Illiger potesse studiarli e catalogarli.\nFra il 1804 ed 1816, Hoffmannsegg lavor\u00f2 a Berlino, dove nel 1815 venne eletto membro onorario della locale accademia scientifica. Fu inoltre il fondatore del Museum f\u00fcr Naturkunde, nel 1809: propose Illiger per il ruolo di curatore del neonato museo, sicch\u00e9 egli potesse portare a Berlino tutte le collezioni inviategli dallo studioso durante il suo \"tour\" europeo.\nIn suo onore \u00e8 stato nominato un genere di piante delle Fabacee (\"Hoffmannseggia\").\nIn botanica, si \u00e8 soliti abbreviare il suo nome in \"Hoffmanns\"."}
{"id": "1896787", "revid": "1833487", "url": "https://it.wikipedia.org/wiki?curid=1896787", "title": "San Pietro in Curolis", "text": " \nSan Pietro in Curolis, conosciuta anche come Esperia inferiore, \u00e8 una frazione del comune di Esperia, in provincia di Frosinone. Ha formato comune autonomo insieme alla frazione Monticelli.\nNel X secolo, gli abati cassinesi si adoperarono per la fondazione di borghi. La popolazione che prima di allora abitava piccoli insediamenti sparsi sul territorio fu fatta progressivamente convogliare nei pressi di San Pietro e di San Paolo della Foresta, due monasteri benedettini costruiti per sostituire l'antico Santo Stefano, distrutto tra l'817 e l'828 dai saraceni.\nNei pressi, nel 1103 circa, il normanno Guglielmo di Blosseville fece erigere una rocca con abitato che prese il nome di Roccaguglielma. Roccaguglielma controllova anche il territorio di San Pietro. Nei secoli, la collocazione strategica per il controllo del passo montano tra la costa gaetana e il Latium interno, ne fece un territorio spesso conteso.\nSotto il governo di Gioacchino Murat, si realizz\u00f2 una nuova sistemazione amministrativa: Roccaguglielma fu separata dalle attuali frazioni di Esperia inferiore e Monticelli che costituirono il comune di San Pietro in Curolis. Dopo l'Unit\u00e0 d'Italia, nel 1867, Roccaguglielma e San Pietro si fusero e presero il nome di Esperia. Il nome scelto per la nuova realt\u00e0 amministrativa indica l'astro Espero ovvero il nome con cui gli antichi Greci indicavano la penisola italiana."}
{"id": "1896790", "revid": "110546278", "url": "https://it.wikipedia.org/wiki?curid=1896790", "title": "Matthew Smith (programmatore)", "text": "Programmatore di computer, divenne molto famoso negli anni '80 per aver dato alla luce \"Manic Miner\" e \"Jet Set Willy\", due giochi per ZX Spectrum, pubblicati rispettivamente nel 1983 e nel 1984.\nBiografia.\nDopo che la sua famiglia si stabil\u00ec a Wallasey, una cittadina nei pressi del Merseyside, cominci\u00f2 a programmare su un computer TRS-80, a quei tempi chiamato volgarmente \"Tandy\". Il suo primo gioco per \"Tandy\" fu una sorta di clone di \"Galaxian\", \"Delta Tau One\" (a volte noto erroneamente come \"Delta Tower One\"), edito dalla Molimerx nel 1982; in seguito si concentr\u00f2 su di un altro titolo, \"Monster Muncher\", per la piattaforma VIC-20.\nBen presto ottenne un contratto con la Bug-Byte, una software house britannica, che in cambio di tre giochi avrebbe dato in prestito al giovane programmatore il suo primo ZX Spectrum. Il primo gioco per Spectrum sviluppato da Smith fu \"Styx\", un gioco d'azione datato 1983, che tuttavia non riusc\u00ec mai ad eguagliare il successo dei successivi \"Manic Miner\" e \"Jet Set Willy\" (pubblicato quest'ultimo sotto l'etichetta della Software Projects).\nIl primo fu scritto in sole sei settimane e fu immediatamente un best seller; mentre numerosi giochi di quel tempo erano piuttosto grezzi e primitivi, \"Manic Miner\" si distinse come il primo titolo per ZX Spectrum a vantare una colonna sonora durante il gioco stesso, ma soprattutto per la longevit\u00e0 del titolo.\nIl seguito, \"Jet Set Willy\", fu scritto in un lasso di tempo considerevolmente pi\u00f9 lungo ed ebbe un successo ancora maggiore, consolidando la fama di Matthew Smith, che successivamente partecip\u00f2 a numerosi programmi televisivi e fu il soggetto di molti articoli di giornale.\nTale stato di celebrit\u00e0 costrinse il programmatore di Wallasey a cambiare stile di vita, chi lo conosceva in precedenza nel descriverlo sottolineava il suo aspetto malaticcio e trasandato, era solito indossare una salopette oppure un enorme golf sovrastato da un arcobaleno. A molti dava persino l'idea di non avere una gran cura della sua igiene personale. In ogni caso il successo ottenuto mediante i due videogiochi \"Manic Miner\" e \"Jet Set Willy\" fu tale che le pressioni da parte dei suoi soci, che volevano altri best seller da sfornare, si fecero via via sempre pi\u00f9 forti, in contrasto con quella che era la sua personalit\u00e0 piuttosto introversa e semplice; questo lo condusse a chiudersi sempre pi\u00f9 in s\u00e9 stesso.\nCol passare degli anni si vociferava di nuovi titoli a cui Matthew Smith stesse lavorando, il caso pi\u00f9 eclatante \u00e8 forse quello del 1987, quando sui giornali apparve la pubblicit\u00e0 di un certo \"Attack of the Mutant Zombie Flesh Eating Chickens From Mars\", sviluppato per la Software Projects, una software-house fondata dallo stesso Matthew; in realt\u00e0 pare che Smith non ne fu felice a prodotto ultimato, per tale motivo non venne pi\u00f9 pubblicato, ma da esso fu derivato \"Star Paws\".\nL'anno successivo, nel 1988, chiuse la Software Projects e scomparve letteralmente dalla scena pubblica, suscitando un discreto interesse negli anni successivi da parte della comunit\u00e0 di programmatori e appassionati che per primi usufruirono di Internet.\nIl grande successo ottenuto nella prima met\u00e0 degli anni '80 e la successiva improvvisa scomparsa circondarono la figura del programmatore di un alone di mistero, incentivato da alcune voci che lo davano per morto e da altre che sostenevano addirittura che non fosse mai esistito. In realt\u00e0 tra il 1995 e l'ottobre del 1997, Matthew Smith visse in una comune olandese, per poi tornare in Inghilterra. Sul finire degli anni '90 apparve un suo messaggio sulla rete in cui si mostrava sorpreso e attonito circa l'interesse da lui suscitato, soprattutto della speculazione di cui era stato oggetto. Nel 1999 torn\u00f2 nel mondo della programmazione in ambito videoludico presso la Runecraft, ma la compagnia fall\u00ec pochi anni dopo. L'anno successivo apparve in un programma televisivo britannico, chiamato \"Thumb Candy\", durante il quale fu intervistato dal comico Iain Lee. Infine fece la sua presenza in numerose convention sul retrogaming. In seguito ha lavorato con Elite Systems al porting dei suoi giochi sui telefoni cellulari."}
{"id": "1896792", "revid": "339392", "url": "https://it.wikipedia.org/wiki?curid=1896792", "title": "Ferrovia Parma-Piadena-Brescia", "text": ""}
{"id": "1896794", "revid": "1318658", "url": "https://it.wikipedia.org/wiki?curid=1896794", "title": "Locomotiva FS D.141", "text": "Le D.141 sono delle locomotive Diesel-elettriche delle Ferrovie dello Stato italiane.\nPremesse.\nFin dagli anni precedenti la Seconda Guerra Mondiale, menti lungimiranti avevano capito che la semplificazione delle operazioni di smistamento dei carri era la base per ottenere un\nbuon rendimento nel trasporto merci ferroviario sulle lunghe distanze, dotando cos\u00ec i maggiori scali di smistamento di buone infrastrutture. Lo stesso per\u00f2 non era per il parco mezzi,\nprevalentemente affidato alla trazione a vapore. La soluzione doveva venire dalla trazione Diesel che aveva gi\u00e0 dato ottime prove di s\u00e9, ma le prime locomotive da manovra, le Ne 120, erano usate nelle manovre agli imbarchi dei traghetti per la Sicilia oppure in testa a treni passeggeri; le altre Locomotive Diesel erano solo trasformazioni di locomotive a vapore.\nA questa mancanza di mezzi adatti, si aggiungeva anche un motivo economico. I servizi merci tra lo scalo principale e gli impianti, i porti, gli scali secondari e i raccordi erano effettuati da macchinisti. Sostituirli con una coppia di manovratori avrebbe fornito un risparmio economico e una miglior impiego di servizio\nLe locomotive D.141 rappresentano uno dei risultati dello sforzo di modernizzazione che le Ferrovie dello Stato intrapresero nel secondo dopoguerra.\nProgetto.\nPer realizzare una tale locomotiva e ridurre al minimo i tempi di realizzazione, le FS si rivolsero a progetti gi\u00e0 esistenti in primo luogo della FIAT che disponeva di proprie locomotive\nDiesel a carrelli.\nPer guadagnare tempo venne richiesto il finanziamento alla societ\u00e0 (senza fini di lucro) Eurofima e venne rielaborato un progetto di massima improntato alla struttura delle locomotive da manovra delle SNCF BB.63000 progettate alla met\u00e0 degli anni cinquanta. In collaborazione con l'industria ferroviaria (un tempo era l'Ufficio Studi Materiale e Trazione di Firenze a curare i progetti), ne venne commissionata la costruzione alle maggiori industrie nazionali, la Fiat, il Tecnomasio Italiano-Brown-Boveri e le Officine Meccaniche Reggiane. La locomotiva venne pensata in maniera tale da poter effettuare anche treni e tradotte merci, in pratica una \"polivalente\".\nFurono costruite dal 1962 al 1964 un totale di 29 unit\u00e0 dalla Fiat che costru\u00ec anche i motori Diesel su licenza Daimler-Benz, mentre i 4 motori di trazione e le 2 generatrici di corrente elettrica furono allestite per 15 unit\u00e0 dal \"TIBB\" e per 14 unit\u00e0 dalle \"Reggiane\".\nCaratteristiche.\nLe locomotive D.141 sono costituite da un telaio a due carrelli su cui sono montati due avancorpi e una cabina di guida paracentrale, piuttosto spostata verso la parte posteriore del telaio. Sono molto simili nella struttura ad analoghe e diffuse realizzazioni di altre ferrovie europee. Tutt'intorno hanno un praticabile fornito di corrimano di sicurezza. Sono perfettamente bidirezionali.\nI carrelli sono di tipo tradizionale con sospensione a balestra.\nLe D.141 si sono dimostrate all'altezza della situazione, affidabili nell'esercizio di manovra negli scali, anche in quello pi\u00f9 gravoso, sia nei servizi merci che in quelli viaggiatori. Ci\u00f2 per buona parte \u00e8 dovuto alla scelta di adottare la trasmissione elettrica per il trasferimento della potenza alle ruote (mediante motori elettrici). La velocit\u00e0 massima venne stabilita in 80\u00a0km/h sufficiente anche per l'effettuazione di treni sulle linee secondarie non elettrificate.\nEsercizio.\nI primi esemplari entrarono in servizio nei Compartimenti di Venezia, Verona, Genova e Trieste, ma solo in questi due ultimi furono adibiti alle manovre pesanti nei porti e negli smistamenti; negli altri Compartimenti furono usati intensamente in testa a treni passeggeri e merci sulle linee secondarie per \" tamponare \" le emergenze dell'esercizio quotidiano e\nsostituire l'onerosa trazione a vapore.\nLa consegna, terminata nel 1979 delle nuove D.345 distolse anche le ultime D.141 dai servizi di linea relegandole al lavoro di manovra pesante negli scali di smistamento e negli imbarchi. A tale scopo fu disposto un intervento di potenziamento che prevedeva la sostituzione del motore con uno nuovo della Isotta Fraschini sovralimentato tarato alla potenza di 515 Kw, ma l'intervento, effettuato tra il 1980 e i 1981, riguard\u00f2 solo 7 locomotive, in occasione della Riparazione Generale, a causa degli alti costi e per il contemporaneo sviluppo\ndel progetto delle nuove D.145 che disponevano di una potenza quasi doppia.\nNel 1997 le FS riorganizzano completamente il traffico merci con il \" Nuovo Modello d'Esercizio \" che rivaluta le qualit\u00e0 di questa locomotiva che ha una seconda giovinezza, riprendendo di nuovo l'impiego giornaliero in piena linea. In quell'anno 15 unit\u00e0 sono assegnate a Trieste e 14 a Mestre. \u00c8 proprio tra il 1997 e il 2001 il periodo pi\u00f9 glorioso e pi\u00f9 impegnativo di questa locomotiva dagli anni settanta.\nNegli ultimi anni il progressivo disimpegno di Trenitalia dal traffico merci e la chiusura di alcuni scali ha relegato ancora queste locomotive a servizi saltuari o di breve lunghezza su\nbrevi raccordi e linee in attesa di accantonamento per queste longeve locomotive che nel 2007 hanno compiuto 45 anni di attivit\u00e0.\nNel 2014 restano in servizio le unit\u00e0 1006, 1008, 1009, 1014, 1020 e 1023, tutte assegnate a Cervignano del Friuli.\nConservazione museale.\nNel 2007 l'unit\u00e0 1012 era stata inclusa nel parco storico, ma \u00e8 stata successivamente sostituita dalla 1011 in migliori condizioni meccaniche."}
{"id": "1896796", "revid": "1305772", "url": "https://it.wikipedia.org/wiki?curid=1896796", "title": "Marjan Podobnik", "text": "Biografia.\nUomo d'affari, ex vice-premier sloveno, \u00e8 fratello minore del politico sloveno Janez Podobnik, ex ministro dell'Ambiente.\nHa conseguito la maturit\u00e0 al ginnasio Jurij Vega di Idria e il diploma alla facolt\u00e0 di Biotecnica a Lubiana.\n\u00c8 stato quindi consulente agricolo e manager della cooperativa agricola di Idria.\nNel 1988 \u00e8 stato tra i fondatori della Lega dei giovani agricoltori della Slovenia (slov \"Zveze slovenske kme\u010dke mladine\") poi diventato Partito Popolare Sloveno.\nAttualmente \u00e8 attivo nella Lega nazionale slovena (slov \"Slovenske narodne zveze\", SNZ) all'interno del SLS e nel 2007 ha fondato il movimento 25 giugno (\"Zavod 25. junij\" o in modo esteso \"Zavod za varovanje narodne dedi\u0161\u010dine 25. junij\").\nIl 26 aprile 2008, un centinaio di militanti del \u201cmovimento 25 giugno 1991\u201d guidati dallo stesso Marjan Podobnik ed altre centinaia di manifestanti, hanno bloccato il valico confinario di Sicciole per parecchie ore. . Gi\u00e0 in passato Marjan Podobnik ha avuto posizioni molto critiche nei confronti della Croazia rea di \u201coccupare violentemente parti del territorio sloveno\u201d ; ha anche incitato alla disubbidienza civile se non fossero stati rimossi i vasi di fiori che ostruiscono l'accesso al \"sentiero europeo\" che conduce alla casa di Jo\u0161ko Joras, il \u201ccombattente per il confine meridionale\u201d ."}
{"id": "1896797", "revid": "287204", "url": "https://it.wikipedia.org/wiki?curid=1896797", "title": "Cultura eburrana", "text": "La cultura Eburrana \u00e8 una cultura del Paleolitico superiore sviluppatasi nella Rift Valley del Kenya. Originariamente era stata chiamata Capsiano del Kenya, ma \u00e8 stata successivamente denominata in modo pi\u00f9 specifico. Il nome deriva dal Monte Eburu, che domina l'area di espansione della cultura. \nUno dei principali siti in cui \u00e8 stata riconosciuta \u00e8 il riparo Enkapune Ya Muto, sui monti Mau. Stanley Ambrose (1984) ha suddiviso lo sviluppo dell'Eburrano in cinque fasi. Le prime quattro, nell'Olocene antico-medio (tra circa 11000 e 5000 a.C.), sono ancora associate a cacciatori-raccoglitori, la quinta invece, aggiunta successivamente, denuncia la presenza di pastori.\nSviluppo temporale e fasi.\nUsando tecniche di radiocarbonio, il periodo eburrano \u00e8 stato datato in modo sicuro tra 12.710 \u00b1 310 BP e 1.895 BP.\nI criteri principali utilizzati da Ambrose per classificare tutti i reperti eburrani (esclusi quelli della fase V) erano la lunghezza e il rapporto lunghezza/larghezza di microliti e raschiaoi. "}
{"id": "1896801", "revid": "15756", "url": "https://it.wikipedia.org/wiki?curid=1896801", "title": "Stefano Gasse", "text": "Stefano Gasse e il fratello Luigi sono annoverati, assieme a Gaetano Genovese ed Antonio Niccolini, fra i maggiori esponenti dell'architettura neoclassica del primo Ottocento a Napoli.\nBiografia.\nProveniente da una famiglia povera, suo padre Stefano e sua madre Luigia Minotti arrivati della Francia gestivano una locanda a Santa Lucia, aveva altri due fratelli oltre al suo gemello: Ferdinando (1780-post 1840), che dopo gli studi al conservatorio di Parigi con Pierre Baillot e Fran\u00e7ois-Joseph Gossec diverr\u00e0 un noto violoncellista e compositore, e Petronilla Caterina (1786ca-?), che nel 1808 sposer\u00e0 Karl Heinrich Just (1782-1865) agente generale del re di Sassonia a Napoli. A sette anni, insieme a suo fratello Luigi, fu mandato a Parigi in un collegio diretto da uno zio materno; i due fratelli erano dotati di una particolare intelligenza che li vide primeggiare nello studio delle Lettere al confronto degli altri studenti della struttura. Dopo aver lasciato il Collegio, rivolsero lo studio verso l'Architettura stimolati dal contesto culturale di Parigi.\nEntrambe furono apprendisti presso lo studio di Jean Chalgrin per qualche anno prima di iscriversi all'\"Acad\u00e9mie d'Architecture\" e svolgere un percorso di studi molto rigorso e basato sulla conoscenza dei maestri d'oltrape. Nel maggio 1806 ritornarono a Napoli e gi\u00e0 si misero al lavoro grazie alla salita al trono di Giuseppe Bonaparte che avvi\u00f2 un rigoroso programma di rinnovo edilizio della capitale del Regno. A Stefano, appena tornato, fu offerta la cattedra di Architettura presso l'Accademia di Belle Arti ma declin\u00f2 l'offerta. Dall'anno successivo fu attivo presso il \"Consiglio degli Edifizi Civili\" nella progettazione di quattro importanti mercati urbani, dell'ampliamento della Strada di Santa Lucia, della sistemazione di alcuni locali del Real Museo come Accademia di Belle Arti.\nFu anche architetto della \"Cassa di Ammortizzazione\" nell'apprezzo dei fabbricati soppressi ai religiosi. Nel 1810 ricevette l'incarico di ristrutturare via Foria insieme a Gaetano Schioppa. Il progetto era focalizzato nello scioglimento del nodo del largo delle Pigne e rettificarlo con colmate e nuove costruzioni. Nel 1812 fu incaricato di progettare l'Osservatorio astronomico di Capodimonte con l'assistenza dell'ingegnere Gioacchino Avellino (Santa Maria Capua Vetere, ottobre 1751 \u2013 Napoli, 17 maggio 1817), il primo esempio di edificio neoclassico a Napoli. Dopo la Restaurazione e il ritorno dei Borbone di Napoli fu ideato un ambizioso disegno di riunire i vari ministri, fino ad allora sparsi per la citt\u00e0, in un unico palazzo. Il promotore dell'iniziativa fu il ministro Luigi de' Medici di Ottajano che incaric\u00f2 gli architetti Antonio De Simone, Vincenzo Buonocore e il Gasse di progettare un nuovo palazzo nell'insula di San Giacomo. Il progetto per il Palazzo San Giacomo fu approntato solamente da Stefano che fu coadiuvato da Luigi; quando terminarono i lavori nel palazzo si contavano 816 stanze e 10 corridoi: infatti l'edificio rappresentava uno dei palazzi pi\u00f9 estesi d'Europa e aveva la prima galleria in ferro e vetro in Italia. Fu eletto membro della \"Giunta di Fortificazione\", con tale carica fu impegnato nella progettazione di alcuni cimiteri dei paesi del napoletano.\nNegli anni venti del XIX secolo ebbe incarichi di natura privata come la ristrutturazione di Villa Dupont ai Ponti Rossi, di Villa Chierchia, Villa Rosebery e Villa Sofia a Posillipo. Nel 1822 fu nominato professore onorario presso l'Accademia di Belle Arti. Nello stesso decennio gli fu commissionato un progetto che potesse tenere alla larga il contrabbando e favorire il commercio marittimo e terrestre: il muro finanziere lungo undici miglia (20,300 chilometri) che partiva dal ponte della Maddalena fino a Posillipo, lambendo Poggioreale, Capodichino, Capodimonte e Fuorigrotta. L'opera era costituita esclusivamente da barriere daziarie che attualmente sono state demolite quasi tutte tranne quella di Capodichino. Nel corso del decennio, anche con l'affievolirsi della richiesta di opere pubbliche di grande importanza e portata, fu costantemente attivo sia per committenze private che per quelle reali di minore entit\u00e0.\nNel 1827 fu attivo a Torre Annunziata, insieme agli ingegneri Giuliano de Fazio e Policarpo Ponticelli, per il completamento della ristrutturazione della chiesa dello Spirito Santo e nel 1832 fu chiamato dal principe di Montemiletto Francesco Paolo di Tocco a ristrutturare il Palazzo Tappia come propria abitazione; il progetto fu redatto insieme a Luigi che morir\u00e0 l'anno successivo per una malattia nervosa.\nA seguito della morte del fratello si trasfer\u00ec dall'abitazione in via Donnalbina a quella della sorella Petronilla e dell'altro fratello, Ferdinando. Con l'ascesa al trono di Ferdinando II delle Due Sicilie fu commissionata all'architetto l'espansione di via del Piliero e alla Villa Reale. Nel maggio del 1834 fu nominato \"Architetto delle Direzioni Generali della Cassa e del Demanio Pubblico\" ereditando tutti i lavori incompiuti del fratello Luigi in seguito alla sua scomparsa. Negli ultimi anni della sua vita fu nominato corrispondente dell'\"Institut de France\" e membro del \"Royal Institute of British Architects\". Progett\u00f2 la riqualificazione globale del Borgo Santa Lucia e per l'imprenditore Federico Alberto Wenner realizz\u00f2 diversi villini a Capezzano, una frazione di Salerno. Nel 1839 ebbe l'incarico insieme a Genovese, Niccolini e Errico Alvino di formare su iniziativa di un dispaccio reale il Consiglio Edilizio di Napoli in modo da tutelare e da ideare le espansioni della capitale del regno, e nel medesimo anno progett\u00f2 l'ingresso dorico del cimitero di Poggioreale.\nMor\u00ec il 21 febbraio 1840 colto da un ictus cerebrale e fu seppellito nel Quadrato degli uomini illustri nel cimitero che si stava ancora edificando, a Luigi Angiolo fu commissionato il monumento funebre e Gabriele Quattromani fu l'autore dell'epitaffio che recita:"}
{"id": "1896802", "revid": "1602064", "url": "https://it.wikipedia.org/wiki?curid=1896802", "title": "Britannia High", "text": "Britannia High \u00e8 una serie televisiva musical trasmessa nel 2008 sulla rete televisiva britannica ITV. \u00c8 ambientata in una scuola di danza e parla delle vite di Danny, Lauren, Claudine, BB, Jez e Lola, un gruppo di giovani affiatati che condividono gli stessi sogni e le stesse ambizioni.\nMessa in onda.\nLa prima stagione \u00e8 composta da nove episodi della durata di 60 minuti. Prima della premi\u00e8re, il \"network\" ha trasmesso due speciali da sessanta minuti sul \"casting\" della nuova serie. Il primo episodio \u00e8 stato reso disponibile il 17 ottobre 2008 sul sito di ITV per una intera settimana. Inoltre prima del \"pilot\" e del secondo episodio sono stati trasmessi altri due special.\nIn Italia la serie andava in onda in anteprima dal 9 maggio 2009, ogni sabato e domenica su RaiSat Smash Girls, canale 610 di Sky, alle ore 12.45, 16.50, 20.50.\nMusica.\nLa sigla \u00e8 \"Start of Something\" ideata da Gary Barlow, leader dei Take That, e interpretata dal cast al completo.\nLa colonna sonora di \"Britannia High\" \u00e8 stata pubblicata il 17 novembre 2008 e include 18 canzoni dello show.\nEdizioni home video.\nI primi quattro episodi sono disponibili in DVD dal 17 novembre 2008, mentre altri cinque sono stati pubblicati a gennaio 2009."}
{"id": "1896809", "revid": "287204", "url": "https://it.wikipedia.org/wiki?curid=1896809", "title": "Torneo God\u00f3", "text": "Il Torneo God\u00f3, conosciuto anche come Trofeo Conde de God\u00f3, Open Sabadell Atl\u00e1ntico o Open SEAT (nome dal 1995 al 2007), \u00e8 un torneo di tennis maschile con cadenza annuale per tennisti professionisti. Il torneo si disputa a Barcellona, Spagna, su campi di terra rossa. \u00c8 di categoria ATP Tour 500 ed \u00e8 il secondo torneo per importanza della Spagna secondo solo al Master di Madrid. Solitamente si svolge l'ultima settimana di aprile.\nStoria.\nI primi anni.\nLa prima edizione del torneo viene disputata nel 1953, dal 3 al 7 giugno, ed \u00e8 vinta dall'americano Vic Seixas che in finale batte l'argentino Enrique Morea per 6-3, 6-4, 22-20 (ancora non era stato introdotto il tiebreak). L'anno successivo Seixas perde in finale contro il connazionale Tony Trabert consegnandogli il titolo. Nel 1955 \u00e8 un altro americano a vincere: si tratta di Art Larsen, vincitore in finale sul connazionale Budge Patty. Il dominio americano dura ancora 2 anni con la doppia vittoria di Herbert Flam (1956, 1957) sempre ai danni di Mervyn Rose che perder\u00e0 anche la finale del 1958 contro lo svedese Sven Davidson. Nel 1959 si disputa una finale tutta australiana: a prevalere \u00e8 Neale Fraser che batte Roy Emerson. Nel 1960 si registra la prima vittoria di uno spagnolo: Andr\u00e9s Gimeno che batte nell'atto conclusivo l'italiano Giuseppe Merlo per 6-1, 6-2, 6-1. L'anno successivo vince il torneo l'australiano Roy Emerson su un altro spagnolo: Manuel Santana (6-4, 6-4, 6-1). Questi si prende la sua rivincita l'anno successivo battendo l'indiano Ramanathan Krishnan. Nel 1963 rivince il titolo Roy Emerson riconfermandolo l'anno dopo. Nel 1967 e nel 1968 vince l'australiano Martin Mulligan. Nel frattempo il Real Club de Tenis Barcelona era stato ampliato per la crescente importanza del torneo. Lo spagnolo Manuel Orantes vince nel 1969 sul connazionale Manuel Santana che ottiene la rivincita l'anno successivo.\nTorneo professionistico.\nNel 1970 il torneo si apre ai professionisti. Orantes rivince nel 1971 battendo in finale l'americano Bob Lutz per 6-4, 6-3, 6-4. Orantes arriver\u00e0 in finale nelle 3 edizioni successive battuto una volta da Jan Kode\u0161 e 2 volte da Ilie N\u0103stase. Nel 1975 arriva a Barcellona il campione svedese Bj\u00f6rn Borg che vince il primo titolo contro l'italiano Adriano Panatta battuto in finale per 1-6, 7-6, 6-3, 6-2. Borg rivincer\u00e0 il titolo nel 1977 battendo nell'atto conclusivo Manuel Orantes per 6-2, 7-5, 6-2. Prima delle vittorie del cecoslovacco Ivan Lendl si registrano i successi di Bal\u00e1zs Tar\u00f3czy e Hans Gildemeister. Lendl vincer\u00e0 nel biennio 1980-1981. A succedergli \u00e8 lo svedese Mats Wilander vincitore per tre volte consecutive del torneo dal 1982 al 1984. Dal 1980 al 1984 arriva sempre in finale l'argentino, specialista della terra battuta, Guillermo Vilas che non riuscir\u00e0 mai a vincere il torneo. Nel 1985 \u00e8 la volta del francese Thierry Tulasne. L'anno successivo vince Kent Carlsson che rivincer\u00e0 il torneo 2 anni dopo.\nNel 1990 l'ATP rivoluziona il calendario e colloca il torneo di Barcellona nelle settimane antecedenti il Roland Garros.\nNel biennio 1989-1990 vince il colombiano Andr\u00e9s G\u00f3mez. Nel 1991 vince Emilio S\u00e1nchez che in finale batte il connazionale Sergi Bruguera per 6-4, 7-6(7), 6-2. Nel 1992 \u00e8 un altro spagnolo a vincere: Carlos Costa. L'austriaco Thomas Muster vince nel 1995 e nel 1996 a succedergli \u00e8 Albert Costa che batte in finale Albert Portas per 7-5, 6-4, 6-4. Tra il 1998 e il 2004 vincono: Todd Martin, F\u00e9lix Mantilla, Marat Safin, Juan Carlos Ferrero, Gast\u00f3n Gaudio, lo spagnolo Carlos Moy\u00e1 e Tommy Robredo prima dell'arrivo del maiorchino Rafael Nadal che domina il torneo dal 2005 al 2013, vincendo sempre tranne nel 2010 quando non partecip\u00f2 lasciando la vittoria a Fernando Verdasco. Nel 2014 si \u00e8 avuta una finale a sorpresa con il giapponese Kei Nishikori vittorioso su Santiago Giraldo per 6-2, 6-2. Nel 2015 si riconferma Nishikori, che in finale batte Pablo And\u00fajar 6-4, 6-4. Nadal torna a dominare nei tre anni successivi, raggiungendo cos\u00ec quota 11 successi. Nel 2019 si ha avuto il successo di Dominic Thiem su Daniil Medvedev per 6-4, 6-0. L'edizione del 2020 non viene disputata a causa della pandemia di COVID-19.\nIl trofeo.\nIl Trofeo Conde de Godo \u00e8 stato realizzato da Soler Jewelers Cabot. \u00c8 una coppa d'argento che pesa circa tredici chili. Nella base del trofeo sono inseriti i nomi di tutti i vincitori del torneo. suo valore \u00e8 stato stimato in circa 36.000\u00a0\u20ac."}
{"id": "1896810", "revid": "339392", "url": "https://it.wikipedia.org/wiki?curid=1896810", "title": "Simulazioni di guida", "text": ""}
{"id": "1896811", "revid": "287204", "url": "https://it.wikipedia.org/wiki?curid=1896811", "title": "Michal Svec", "text": ""}
{"id": "1896812", "revid": "70217", "url": "https://it.wikipedia.org/wiki?curid=1896812", "title": "Colt Telecom", "text": ""}
{"id": "1896813", "revid": "287204", "url": "https://it.wikipedia.org/wiki?curid=1896813", "title": "Andre Hanssen", "text": ""}
{"id": "1896814", "revid": "287204", "url": "https://it.wikipedia.org/wiki?curid=1896814", "title": "Kjetil Waehler", "text": ""}
{"id": "1896816", "revid": "93556", "url": "https://it.wikipedia.org/wiki?curid=1896816", "title": "Valle della Luna", "text": "Cala Grande \u00e8 una piccola valle, lunga circa 500\u00a0m, situata nella zona occidentale del promontorio di Capo Testa, nel comune di Santa Teresa Gallura (SS), in Sardegna. \"Valle della Luna\" \u00e8 il nome attribuito a questo luogo intorno agli anni '60 da una comunit\u00e0 hippy, che tuttora frequenta continuativamente l'area.\nDa non confondere con la valle della Luna, detta anche piana dei Grandi Sassi, presente nel territorio di Aggius.\nCaratteristiche.\n\u00c8 caratterizzata dalla presenza su entrambi i lati della valle da rocce granitiche dalle forme insolite che, pur non dissimili da quelle presenti nel resto del promontorio, formano qui una valle rettilinea che corre fino al mare. La parte alta della valle \u00e8 caratterizzata da un enorme masso di granito spaccato in due riconducibile al periodo romano, quando questa zona \u00e8 stata oggetto di estrazione di pietra.\n\u00c8 presente una sorgente di acqua dolce e la vegetazione \u00e8 quella tipica di capo Testa: prevalentemente corbezzoli, mirti ed eriche.\nVi sono presenti tre principali cale: Cala Grande, Cala di l'Ea e Cala di Mezzu."}
{"id": "1896819", "revid": "120451154", "url": "https://it.wikipedia.org/wiki?curid=1896819", "title": "Stratopausa", "text": "La stratopausa \u00e8 il livello dell'atmosfera che si trova tra la stratosfera e la mesosfera.\nNella stratosfera la temperatura cresce con l'altitudine e la stratopausa \u00e8 la sezione con la temperatura pi\u00f9 alta (prossima agli ); tale fenomeno \u00e8 dovuto alla decomposizione dell'ozono presente per mezzo dei raggi ultravioletti; tale decomposizione genera calore.\nSulla terra la stratopausa si trova ad un'altitudine compresa tra 50 e . La pressione atmosferica si aggira intorno ad una millesima parte di quella presente sul livello del mare e si trova all'interno dello strato di ozono il quale assorbe quasi interamente i raggi ultravioletti solari della lunghezza d'onda inferiore ai , letali per ogni forma di vita."}
{"id": "1896820", "revid": "1318658", "url": "https://it.wikipedia.org/wiki?curid=1896820", "title": "Hammadidi", "text": "Gli Hammadidi, un ramo degli Ziridi, furono una dinastia berbera, fondata da Hammad ibn Buluggin, figlio di Buluggin ibn Ziri, che governarono il Maghreb centrale per circa un secolo e mezzo (1008-1152), finch\u00e9, indeboliti dalle incursioni della trib\u00f9 araba dei Banu Hilal, furono distrutti dagli Almohadi. Poco dopo essere giunti al potere essi rigettarono la dottrina sciita ismailita dei Fatimidi e ritornarono al sunnismo Malikita, riconoscendo gli Abbasidi come legittimi califfi dell'Islam.\nLa loro capitale fu in un primo momento la Qal'a dei Banu Hammad, fondata nel 1007 e oggi protetta come patrimonio dell'umanit\u00e0 dall'UNESCO; quando questa venne danneggiata dai Banu Hilal, la capitale fu spostata a Bugia (Bij\u0101ya) nel 1090."}
{"id": "1896821", "revid": "3178", "url": "https://it.wikipedia.org/wiki?curid=1896821", "title": "Hammadita", "text": ""}
{"id": "1896827", "revid": "298055", "url": "https://it.wikipedia.org/wiki?curid=1896827", "title": "Christian Shephard", "text": ""}
{"id": "1896830", "revid": "305330", "url": "https://it.wikipedia.org/wiki?curid=1896830", "title": "International Society for Philosophical Enquiry", "text": "La International Society for Philosophical Enquiry \u00e8 una societ\u00e0 globale, scientifica e filosofica per individui dotati di alto quoziente d'intelligenza. Fondata nel 1974, si dedica alla ricerca avanzata e a contribuzioni originali. I suoi membri utilizzano il proprio talento per valorizzare il progresso e lo sviluppo di una cultura illuminata e una civilt\u00e0 moderna.\nOrigine.\nL'ISPE \u00e8 stata fondata dal Cav. Dr. Christopher Harding, un esperto nel campo della psicometria che risiede in Queensland (Australia). La societ\u00e0 \u00e8 organizzata da funzionari e altri volontari eletti e nominati conformemente allo statuto.\nIl motto dell'ISPE \u00e8 \u201cQuaere Verum\u201d, che significa \u201cCerca la verit\u00e0\u201d. Come organizzazione, l'ISPE non ha un'opinione politica ufficiale n\u00e9 alcuna affiliazione. Concentra i suoi obiettivi sull'utilizzo dell'intelletto per il miglioramento della societ\u00e0 e sulla messa a disposizione di un forum per conversazione e scambio di opinioni allo scopo di promuovere lo sviluppo intellettuale dei suoi membri.\nIl giornale della societ\u00e0 si chiama Telicom (), titolo derivato da \u201ctelic\u201d (\u201cverso un principio o un obiettivo\u201d) e un'abbreviazione di \u201ccomunicazione\u201d. Pubblica arte, poesia e articoli originali preferibilmente di interesse generale per i membri. Questioni controverse che suscitino una vivace discussione sono particolarmente gradite. Telicom \u00e8 pubblicato sei volte all'anno.\nAppartenenza alla Societ\u00e0.\nL'ammissione \u00e8 generalmente limitata a persone che hanno raggiunto o superato il 99,9\u00ba percentile della popolazione in uno dei test di intelligenza o di attitudine accettati dalla societ\u00e0. Il nome informale dell'ISPE \u00e8 \u201cThe Thousand\u201d, nome originalmente (e brevemente) dato alla societ\u00e0 nel 1974, perch\u00e9 il suo livello di ammissione \u00e8 1:1000 (3,09 deviazioni standard al di sopra di una distribuzione normale) \u2013 un QI di 149 in un test d'intelligenza come lo Stanford-Binet, che ha una deviazione standard di 16, o di 146 in test che usano una deviazione standard di 15, come la Scala di Intelligenza Wechsler per Adulti.\nLa societ\u00e0 \u00e8 governata in maniera democratica tramite il voto dei soci che abbiano raggiunto almeno il livello di \"Member\" (\"membro di pieno diritto\").\nAttivit\u00e0.\nNel 1981, secondo il Guinness dei Primati, l'ISPE contava \"239 membri con un QI medio di 160, nessuno al di sotto di 148, e qualcuno al di sopra di 183\" (p.\u00a035). Anche l'edizione del 1993 fa riferimento all'ISPE.\nIn aprile del 2006, l'ISPE contava 583 membri in 29 paesi, nonostante la maggioranza (81,65%) risiedano in 45 degli Stati Stati Uniti d'America e in Washington D.C.\nI 29 paesi sono Africa del Sud, Australia, Belgio, Canada, China (RAS di Hong Kong), Corea del Sud, Danimarca, Finlandia, Francia, Germania, India, Irlanda, Israele, Italia, Giappone, Messico, Norvegia, Paesi Bassi, Regno Unito, Russia, Serbia, Singapore, Slovacchia, Spagna, Stati Uniti, Svezia, Svizzera e Ungheria.\nLivelli di associazione.\nL'ISPE \u00e8 caratterizzata da un sistema di avanzamento concepito per incoraggiare i suoi membri a utilizzare le proprie abilit\u00e0 a vantaggio dell'umanit\u00e0.\nLa societ\u00e0 presenta sei livelli ordinari di associazione:\nIl settimo livello \u00e8 un livello speciale (Philosopher, 0,5%).\nI nuovi membri iniziano al livello di \"Associate\" e vengono conferiti il diritto di voto dopo essere avanzati a \"Member\" (\"membro di pieno diritto\"). I primi sei livelli si possono conseguire dimostrando vari successi che mettano in pratica gli obiettivi della societ\u00e0. Il livello di \"Diplomate\" deve essere approvato dalla maggioranza dei membri votanti, quando il candidato \u00e8 nominato per avanzamento.\n\"Philosopher\" \u00e8 il livello pi\u00f9 alto. \u00c8 un titolo onorifico che non si pu\u00f2 \"guadagnare\", ed \u00e8 raro.\n\"Mentors\" (\"Mentori\") (0.7%) sono persone illustri al di fuori della societ\u00e0.\nObiettivi dell'ISPE.\nLo statuto dell'ISPE elenca nove obiettivi:\nBibliografia.\nLe seguenti pubblicazioni fanno riferimento all'ISPE:"}
{"id": "1896834", "revid": "170423", "url": "https://it.wikipedia.org/wiki?curid=1896834", "title": "Nadia Cortassa", "text": "Biografia.\nVincitrice di sette titoli nazionali consecutivi (dal 2001 al 2007) sulla distanza olimpica e di un titolo sulla distanza sprint (2003). Quinta assoluta alle Olimpiadi di Atene 2004, ad un minuto dalla vincitrice, l'austriaca Kate Allen e a 37\" dal gradino pi\u00f9 basso del podio, occupato dalla statunitense Susan Williams.\nUna frattura composta del gran trocantere femore destro e della branca ileopubica destra ha impedito la sua partecipazione alle Olimpiadi di Pechino 2008."}
{"id": "1896837", "revid": "110157", "url": "https://it.wikipedia.org/wiki?curid=1896837", "title": "WebJet Linhas A\u00e9reas", "text": "WebJet Linhas A\u00e9reas \u00e8 stata una compagnia aerea a basso costo brasiliana con sede a Rio de Janeiro mentre i suoi hub principali sono stati l'Aeroporto di Rio de Janeiro-Gale\u00e3o e l'Aeroporto di San Paolo-Guarulhos.\nStoria.\nWebjet \u00e8 stata fondata da Rog\u00e9rio Ottoni nel 2004 e ha iniziato ufficialmente le operazioni di volo nel 2005 con un Boeing 737-300 che operava da Rio de Janeiro-Gale\u00e3o a Porto Alegre, Curitiba e Salvador. Il 17 gennaio 2006, l'aerolinea \u00e8 stata venduta a Jacob Barata Filho e Wagner Abrah\u00e3o; i quali erano proprietari di societ\u00e0 legate al turismo e ai trasporti nello Stato di Rio de Janeiro. Il 25 giugno 2007, la compagnia aerea \u00e8 stata rivenduta a CVC Viagens, il pi\u00f9 grande tour operator brasiliano. Quest'ultimo, voleva ridurre la sua dipendenza dai vettori regolari, in particolare da TAM Airlines e di conseguenza, decise di aggiungere aerei alla flotta, aumentare le destinazioni e le frequenze. Il 13 febbraio 2009, Wagner Ferreira ha assunto la posizione di amministratore delegato da Paulo Enrique Coco. A seguito di ci\u00f2, sono state effettuate alcune modifiche per rendere Webjet pi\u00f9 competitiva come la sospensione dei voli di linea verso Macei\u00f3 e Porto Seguro, oltre che aggiungere voli di linea da Rio de Janeiro-Santos Dumont a Brasilia, San Paolo-Guarulhos e Belo Horizonte-Confins. L'11 febbraio 2010, Wagner Ferreira ha lasciato la presidenza della compagnia aerea a Julio Rudge Perotti, il vicepresidente delle operazioni, che ha assunto la sua posizione. Il 27 settembre dello stesso anno, l'Agenzia nazionale per l'aviazione civile del Brasile (ANAC) ha ordinato la sospensione della vendita dei biglietti per 5 giorni, dopo che il vettore aero aveva cancellato pi\u00f9 del 50% dei suoi voli programmati per la giornata, Dopo questo periodo, le vendite e le operazioni sono riprese come da programma. L'8 luglio 2011, VRG Linhas A\u00e9reas, proprietario dei marchi Gol e Varig, ha annunciato l'intenzione di acquistare il pieno controllo di WebJet Linhas A\u00e9reas ed il 10 ottobre 2012, ha ricevuto l'approvazione all'acquisto dalle autorit\u00e0 brasiliane. Entrambe le societ\u00e0 hanno continuato ad operare in modo indipendente, tuttavia \u00e8 stato annunciato che nel 2013 il marchio Webjet avrebbe cessato di esistere e sarebbe stato completamente integrato in Gol. L'integrazione \u00e8 iniziata nell'ottobre 2012, quando le vendite richieste tramite il sito web di Webjet, hanno iniziato ad essere reindirizzate al sito di Gol. Nonostante Gol avesse annunciato l'intenzione di sostituire la flotta di Webjet dai Boeing 737-300 ai Boeing 737-800; il 23 novembre 2012, la compagnia aerea ha cessato bruscamente le operazioni di volo e tutti i suoi servizi sono stati incorporati da Gol. I passeggeri con biglietti Webjet, sono stati riprotetti sui voli Gol senza costi aggiuntivi mentre 850 dipendenti, inclusi piloti, personale di cabina, personale in aeroporto e personale amministrativo hanno il posto di lavoro. L'intera flotta di Webjet \u00e8 stata messa a terra e Gol ha annunciato l'intenzione di restituire tutti i 737-300 alle societ\u00e0 di leasing mentre i 737-800 sono stati inglobati nella flotta di Gol.\nFlotta.\nAl novembre 2012 la flotta WebJet Linhas A\u00e9reas risultava composta dai seguenti aerei:"}
{"id": "1896839", "revid": "599013", "url": "https://it.wikipedia.org/wiki?curid=1896839", "title": "Chiesa di San Giacomo (Sassari)", "text": "La chiesa di San Giacomo \u00e8 un edificio religioso di Sassari situato all'interno di un cortile il cui ingresso prospetta in via Decimario, proprio di fronte al duomo, tra il palazzo Farina (oggi \"casa del Mercante\" perch\u00e9 a met\u00e0 del XIX secolo fu propriet\u00e0 dello speziale Diez), e il palazzo Manca di Mores, oggi Peretti.\nStoria.\nLa chiesa di San Giacomo, edificata nella seconda met\u00e0 del secolo XVI, \u00e8 di propriet\u00e0 della arciconfraternita dell'Orazione e morte, antica confraternita cittadina dedita alle opere di misericordia che accetta tra i suoi membri solo persone appartenenti alla nobilt\u00e0.\n\u00c8 detta anche \"la Canonica\" perch\u00e9 anticamente in un edificio adiacente ad essa, fatto costruire tra il 1438 e il 1441 dall'arcivescovo di Sassari, Pietro III Spano (1422 - 1448, fu l'ultimo arcivescovo di Torres e il primo di Sassari), era la canonica, dove il corpo capitolare della cattedrale viveva in vita claustrale. La chiesa, allora intitolata al santo Sepolcro, assolveva alle funzioni di oratorio.\nIl tempio ha origini certamente pi\u00f9 antiche, risale almeno al XIII secolo, come attesta una lapide ritrovata durante i restauri del 1907 - 1908, oggi al museo Sanna, una copia della quale \u00e8 possibile vedere all'interno della chiesa murata nella parete di sinistra per chi entra dalla porta principale. In essa \u00e8 scritto \"+ANNO D. MCCLXVIIII H. OP. FACTV. TPR. DNI. PET. FAA. PEB.\", che va cos\u00ec letto: \u201dAnno Domini 1269 hoc opus factum est tempore domini Petro Fata plebani\u201d (Quest'opera fu fatta nell'anno del Signore 1269 al tempo del pievano Don Pietro Fata). Nel XV secolo il tempio venne riattato e consolidato. Intorno alla met\u00e0 del Cinquecento i Canonici abbandonarono la vita comune e la chiesa e le sue pertinenze furono cedute nel 1568 all'Arciconfraternita dell'Orazione e Morte detta in antico del Santo Sepolcro che, tra il 1600 e il 1603, ricostru\u00ec la chiesa per ben due volte\u00a0\u2013 poich\u00e9 non appena terminato il primo intervento questa croll\u00f2\u00a0\u2013 e le cambi\u00f2 intitolazione dedicandola al proprio protettore: san Giacomo o Jago. La citt\u00e0 contribu\u00ec alla riedificazione con 200 ducati.\nLa Canonica ancora per poco tempo abitata decadde rapidamente e divenne prima il Decimario (locale dove venivano versate le decime spettanti alla chiesa), quindi, nella seconda met\u00e0 del XIX secolo, fu incorporata nel palazzo Manca di Mores, edificio ampliato da don Simone Manca Isolero che nel 1844 ottenne anche di poter allargare la sua casa coprendo con una volta ad arco l'ingresso del cortile della chiesa. Opera che fu realizzata nel 1907 - 1908. Sino ad allora il cancello era sormontato da un arco sul quale stava una nicchia in cui era collocato un simulacro di San Giacomo. La nicchia e la statua sono oggi alloggiate sopra la porta laterale della chiesa.\nDescrizione.\nIl cancello che d\u00e0 accesso al cortile del tempio \u00e8 sormontato da una lunetta in cui compaiono i simboli della Confraternita: la clessidra, il teschio con due ossa incrociate e una croce. Sopra la centina dell'arco, incisa in una lastra di marmo, \u00e8 la scritta \"Chiesa di San Giacomo\". Attraversato l'archivolto ci si trova nel cortile davanti alla porta laterale del tempio sormontata da una nicchia con il simulacro di san Giacomo; il tutto disegnato dal pittore P. Bossi nel 1840. L'architrave della porta \u00e8 oggi rovinato da un malaccorto restauro. Quella che abbiamo di fronte \u00e8 la fiancata laterale destra, segnata da tre possenti contrafforti e da un campanile a vela molto grazioso che presenta anch'esso un teschio con due femori incrociati. Dal cortile molto bello si pu\u00f2 vedere il retro della casa Farina, assai interessante; di particolare fascino sono le \"gargoille\", ovvero caditoie per l'acqua piovana a forma di teste mostruose, che si possono osservare sotto il cornicione.\nLa facciata della chiesa \u00e8 piuttosto semplice, a capanna delimitata da paraste. il timpano presenta alla base una cornice aggettante. Il portale architravato \u00e8 sormontato da un arco di scarico e da un'ampia finestra centinata. In angolo con la facciata, a sinistra, \u00e8 la cosiddetta casa del Rettore della met\u00e0 del XIX secolo dalla facciata classicista.\nL'interno presenta pianta rettangolare voltata a botte e \"Capilla Mayor\" (abside) in stile gotico, a pianta quadrangolare, voltata a crociera costolonata. Sopra l'arco di accesso ad essa si trova lo stemma di Pio X tra due angeli, ornamento in stucco realizzato all'inizio del XX secolo.\nAlle pareti laterali dell'aula si trovano quattro grandi nicchie (due per lato), che fungono da cappelle laterali. La prima cappella a sinistra \u00e8 dedicata al crocefisso ed ospita un altare ligneo in stile barocco, risalente al 1762 opera del sassarese Antonio Usai. Sull'altare si trova un crocifisso ligneo, databile tra il XVI e il XVII secolo. Altare e scultura provengono dalla chiesa di Santa Elisabetta (demolita nel 1904).\nLa prima cappella a destra \u00e8 dedicata a san Maurizio e ospita un altro altare ligneo barocco, risalente al XVIII secolo, con una scultura lignea policroma raffigurante \"San Maurizio a cavallo\", opera del settecento. Sulla mensa dell'altare sono collocate le sculture lignee argentate dei santi Proto e Gianuario, risalenti al XVII secolo. In seguito alle conseguenze di un restauro, le due statue appaiono oggi dorate; nella finta edicola de fastigio, una tela raffigurante \"Il seppellimento del Cristo\" ricorda l'originaria intitolazione della chiesa. Le restanti due cappelle presentano altari e ornamenti in stile rococ\u00f2. Vennero realizzate entrambe tra gli anni settanta e ottanta del XVIII secolo, per volere di don Francesco Brunengo, conte di Monteleone, il cui stemma campeggia sopra gli archi delle due cappelle. Quella a sinistra, dedicata a san Francesco di Paola, custodisce il simulacro ligneo del titolare, settecentesco, e quello della Madonna del Pilar, seicentesco, proveniente da Santa Elisabetta. A destra si trova invece la cappella della Piet\u00e0, con la statua lignea della \"Piet\u00e0\" databile alla met\u00e0 del XVIII secolo, verosimilmente opera del noto scultore Giuseppe Antonio Lonis. La statua raffigura la Madonna piangente, con il cuore trafitto da uno spadino d'argento, che tiene nel grembo il corpo di Ges\u00f9 appena calato dalla croce che si erge alle sue spalle. Un simulacro simile, ascrivibile al medesimo artista, \u00e8 conservato nella sacrestia sinistra della vicina Chiesa Cattedrale di San Nicola.\nIl tempio ospita anche altre opere d'arte, quali due stendardi processionali, uno dei quali datato 1826 \u00e8 firmato \"Gaetano Basso\"; e un tronetto per l'esposizione del Santissimo Sacramento, in legno dorato, d'area veneta o austriaca, risalente alla fine del settecento."}
{"id": "1896842", "revid": "339392", "url": "https://it.wikipedia.org/wiki?curid=1896842", "title": "Museo Sanna", "text": ""}
{"id": "1896844", "revid": "223320", "url": "https://it.wikipedia.org/wiki?curid=1896844", "title": "Claudia LaSalle", "text": ""}
{"id": "1896845", "revid": "547992", "url": "https://it.wikipedia.org/wiki?curid=1896845", "title": "Giuseppe Lorenzo", "text": "Carriera.\nDebutta molto giovane in Serie A con il , che dopo averlo dato in prestito per un anno al Cesenatico in Interregionale (dove segna 21 reti, in coppia con Dal Monte che ne fa 17, contribuendo alla promozione dei romagnoli in C2 e conquistando la vetta della classifica marcatori seguito solo dal suo compagno di reparto), lo riporta in Calabria facendogli disputare una stagione in Serie B ed una in C1, dove con 18 gol conquista la classifica cannonieri e contribuisce alla promozione del Catanzaro in serie B.\nNel 1985 si accasa alla dove gioca due stagioni in Serie A e perde una finale di Coppa Italia. Nel 1987 viene ceduto al in Serie A. Nel 1988 approda al : alla prima di campionato 1988-1989 segna il primo gol al Pisa. Non segn\u00f2 che un'altra piccola manciata di gol in tutta la stagione. Dopo un breve ritorno al Catanzaro nella stagione 1989-1990, partecipa alla Coppa UEFA 1990-1991 con il Bologna, segnando il rigore decisivo per il passaggio del turno contro l'Admira Wacker.\nNel 1991 si trasferisce in Serie B col ; mentre nel 1993 si viene ceduto alla dove alla seconda stagione contribuisce alla promozione in Serie B, categoria nella quale milita l'anno seguente. Nel 1996 si trasferisce al Forl\u00ec e poi al Gubbio (Serie C2), prima di chiudere col calcio giocato ad Arezzo in Serie C1 a 35 anni.\nFino al 29 dicembre 2008 ha detenuto il record dell'espulsione pi\u00f9 rapida, rimanendo in campo per soli dieci secondi."}
{"id": "1896850", "revid": "223320", "url": "https://it.wikipedia.org/wiki?curid=1896850", "title": "Vrlitwhai Kridanik", "text": ""}
{"id": "1896855", "revid": "287204", "url": "https://it.wikipedia.org/wiki?curid=1896855", "title": "Bovara (Trevi)", "text": "Bovara \u00e8 una frazione del comune umbro di Trevi (PG) e si trova a sud del capoluogo.\nArte e storia.\nLa sua chiesa, che risale al XII secolo, fu spesso visitata da san Francesco d'Assisi. Vi \u00e8 annessa un'abbazia benedettina dedicata a San Pietro e che ebbe giurisdizione su quattro monasteri, cento chiese curate e grandi appezzamenti di terra. I monaci olivetani di quest'abbazia posero le basi della cultura dell'ulivo e della produzione dell'olio, che ancora oggi \u00e8 un prodotto rinomato della zona di Trevi. Nelle sue vicinanze si trova il millenario olivo di Sant'Emiliano, l'albero pi\u00f9 vecchio dell'Umbria. Diversi reperti archeologici attestano un'origine molto antica. Tra questi un'epigrafe di due righe in umbro antico che deve ancora essere studiata. Bovara conserva anche un mosaico romano e, in una casa privata, un affresco della met\u00e0 del XV secolo attribuito a Bartolomeo da Miranda.\nSport e tempo libero.\nA Bovara ha sede la societ\u00e0 ciclistica \"Us Bovara\" che vanta di aver avviato alla bicicletta il corridore professionsita Fortunato Baliani, oggi in forza alla CSF Group-Navigare. A Bovara si tiene la corsa ciclistica \"Memorial Pietro Pergolari\"."}
{"id": "1896856", "revid": "179980", "url": "https://it.wikipedia.org/wiki?curid=1896856", "title": "Anthony de \u00c1vila", "text": ""}
{"id": "1896862", "revid": "46936", "url": "https://it.wikipedia.org/wiki?curid=1896862", "title": "Qualificazioni al Campionato CONCACAF 1967", "text": "Sono elencate di seguito le date e i risultati per le qualificazioni al Campionato CONCACAF 1967.\nFormula.\n10 membri CONCACAF: 6 posti disponibili perla fase finale. (come paese ospitante) e (come campione in carica) sono qualificati direttamente alla fase finale. Rimangono 8 squadre per quattro posti disponibili per la fase finale. Le squadre e i posti disponibili sono suddivisi in due zone di qualificazione: \"Centro America\" (2 posti), \"Caraibi\" (2 posti).\nZona Centroamerica.\n e si qualificano alla fase finale.\nZona Caraibi.\n e si qualificano alla fase finale."}
{"id": "1896865", "revid": "729019", "url": "https://it.wikipedia.org/wiki?curid=1896865", "title": "Mansur ibn Nasir", "text": "Succedette fratello Nasir ibn al-Nas (1062-1088). Durante il suo regno inizi\u00f2 il declino del regno hammadide. Sebbene fosse riuscito a strappare l'Algeria agli Almoravidi con l'aiuto dei Beduini, fu poi incapace di tenere sotto controllo queste indisciplinate trib\u00f9. Le strade e le rotte commerciali divennero pericolose e si assisteva al crescente declino del commercio e dell'agricoltura. La mancanza di sicurezza nei territori interni fece s\u00ec che aumentasse l'importanza del commercio via mare, cosa che rese il porto di Bijaya il maggiore centro economico del regno, a discapito della capitale Qalaat Beni Hammad, la cui popolazione diminu\u00ec a favore di Bijaya. Cos\u00ec, sotto il regno del figlio Abd al-Aziz ibn Mansur (1104-1121), la capitale fu spostata definitivamente in quest'ultima citt\u00e0, e Qalaat Beni Hammad fu abbandonata.\nLa corte.\nLa corte di Bijaya ai tempi di al-Mansur favoriva poeti e intellettuali provenienti da tutto il mondo musulmano. Tra questi ci fu il poeta arabo-siciliano Ibn Hamdis che in un suo poema celebra le bellezze del palazzo di al-Mansur."}
{"id": "1896866", "revid": "1305772", "url": "https://it.wikipedia.org/wiki?curid=1896866", "title": "I delfini", "text": ""}
{"id": "1896867", "revid": "287204", "url": "https://it.wikipedia.org/wiki?curid=1896867", "title": "Vorwerk (pollo)", "text": "Vorwerk \u00e8 una razza tedesca leggera di pollo, che prende il nome dal suo creatore, Oskar Vorwerk, che l'ha selezionato all'inizio del ventesimo secolo. Come razza leggera, la sua attitudine \u00e8 principalmente la produzione di uova, ma la particolarit\u00e0 della razza consiste nel piumaggio: questo pollo \u00e8 caratterizzato da un mantello fulvo/baio con mantellina e coda nere, piumaggio definito \"a contrasto\", presente esclusivamente in questa razza, il che la rende unica al mondo.\nOrigini.\nAll'inizio del 900 l'allevatore Oskar Vorwerk si decise a creare una razza utilitaria che fosse anche attraente, grazie all'insolito piumaggio a contrasto bicolore. Per raggiungere l'obiettivo Vorwerk mise gli occhi sulla Lakenvelder, razza resa unica grazie al piumaggio a contrasto, che venne utilizzata nel processo di selezione della nuova razza insieme all'Andalusa, all'Orpington fulva, alla Ramelsloher fulva e alla Sottengehehn. L'obiettivo dell'allevatore era quello di sostituire il bianco argento della Lakenvelder con un bel color baio caldo: in questo modo i polli creati non si sarebbero sporcati facilmente. Nel 1912 l'intento venne raggiunto, e dalle campagne di Hannover e Berlino in cui viveva Vorwerk, la razza presto si diffuse anche in Sassonia, Turingia e Slesia. Nel 1919 la Germania riconobbe la razza, ma un triste destino l'attendeva: dopo la Seconda guerra mondiale la razza si estinse quasi del tutto, come accadde per tantissimi altri avicoli, ed ebbe modo di risorgere in seguito con l'aiuto di pochi esemplari superstiti.\nLa Vorwerk conquist\u00f2 le simpatie di moltissimi allevatori europei, grazie al suo piumaggio unico. Questi polli raggiunsero anche gli USA, dove vengono chiamati erroneamente Golden Lakenvelder (Lakenvelder Dorata), per la somiglianza con la razza nordeuropea, ma l'American Poultry Association non ha mai riconosciuto la razza tedesca; paradossalmente, ha riconosciuto la versione Bantam della Vorwerk, creata da un allevatore statunitense che curiosamente si chiamava Vorwerk (e forse per questo si interess\u00f2 al pollo), parallelamente agli allevatori tedeschi che crearono la loro miniatura della razza.\nCaratteristiche morfologiche.\nApparentemente la Vorwerk sembra semplicemente una Lakenvelder con il colore di fondo cambiato. In realt\u00e0 presenta una struttura ben diversa, e le differenze non sono poche. Pur appartenendo alla categoria dei polli di campagna (ovvero razze leggere, slanciate, con piumaggio vistoso, creste abbondanti e attitudine alla produzione di uova), la Vorwerk ha una costituzione pi\u00f9 piena e pesante, ha una stazione pi\u00f9 bassa e la coda \u00e8 meno lunga e vistosa. Grazie a questo portamento la Vorwerk appare pi\u00f9 lunga e bassa della Lakenvelder. \nColorazioni.\nLa razza \u00e8 presente in una sola variet\u00e0 cromatica definita \"Rosso Nera Vorwerk\", e presente solo in questa razza. Il colore di fondo in entrambi i sessi \u00e8 tra il giallo/fulvo intenso e il baio rossastro. La mantellina \u00e8 nera intensa cos\u00ec come la coda. Le remiganti hanno le barbe esterne dorate, mentre quelle interne nere. L'unica altra razza al mondo a presentare un simile piumaggio a contrasto \u00e8 la Lakenvelder, nella quale il colore di base \u00e8 bianco argenteo.\nQualit\u00e0.\nI polli Vorwerk sono animali molto rustici che si adattano agli ambienti pi\u00f9 disparati, sia in recinti chiusi (ma sempre di dimensioni considerevoli) che lasciati liberi in spazi aperti. Sono uccelli molto vivaci e attivi, ma al tempo stesso meno diffidenti e timidi delle altre razze di campagna, per cui possono essere addomesticati con maggiore facilit\u00e0. La produzione delle uova \u00e8 molto buona, perfino in inverno, ed il guscio dell'uovo \u00e8 bianco crema. I pulcini crescono abbastanza rapidamente. Il colore tipico della Vorwerk appare solo dopo la terza muta."}
{"id": "1896869", "revid": "1586519", "url": "https://it.wikipedia.org/wiki?curid=1896869", "title": "Ottaviano Bon", "text": "Biografia.\nFiglio di Alessandro di Alvise e da Cecilia Mocenigo, secondogenito di quattordici figli, era uno dei Bon \"di San Barnaba\", ramo di una nota famiglia del patriziato. Il padre, mercante arricchitosi coi traffici marittimi, era un molto attivo nella vita politica ed era stato procuratore della Repubblica di Venezia.\nSeguendo le sue orme, Ottaviano entr\u00f2 nel commercio in un periodo particolarmente difficile per Venezia, provata dalla Guerra di Cipro, ma rivolse i suoi interessi soprattutto verso i suoi possedimenti a Sant'Erasmo, Torcello, nel Padovano e nel Polesine, dove attu\u00f2 delle bonifiche. Morto il padre (1576), gli affari commerciali furono gestiti dal fratello Filippo, sicch\u00e9 Ottaviano pot\u00e9 dedicarsi appieno agli studi letterari presso l'Universit\u00e0 di Padova. Ebbe cos\u00ec modo di conoscere personalit\u00e0 di spicco come Paolo Sarpi, Giordano Bruno e Galileo, ma l'amicizia che pi\u00f9 gli giov\u00f2 fu quella con Leonardo Don\u00e0, doge tra il 1606 e 1612, che lo inizi\u00f2 alla carriera politica.\nDall'aprile 1598 al giugno 1600, fu eletto Savio di Terraferma.\nL'8 luglio 1601 divenne ambasciatore straordinario in Spagna, con l'incarico di riavvicinare il re alla Serenissima. I Vicer\u00e9 di Napoli e di Sicilia, infatti, danneggiavano i commerci di Venezia attraverso continue azioni di pirateria. La missione rientrava tra le iniziative promosse dal Sarpi negli anni precedenti l'interdetto, ma il 16 aprile 1602 annunci\u00f2 al Senato il fallimento dell'ambasceria, ritornando in patria.\nIl 19 giugno 1602 torn\u00f2 a ricoprire la carica di Savio di Terraferma. Nel 1603 fu Provveditore sopra la revisione dei beni comunali in Terraferma, ma ripart\u00ec come balio di Costantinopoli il 19 aprile 1604. Era un periodo particolarmente difficile per la politica estera Veneziana, con lo scontro tra Paolo V e l'anticlericale doge Don\u00e0 e i pessimi rapporti con Impero Ottomano.\nNel 1609 ritorn\u00f2 a Venezia, ma venne richiesto dal nunzio pontificio come ambasciatore veneziano a Roma, essendo apprezzato per la sua moderazione. Il 17 marzo 1611 divenne \"provveditore ed inquisitore in Terraferma\" soprattutto per dirimere la questione di Ceneda, reclamata come propriet\u00e0 da Roma.\nL'incarico di maggior prestigio lo ebbe quando venne eletto ambasciatore straordinario in Francia. Doveva convincere il re a permettere l'arruolamento mercenari francesi, e convincere l'Arciducato d'Austria ad abbandonare la pirateria degli Uscocchi nell'Adriatico. Non ebbe nemmeno qui successo poich\u00e9 Maria de' Medici si appoggi\u00f2 agli spagnoli, e il nunzio di Francia, cardinale Ubaldini, pose il veto sull'arruolamento di francesi a Venezia.\nNel giugno 1617 torn\u00f2 sul fronte spagnolo per convincere il vicer\u00e9 di Napoli ad abbandonare la pirateria. Il 6 settembre 1617 ottenne la pace, ma non fu rispettata, cosa che non gli cost\u00f2 un processo in patria. Fu l'inizio di uno scontro con l'amico Paolo Sarpi, ma venne scagionato e pot\u00e9 tornare in Senato."}
{"id": "1896871", "revid": "1543377", "url": "https://it.wikipedia.org/wiki?curid=1896871", "title": "Scientific Linux", "text": "Scientific Linux \u00e8 una distribuzione GNU/Linux, sviluppata dal Fermilab, dal CERN, dal DESY e dal ETHZ che mira ad essere compatibile al 100% con i pacchetti basati su .rpm e su Red Hat.\nQuesta distribuzione \u00e8 basata sul software libero reso disponibile da Red Hat, ma non \u00e8 prodotta, mantenuta o supportata da Red Hat inc. Pi\u00f9 precisamente, essa \u00e8 basata sul codice sorgente di Red Hat Enterprise Linux, sotto i termini e le condizioni della Red Hat Enterprise Linux's EULA e della GNU General Public License.\nStoria.\nIl Fermilab aveva gi\u00e0 creato una distribuzione Linux conosciuta col nome di Fermi Linux LTS 3.0.1, basata su RHEL. Nel frattempo, il CERN stava sviluppando la versione successiva di Cern Linux, anch'essa basata su RHEL. Fu il CERN a proporre al Fermilab di unire gli sforzi; Connie Sieh, la principale sviluppatrice di Fermi Linux, si rese conto del potenziale di questa collaborazione, prevedendo che del progetto avrebbero beneficiato non solo i due grandi centri di ricerca, ma anche una moltitudine di piccoli laboratori. Sieh \u00e8 stata la principale sviluppatrice, guidando lo sviluppo dei primi prototipi e delle release iniziali.\nIl primo prototipo fu chiamato HEPL, ossia \"High Energy Physics Linux\", e fu accolto favorevolmente dalla comunit\u00e0 scientifica. Molti espressero tuttavia insoddisfazione per quanto riguardava la scelta del nome, in quanto non tutti gli utenti si occupavano di fisica delle alte energie. Il nome fu quindi cambiato in Scientific Linux. La prima release ufficiale risale al 10 maggio 2004.\nCon la distribuzione di Scientific Linux 3.0.1, il CERN inizi\u00f2 a collaborare e divenne co-sviluppatore della distribuzione.\nScientific Linux include software utile per gli scienziati ed in generale per chi lavora con dati scientifici; alcuni esempi sono le librerie FITS, Graphviz.\nVersioni.\nSi elencano di seguito le versioni distribuite:\nSupporto.\nGli aggiornamenti di sicurezza verranno rilasciati fino a quando Red Hat continuer\u00e0 a rilasciare aggiornamenti e fix per le loro versioni."}
{"id": "1896873", "revid": "643494", "url": "https://it.wikipedia.org/wiki?curid=1896873", "title": "Italian Restaurant", "text": "Italian Restaurant \u00e8 una serie televisiva trasmessa su Rai 1 nel 1994, interpretato da Gigi Proietti e Nancy Brilli con la regia di Giorgio Capitani ambientata a New York.\nTrama.\nGiulio Broccoli, emigrato da diversi anni negli Stati Uniti in cerca di fortuna, \u00e8 sul punto di tornare finalmente in Italia ma prima di partire decide di salutare il suo vecchio amico Mancuso, che gestisce \"l'Italian Restaurant\", un ristorante italiano a New York; ma costui lo truffa, cedendogli di nascosto il 50% del ristorante e rubandogli tutti i risparmi di una vita e il biglietto aereo per Roma.\nRimasto bloccato a New York, Giulio si trova costretto a gestire il ristorante insieme e a dividere l'appartamento di cui \u00e8 co-proprietario con Connie, la figlia di Mancuso tornata a New York da Los Angeles dopo la fine del suo matrimonio; tra varie peripezie Giulio riesce a risollevare le sorti del locale e a conquistare Connie e la figlia Angie; ma quando tra i due sta per succedere qualcosa, Connie \u00e8 costretta a tornare con Angie a Los Angeles al capezzale dell'ex marito, che ha tentato il suicidio dopo essere stato lasciato dalla sua nuova futura moglie.\nCome se non bastasse, a Giulio scade il permesso di soggiorno: questo lo obbliga a tornare in Italia. A sorpresa il giorno della vigilia di Natale, ricompare Mancuso con i soldi. Per restare negli Stati Uniti, Giulio deve sposare una cittadina americana: proprio mentre sta per sposare la cameriera del ristorante, che aspetta un figlio da un uomo che l'ha abbandonata, Connie ricompare ed \u00e8 lei, infine, a sposare Giulio."}
{"id": "1896876", "revid": "51323", "url": "https://it.wikipedia.org/wiki?curid=1896876", "title": "Viva Zapata", "text": ""}
{"id": "1896878", "revid": "1543377", "url": "https://it.wikipedia.org/wiki?curid=1896878", "title": "Posizione di Lucena", "text": "La posizione di Lucena \u00e8 una delle pi\u00f9 note posizioni nella teoria dei finali di scacchi. Prende il nome dallo scacchista spagnolo Luis Ram\u00edrez de Lucena (anche se in realt\u00e0 non appare nel suo libro \"Repetici\u00f3n de Amores e Arte de Axedrez\") e venne pubblicata per la prima volta nel 1634 ne \"Il puttino\" di Alessandro Salvio, una biografia romanzata dello scacchista italiano Leonardo da Cutro. La posizione di Lucena assume un ruolo fondamentale nei finali di torre e pedone contro torre.\nAnalisi della posizione.\nLa posizione \u00e8 quella mostrata nel diagramma all'inizio della pagina. Si noti che la posizione pu\u00f2 essere spostata in maniera simmetrica in modo che il pedone si trovi su una delle colonne da \"b\" a \"g\" comprese. Lo scopo del Bianco \u00e8 o promuovere il pedone, o costringere il Nero a sacrificare la propria torre per evitarlo, ottenendo in entrambi i casi un vantaggio di materiale decisivo per vincere facilmente. Il Bianco \u00e8 riuscito ad avanzare il proprio pedone fino alla settima traversa, ma \u00e8 bloccato dalla presenza del proprio re nella casa di promozione. Il Bianco vorrebbe spostare il re e promuovere, ma non pu\u00f2 farlo nella colonna \"a\" per la presenza della torre nera che la controlla e non pu\u00f2 nella colonna \"c\" per la presenza del re nero.\nLe caratteristiche essenziali della posizione sono:\nUn approccio ovvio del Bianco del tipo:\nnon porta da nessuna parte. Il Nero semplicemente continuer\u00e0 a dare scacco e il Bianco non far\u00e0 progressi.\nIl metodo per vincere: la costruzione del ponte.\nNella posizione di Lucena, il Bianco ha un metodo per assicurarsi la vittoria. Il metodo \u00e8 valido se il pedone non \u00e8 sulle colonne \"a\" o \"h\", ma pu\u00f2 funzionare anche in quei casi se la torre bianca \u00e8 gi\u00e0 sulla quarta traversa, la torre nera non \u00e8 sulla colonna adiacente a quella del pedone e la mossa \u00e8 al Bianco. Esiste anche un metodo alternativo per forzare la vittoria in questa posizione che funziona per\u00f2 solo col pedone nelle colonne da \"c\" ad \"f\" (si veda \"Finali di torre e pedone contro torre\").\nNella posizione di Lucena il Bianco vince con:\nora, se il Nero gioca una mossa d'attesa come\nsperando di infastidire il re bianco con continui scacchi, il Bianco prosegue con\noppure 5.Ra6 Ta1+\nora la torre nera non pu\u00f2 pi\u00f9 dare scacco e non pu\u00f2 impedire la promozione. La protezione fatta dalla torre bianca al proprio re ed al pedone viene spesso chiamata \"costruzione del ponte\".\n\u00c8 importante che la torre bianca si porti inizialmente in quarta traversa se il Nero usa la sua difesa pi\u00f9 attiva, dando ripetutamente scacco al re bianco. Se il Nero abbandona tale difesa, la torre bianca pu\u00f2 costruire il ponte in quinta traversa. Nella linea precedente, dopo \nse il Nero muove\nc'\u00e8 una trappola per il Bianco: se 6.Td5?? (per costruire il ponte sulla quinta traversa) allora 6\u2026Txb7! patta. Comunque se:\ne il Bianco pu\u00f2 costruire il ponte sulla quinta traversa portando la torre in b5, il re in b6 e in seguito promuove.\nTrappola per il bianco se tenta di costruire il ponte in 5 traversa 1. Td1+ Re7 2. Td5 Ta1 3. Rc7 Tc1+ 4. Rb6 Re6! se il bianco promuove con 5. b8=D 5. ... Tb1+!! 6. Rc7 Txb8 ed \u00e8 patta!\nLa mossa al Nero.\nIl Nero, avendo la prima mossa, pu\u00f2 evitare che la torre bianca si porti sulla quarta traversa, ma allora il Bianco pu\u00f2 vincere ugualmente con:\nLa torre nera non \u00e8 abbastanza lontana per poter dare scacco: se 5\u2026Ta4+, allora 6.Rb5 vince. Ora il Bianco vince bloccando lo scacco con\nseguito da\nUn piano difensivo alternativo.\nAnche provare altri piani difensivi non d\u00e0 nessun frutto per il Nero. Dopo 1.Td1+ Re7 2.Td4, ad esempio:\nnon impedisce al Bianco di portare a compimento il proprio piano come sopra descritto, o anche semplicemente con:\nscaccia il re nero e consente la promozione (oppure 5.b8=D Txb8 6.Tc4+ guadagnando la torre).\nConclusioni.\nI finali di torre sono piuttosto frequenti negli scacchi e questa posizione \u00e8 molto importante dato che molti dei finali finiscono col semplificarsi fino ad essa. Da che \u00e8 una posizione di vittoria riconosciuta, spesso il gioco nel finale verte sul fatto che il giocatore col pedone di vantaggio lotti per raggiungerla e l'altro per evitarla."}
{"id": "1896882", "revid": "767487", "url": "https://it.wikipedia.org/wiki?curid=1896882", "title": "Claudio Maselli", "text": "Carriera.\nGiocatore.\nCresciuto nel settore giovanile del Tevere Roma, inizi\u00f2 la propria carriera di professionista con la maglia del Genoa, nel 1968. Tra il 1974 e il 1979 gioc\u00f2 nel Bologna, per poi chiudere la carriera in Serie B con le maglie di Brescia e .\nIn carriera ha collezionato complessivamente 175 presenze e 9 reti in Serie A e 150 presenze e 5 reti in Serie B, conquistando due promozioni in massima serie (nella stagione 1972-1973 col Genoa e nella stagione 1979-1980 col Brescia).\nAllenatore.\nPer anni nello staff del Genoa, allen\u00f2 la prima squadra rossobl\u00f9 a pi\u00f9 riprese: tra il 1992-93 e il 1994-95, in Serie A, e nel 1997-98, in Serie B. Tra il 1998 e il 2000 fu alla guida dell'Alessandria, con cui ottenne una promozione in Serie C1 nel 1999-00.\nSuccessivamente guid\u00f2 , Campobasso, , Naftex Burgas e la Lavagnese in Serie D per due stagioni (8\u00ba e 4\u00ba posto). Nel campionato 2008-2009 ha allenato la Novese neo promossa in serie D, e il 2 novembre 2008 \u00e8 stato esonerato, sostituito da Lorenzo Mazzeo.\nStatistiche.\nStatistiche da allenatore.\n\"Statistiche aggiornate al 2 novembre 2008.\""}
{"id": "1896886", "revid": "125477578", "url": "https://it.wikipedia.org/wiki?curid=1896886", "title": "Rainn Wilson", "text": "Biografia.\nNato nello stato di Washington, \u00e8 figlio di Shay Cooper, un'insegnante di yoga e attrice, e Robert G. Wilson, scrittore e consulente finanziario. Studia presso la Kellogg Middle School e la Shorecrest High School, successivamente studia teatro alla Tufts University e alla University of Washington. Intraprende un master alla New York University ed entra a far parte della compagnia teatrale The Acting Company.\nDebutta nel film del 1999 \"Galaxy Quest\", in seguito ottiene piccole parti nei film \"Quasi famosi\", \"I perfetti innamorati\" e \"Full Frontal\". Ha al suo attivo apparizioni in serie televisive come \"Streghe\", \"Detective Monk\", \"CSI - Scena del crimine\", \"Numb3rs\" ed \"Entourage\". Nel 2003 partecipa all'horror di Rob Zombie \"La casa dei 1000 corpi\", tra il 2003 e il 2005 interpreta l'eccentrico assistente mortuario nella serie televisiva della HBO \"Six Feet Under\", dopo questo ruolo ottiene parti sempre pi\u00f9 importanti e lavora nei film \"Sahara\", \"La mia super ex-ragazza\", \"Mimzy - Il segreto dell'universo\" e \"Juno.\"\nWilson ottiene la popolarit\u00e0 nel 2005, grazie al ruolo di Dwight Schrute nella serie televisiva statunitense \"The Office\". Nel 2007 gira uno spot per la Nike, che per colonna sonora aveva la canzone \"10 lb Mustache\", tratta dall'album \"The Man in a Blue Turban with a Face\" degli americani Man Man. Nel 2008 ottiene il suo primo ruolo da protagonista nella commedia di Peter Cattaneo \"The Rocker - Il batterista nudo\". Presta la voce al cattivo del film d'animazione \"Mostri contro alieni\" e recita in \"Transformers - La vendetta del caduto\" di Michael Bay, sequel di \"Transformers\" del 2007.\nNel 2017 interpreta personaggio di in due episodi della della serie televisiva di fantascienza del \"franchise\" di \"Star Trek\", ', precisamente gli episodi quinto ' (\"Choose Your Pain\") e settimo ' (\"Magic to Make the Sanest Man Go Mad\"). Riprende poi il ruolo nel 2019, nella prima stagione della serie antologica ', interpretando il quarto cortometraggio \"\" (\"The Escape Artist\"). L'iconico personaggio di Harry Mudd era gi\u00e0 apparso precedentemente in due episodi della serie classica di \"Star Trek\", dov'era interpretato da Roger C. Carmel, e in uno della serie animata del 1973.\nVita privata.\n\u00c8 sposato dal 1995 con l'autrice Holiday Reinhorn, la coppia ha un figlio, Walter Mckenzie, nato nel 2004.\nDoppiatori italiani.\nNelle versioni in italiano delle opere in cui ha recitato, Rainn Wilson \u00e8 stato doppiato da:\nDa doppiatore \u00e8 sostituito da:"}
{"id": "1896889", "revid": "1652134", "url": "https://it.wikipedia.org/wiki?curid=1896889", "title": "Saguinus bicolor", "text": "Il tamarino calvo (\"Saguinus bicolor\" ) \u00e8 un primate platirrino della famiglia dei Cebidi.\nDistribuzione.\nVive in una piccola regione a nord del Rio delle Amazzoni, nei pressi di Manaus (12 ettari, l'areale pi\u00f9 piccolo di tutti i primati), dove preferisce le aree di foresta pluviale secondaria, ossia foresta rasa al suolo per qualche motivo (principalmente a causa di interventi umani) e ricresciuta in un secondo momento.\nDescrizione.\nDimensioni.\nMisura fino a 70 cm di lunghezza, con la coda lunga fino al doppio rispetto al corpo, per un peso medio di 4 Kg.\nAspetto.\nIl pelo \u00e8 bianco su collo e torso e bruno-rossiccio su basso ventre e quarto posteriore. La coda tende al nero man mano che si procede verso la punta. La faccia \u00e8 nera e glabra fino alla sommit\u00e0 del cranio (da qui il nome comune della specie): anche le mani e le orecchie sono nere; queste ultime terminano a punta.\nLe dita sono dotate di unghie appuntite e pollici non opponibili: l'unghia del pollice \u00e8 larga ed appiattita.\nBiologia.\nSi tratta di animali diurni ed arboricoli: vivono in gruppi comprendenti vari maschi e femmine non imparentati in numero variabile fra due e otto individui: a capo del gruppo vi \u00e8 sempre una femmina dominante. I vari membri del gruppo delimitano un proprio territorio tramite secreti della ghiandola soprapubica, che tuttavia hanno anche funzione d'interazione fra membri di uno stesso gruppo, poich\u00e9 l'animale pu\u00f2 strofinare l'area ghiandolare su un supporto anche quando \u00e8 eccitato.\nAlimentazione.\nPi\u00f9 del 95% della dieta di questi animali si basa su frutti e semi di ventuno specie di piante che vivono nell'areale della specie: durante la stagione secca, quando pu\u00f2 non esservi cibo di origine vegetale a sufficienza, la dieta viene integrata con componenti di origine animale, come insetti, ed anche occasionalmente con essudati di piante.\nRiproduzione.\nLa riproduzione pare non seguire andamenti stagionali e si possono trovare femmine con cuccioli durante tutto l'anno: pare tuttavia esservi un picco delle nascite fra marzo e maggio. Solo la femmina dominante del gruppo pu\u00f2 riprodursi: a tal fine essa produce feromoni che inibiscono l'ovulazione delle altre femmine. La femmina si riproduce una volta l'anno: il ciclo estrale dura due settimane.\nLa gestazione dura circa quattro mesi, al termine dei quali nascono solitamente due gemelli, anche se l'incidenza di parti nei quali nasce un solo cucciolo \u00e8 sorprendentemente elevata (un quinto del totale). I cuccioli sono gi\u00e0 ricoperti di pelo, tuttavia dipendono dalle cure degli adulti per sopravvivere: per le prime due settimane di vita vengono portati dalla madre, in seguito passano al padre, coadiuvato da altri membri del gruppo. Nonostante i piccoli muovano i primi passi gi\u00e0 a tre settimane, si muovono in totale autonomia (senza dover essere trasportati dal padre) solo dopo i due mesi: ad un mese cominciano ad ingerire cibi solidi, ma lo svezzamento pu\u00f2 dirsi completo solo una volta passato il terzo mese d'et\u00e0, coi genitori che continuano ad offrire cibo ai cuccioli fino ai sei mesi. I cuccioli diventano sessualmente maturi a un anno e mezzo se femmine, a due anni se maschi.\nIn cattivit\u00e0, questi animali vivono fino a 19 anni."}
{"id": "1896893", "revid": "149587", "url": "https://it.wikipedia.org/wiki?curid=1896893", "title": "Bovara di Trevi", "text": ""}
{"id": "1896895", "revid": "228587", "url": "https://it.wikipedia.org/wiki?curid=1896895", "title": "Bovara", "text": ""}
{"id": "1896897", "revid": "767487", "url": "https://it.wikipedia.org/wiki?curid=1896897", "title": "Cybotron", "text": "I Cybotron sono stati un progetto musicale americano nato a Detroit nel 1980 dalla collaborazione tra Juan Atkins e Richard Davis.\nLe loro produzioni dei primi anni ottanta sono state caratterizzate da un sapiente mix di generi musicali anche molto diversi tra loro, dal funk di George Clinton con i suoi Parliament e Funkadelic fino ad arrivare a Kraftwerk, Giorgio Moroder e all'Electropop inglese.\nNel 1985 Atkins ha lasciato il gruppo per seguire una fortunata carriera solista, mentre Davis ha continuato a produrre musica come Cybotron."}
{"id": "1896899", "revid": "767487", "url": "https://it.wikipedia.org/wiki?curid=1896899", "title": "Marco Achilli", "text": "Carriera.\nCresciuto nella Vercellese di Milano, pass\u00f2 poi nelle giovanili dell', con cui debutt\u00f2 nel campionato di Serie A il 12 maggio 1968 nella sconfitta in trasferta a Cagliari contro la squadra locale per 3-2. Nel 1968 pass\u00f2 in compropriet\u00e0 al , che lo prest\u00f2 al , in Serie B, con cui realizz\u00f2 10 reti in 44 partite tra il 1968 e il 1970.\nTornato in nerazzurro, vinse lo scudetto 1970-1971 totalizzando 8 presenze: 3 in campionato, 2 in Coppe Europee e 3 in Coppa Italia e segnando nel successo interno sul Catania all'ottava giornata di campionato, il 29 novembre 1970.\nNella stagione successiva pass\u00f2 in prestito al , dove rimase per una stagione realizzando 5 reti in 24 partite. A fine stagione rientr\u00f2 all'Inter, che tent\u00f2 di sistemarlo in prestito in Serie C, ma il giocatore rifiut\u00f2 sistematicamente le proposte provenienti dalla terza serie (, Seregno e in estate, in autunno) e rimase inattivo per l'intera stagione.\nNella stagione 1973-1974 accett\u00f2 di scendere in Serie C trasferendosi al , con cui collezion\u00f2 2 reti in 27 presenze. Successivamente, dopo una stagione all'Albese e una alla in Promozione, decise di abbandonare il calcio e riprendere gli studi.\nIn carriera ha totalizzato complessivamente 4 presenze ed una rete in Serie A e 68 presenze e 5 reti in Serie B.\nMuore il 22 settembre 2009 all'et\u00e0 di 60 anni."}
{"id": "1896900", "revid": "436907", "url": "https://it.wikipedia.org/wiki?curid=1896900", "title": "Serjical Strike Records", "text": "La Serjical Strike Records \u00e8 una casa discografica statunitense posseduta dalla Universal Music Group, e distribuita dalla Universal Motown Republic Records Group.\nStoria.\nLa Serjical Strike venne fondata nell'aprile del 2001 dal cantante dei System of a Down Serj Tankian. Nei primi cinque anni dalla fondazione Tankian e il suo team hanno firmato accordi con varie band dagli stili molto differenti, stringendo un buon rapporto con la Columbia Records; inoltre collabor\u00f2 con Arto Tun\u00e7boyac\u0131yan, pubblicando l'album \"Serart\"."}
{"id": "1896902", "revid": "463179", "url": "https://it.wikipedia.org/wiki?curid=1896902", "title": "Posizione di Philidor", "text": "La posizione di Philidor \u00e8 una posizione nota nella teoria dei finali di scacchi. Prende il nome dallo scacchista francese Fran\u00e7ois-Andr\u00e9 Danican Philidor che la analizz\u00f2 profondamente nel 1777. Assume un ruolo fondamentale tra le tecniche con cui, nei finali di torre e pedone contro torre, il giocatore in svantaggio pu\u00f2 raggiungere la patta. Viene anche chiamata la \"difesa della terza traversa\" per l'importanza che assume la torre nella terza traversa per tagliare il re avversario fuori dal gioco.\nPhilidor analizz\u00f2 anche altre due posizioni in relazione ai finali che presero il suo nome: donna contro torre e torre e alfiere contro torre.\nTorre e pedone contro torre.\nNel diagramma all'inizio della pagina \u00e8 illustrata la posizione di Philidor pi\u00f9 nota, quella che riguarda i finali di torre e pedone contro torre. Gli aspetti principali della posizione dal punto di vista del difendente (il Bianco nell'esempio) sono:\nIl Nero mira a portare il suo re in e3 e minacciare quindi lo scacco matto per costringere il re bianco lontano da e1, la casa di promozione del pedone. La torre bianca sulla terza traversa previene che ci\u00f2 avvenga. Se il Nero d\u00e0 scacco al re con la torre dal lato, il Bianco sposta semplicemente il re davanti al pedone alternandolo tra le case e2 ed e1. Se il Nero offre lo scambio delle torri, il Bianco lo accetta finendo in un finale di re e pedone contro re patto.\nL'unica speranza del Nero consiste nell'avanzare il pedone. L'idea fondamentale per il difendente \u00e8 quella di mantenere la torre sulla terza traversa fino all'avanzata del pedone e quindi di dare scacco al re avversario da dietro. Ecco una possibile continuazione:\nIl Nero prepara Rf3 per poi, se non contrastato, dare matto con la torre o avanzare il pedone. Qui la difesa passiva non funzionerebbe pi\u00f9.\nDato che ora il re nero non pu\u00f2 pi\u00f9 andare in e3, il Bianco pu\u00f2 togliere la torre dalla terza traversa e portarla in fondo alla scacchiera in settima od ottava traversa. Si noti che codice_5 perde subito per codice_6 col Nero che forza il matto o lo scambio delle torri seguito da Rf2 con la successiva promozione del pedone.\nIl re nero non pu\u00f2 parare gli scacchi senza concedere il pedone, n\u00e9 pu\u00f2 avvicinarsi alla torre\nLa torre difendente deve essere sulla settima od ottava traversa perch\u00e9 questa difesa funzioni\nRicapitolando: il difendente deve tenere sempre il proprio re davanti al pedone avversario e la propria torre sulla terza traversa fino all'avanzata del pedone, poi portarsi in settima od ottava traversa e dare scacco al re avversario da dietro. Se l'attaccante prova a portare il proprio re in sesta traversa muovendo la propria torre su quella traversa per bloccare gli scacchi, il difendente scambia semplicemente le torri ed ottiene la patta nel finale di re e pedone contro re che ne consegue.\nPhilidor studi\u00f2 in realt\u00e0 nel 1777 una posizione che conduce al tipo di posizione illustrata in precedenza. In questa posizione, illustrata nel diagramma 1, con la mossa al Nero si ha:\nOra la torre raggiunger\u00e0 la terza traversa e la posizione sar\u00e0 sostanzialmente analoga alla precedente coi colori invertiti. Se la mossa fosse al Bianco, questi si assicurerebbe la vittoria con un gioco preciso giocando:\nLa minaccia \u00e8 codice_15, spostare il re sul lato corto \u00e8 relativamente meglio\neccetera, vincendo.\nLa posizione di Philidor pu\u00f2 essere sfruttata anche in caso di pedone meno avanzato. In questo caso la torre nera pu\u00f2 occupare la quarta traversa invece della terza ed il re nero dovrebbe essere almeno sulla seconda traversa. Quando il pedone raggiunge la traversa dove si trova la torre nera, questa si sposta in ottava e d\u00e0 scacco al re avversario da dietro.\nDonna contro torre.\nPhilidor studi\u00f2 molte posizioni di finali. Un'altra posizione, chiamata spesso anch'essa \"posizione di Philidor\" che studi\u00f2 sempre nel 1777, riguarda il finale di donna contro torre illustrato nel diagramma.\nSe la mossa fosse al Nero, questi perderebbe rapidamente la torre con una forchetta per evitare la minaccia di matto. Ad esempio:\nSe la mossa fosse al Bianco, il suo obiettivo sarebbe quello di trovarsi nella stessa posizione, ma con la mossa al Nero per rientrare nell'esempio precedente. Ci\u00f2 pu\u00f2 essere ottenuto con una triangolazione:\ne ora la posizione \u00e8 la stessa, ma la mossa \u00e8 al Nero che si trova cos\u00ec in zugzwang.\nJohn Nunn ha mostrato come con gli stessi pezzi, posti per\u00f2 al centro della scacchiera, la donna dovrebbe forzare la torre avversaria verso la posizione di Philidor. Nunn descrive le varie posizioni di ritirata della torre come difese della quarta, terza e seconda traversa, per poi finire nella posizione di Philidor. La torre pu\u00f2 essere catturata in meno di cinquanta mosse evitando cos\u00ec la regola delle cinquanta mosse.\nTorre e alfiere contro torre.\nUn'altra posizione famosa studiata da Philidor che ha preso il suo nome \u00e8 il finale di torre e alfiere contro torre illustrata nel diagramma. Il Bianco vince perch\u00e9 il suo re ha raggiunto la sesta traversa e il re nero ha una posizione debole. Questa posizione si verifica in genere per una difesa imprecisa da parte del Nero, ci\u00f2 nonostante, la vittoria non \u00e8 semplice da raggiungere. Il metodo per vincere \u00e8 il seguente:\nminacciando il matto dall'altro lato\nSe codice_31 segue codice_32. Ora se codice_33 si ha codice_34 e matto in a8 oppure il Nero perde la torre dato che l'alfiere protegge la casa b3 (una delle ragioni per cui il Bianco vuole costringere la torre nera nella terza traversa). Se codice_35 segue codice_36 e il Bianco ha raggiunto la mossa numero 8 del testo. Altre mosse del Nero perdono pi\u00f9 in fretta: codice_37 con matto o perdita della torre. codice_38 con matto o perdita della torre. Il Bianco per vincere deve muovere correttamente l'alfiere.\nLa linea vincente funziona solo se la torre bianca \u00e8 in b7 o f7.\noppure codice_42 e il Bianco vince perch\u00e9 la scacchiera ha solo otto traverse.\nQuesta \u00e8 l'idea chiave. Costringe la torre nera sulla terza traversa evitando codice_44. Il Nero \u00e8 in zugzwang.\nSe codice_46, allora codice_47 (o codice_48) codice_49. Ora il Bianco completa la manovra riportando l'alfiere in d5 con guadagno di tempo.\nSe codice_53, allora codice_54 e matto in g8 alla mossa successiva, o altrimenti la perdita della torre dato che l'alfiere controlla la casa f3.\nSe codice_58, codice_59 e matto o perdita della torre dato che l'alfiere controlla la casa b3.\nParando lo scacco in d3 e tagliando fuori la torre avversaria completamente.\ne matto alla mossa successiva."}
{"id": "1896903", "revid": "767487", "url": "https://it.wikipedia.org/wiki?curid=1896903", "title": "Convers", "text": "I Convers (nei primi anni il nome del complesso fu Trio Convers) sono stati un gruppo musicale napoletano, molto noto soprattutto negli anni '50.\nStoria del gruppo.\nIl nome deriva dal cognome di due dei fondatori, i fratelli Gaetano e Pasquale Converso che, appassionati di musica, formano insieme a Pino Sambiase un gruppo nel 1949, iniziando dapprima ad esibirsi nei locali del loro quartiere Capodimonte e poi in quelli delle principali localit\u00e0 turistiche campane, da Ischia a Capri fino alla Costiera amalfitana, riuscendo cos\u00ec ad essere notati dalla casa discografica La Voce del Padrone, che li mette sotto contratto facendo incidere i primi 78 giri.\nIl loro repertorio \u00e8 costituito sia da cover come \"Un'ora sola ti vorrei\" o \"Boscaiolo\" sia materiale proprio caratterizzato da testi allegri e musiche ritmate, spesso con influssi sudamericani, sulla scia di quelli proposti nello stesso periodo da Renato Carosone (di cui i Convers proporranno anche alcune cover come \"Torero\"): \"Ballava 'o roccanrollo\", '\"A canzona 'e Vicienzo\", \"Luna beb\u00e8\", \"Anduvina anduvinello\".\nNel 1957 passano alla Music, etichetta del gruppo S.A.A.R. di propriet\u00e0 di Walter Guertler, per cui incidono in proprio ma anche insieme al cantante Rino Da Positano.\nCon l'ingresso di un quarto elemento, Nino Castiglia (cugino dei fratelli Converso), il nome mut\u00f2 da Trio Convers in Convers.\nPassano poi alla neonata etichetta del gruppo SAAR, la Jolly.\nNegli anni '60 la loro popolarit\u00e0 andr\u00e0 scemando e, dopo un periodo trascorso senza contratto discografico, passano alla Meister, continuando l'attivit\u00e0 musicale fino al settembre del 1969, anno in cui viene pubblicato il loro ultimo 45 giri, una versione in napoletano di \"Bang bang\", il successo di Cher; l'anno dopo decidono di sciogliersi e dedicarsi ad altre attivit\u00e0: Nino Castiglia si diede all'attivit\u00e0 di autore teatrale e di canzoni, Pino Sambiase diventa vigile urbano, Gaetano propagandista scientifico e Pasquale Converso impiegato al comune.\nDei tre il solo Pasquale riprende l'attivit\u00e0 musicale: andato in pensione infatti ritorna ad esibirsi come cantante di canzoni classiche napoletane al \"Caff\u00e8 Gambrinus\" di Napoli, e si esibisce anche in Germania in molti spettacoli insieme ai figli Maria e Raffaello Converso, anch'essi cantanti; ha inoltre cantato sei brani nell'album \"Sorrento's Melodies\" inciso dai \"Mandolini di Sorrento\"."}
{"id": "1896905", "revid": "204012", "url": "https://it.wikipedia.org/wiki?curid=1896905", "title": "Prolasso valvolare mitralico", "text": ""}
{"id": "1896906", "revid": "31886", "url": "https://it.wikipedia.org/wiki?curid=1896906", "title": "Saguinus martinsi", "text": "Il tamarino di Martins (\"Saguinus martinsi\" ) \u00e8 un primate platirrino della famiglia dei Cebidi.\nCon le sue due sottospecie (\"S. martinsi ochraceus\" e \"S. martinsi martinsi\") vive in una piccola zona di foresta pluviale inondata a nord del Rio delle Amazzoni, al confine fra gli stati brasiliani diPar\u00e1 e Amazonas.\nUn tempo le due sottospecie erano considerate sottospecie di \"Saguinus bicolor\" (\"S. bicolor martinsi\" e \"S. bicolor ochraceus\"): effettivamente, questi animali somigliano notevolmente al tamarino calvo, differenziandosene a livello macroscopico solo per la diversa colorazione del quarto posteriore, che bruno-rossiccio in \"S. martinsi martinsi\" e bruno-giallastro in \"S. martinsi ochraceus\", contro il bruno scuro di \"S. bicolor\".\nSi tratta di animali diurni, arboricoli e piuttosto sociale: vivono infatti in gruppi di due-otto individui, generalmente non imparentati fra loro, guidati da una femmina dominante.\nSi nutrono prevalentemente di frutta ed insetti: le percentuali di queste due componenti variano a seconda della stagione, con la frutta che costituisce il 95% della dieta durante la stagione umida e gli insetti (cui possono occasionalmente aggiungersi piccoli vertebrati e uova) che arrivano al 30% ed oltre durante la stagione secca.\nPoco si sa sulla riproduzione di questi animali, in quanto mancano studi accurati condotti sul campo: si suppone tuttavia che le sue abitudini di vita non si discostino poi molto da quelle di altre specie del genere \"Saguinus\"."}
{"id": "1896911", "revid": "125811223", "url": "https://it.wikipedia.org/wiki?curid=1896911", "title": "Erste Bank Open", "text": "L'Erste Bank Open, conosciuto anche come Vienna Open e in precedenza Stadthalle Open, Fischer Grand Prix e Bank Austria Tennis Trophy, \u00e8 un torneo di tennis maschile di categoria ATP Tour 500, categoria nella quale \u00e8 stato votato dai tennisti come miglior torneo del 2021. Si tiene annualmente dal 1974 sui campi in cemento indoor della Wiener Stadthalle di Vienna, in Austria."}
{"id": "1896913", "revid": "123281270", "url": "https://it.wikipedia.org/wiki?curid=1896913", "title": "Suzanna Leigh", "text": "\u00c8 ricordata dal pubblico statunitense per le sue interpretazioni nei film \"Paradiso hawaiano\" (1966), \"La nebbia degli orrori\" (1968) e \"Mircalla, l'amante immortale\" (1971), ma soprattutto come una delle tre hostess nella commedia \"Boeing Boeing\" (1965), al fianco di Tony Curtis e Jerry Lewis. Mor\u00ec 2017 a causa di un tumore al fegato.\nCuriosit\u00e0.\nNel libro \"The Hammer Chronicles\" (2007) di Peter Ostereid la biografia su Suzanna Leigh \u00e8 illustrata con una foto di Dana Gillespie."}
{"id": "1896917", "revid": "448277", "url": "https://it.wikipedia.org/wiki?curid=1896917", "title": "Primo ministro inglese", "text": ""}
{"id": "1896920", "revid": "16784", "url": "https://it.wikipedia.org/wiki?curid=1896920", "title": "Saguinus inustus", "text": "Il tamarino dalla faccia chiazzata o tamarino venato (\"Saguinus inustus\" ) \u00e8 un primate platirrino della famiglia dei Cebidi.\nVive nella foresta pluviale lungo il corso del Rio Negro, in Brasile e Colombia. Una popolazione isolata pare si trovi al confine fra Colombia ed Ecuador.\nMisura circa 70 cm di lunghezza, con la coda lunga quasi il doppio del corpo, per un peso di circa 600 g.\nIl pelo \u00e8 uniformemente nero, con la faccia nuda e nera, ma con aree depigmentate, da cui deriva il nome comune della specie. Questi animali mancano di pollici opponibili e possiedono unghie appuntite a guisa di artigli, ad eccezione per le unghie dei pollici, che sono larghe ed appiattite, simili a quelle umane.\nSi tratta di animali diurni ed arboricoli: vivono in gruppi il cui numero di componenti \u00e8 molto raramente superiore alle dieci unit\u00e0. Solitamente i vari membri del gruppo non sono imparentati fra di loro: alla guida del gruppo vi \u00e8 sempre una femmina dominante. I gruppi sono soliti marcare il proprio territorio tramite secreti delle ghiandole sottocaudali piuttosto che con le ghiandole soprapubiche.\nSi nutrono di insetti e frutta, in proporzioni variabili a seconda della stagione: non possedendo i lunghi incisivi degli uistit\u00ec, non sono specializzati nel nutrirsi di essudati delle piante e per questo motivo solo in via del tutto eccezionale, come ad esempio in periodi di magra, fanno ricorso all'incisione dei tronchi d'albero per ricavarne linfa.\nLa femmina dominante, nonch\u00e9 l'unica a potersi accoppiare, d\u00e0 alla luce solitamente due gemelli, che vengono presi in consegna da tutto il gruppo: in questa specie si osservano in egual misura fenomeni di monogamia e poliandria."}
{"id": "1896923", "revid": "729019", "url": "https://it.wikipedia.org/wiki?curid=1896923", "title": "Retinite", "text": "Per retinite in campo medico, si intende qualunque infiammazione che interessa la retina.\nTipologia.\nLe forme pi\u00f9 comuni e studiate in letteratura sono:"}
{"id": "1896924", "revid": "339392", "url": "https://it.wikipedia.org/wiki?curid=1896924", "title": "Ateniese", "text": ""}
{"id": "1896926", "revid": "123807034", "url": "https://it.wikipedia.org/wiki?curid=1896926", "title": "Stan Nicholls", "text": "Biografia.\nScrive a tempo pieno dal 1981 ed \u00e8 l'autore di molti romanzi e racconti, anche se \u00e8 conosciuto soprattutto per la trilogia Orchi.\nSuoi articoli sono apparsi, tra gli altri, su \"The Guardian\", \"The Independent\", \"The Daily Mirror\", \"Time Out\", \"Sight and Sound\", \"Rolling Stone\", \"SFX\" e \"Locus\". Nicholls ha lavorato per un gran numero di librerie ed \u00e8 stato il primo manager della filiale londinese di Forbidden Planet.\nNel 2007 ha ricevuto il \"Le'Fantastique Lifetime Achievement Award for Contributions to Literature\" al Trolls &amp; Legendes Festival di Mons in Belgio.\nVive nelle Midlands Occidentali con la moglie Anne Gay, a sua volta autrice di libri di fantascienza."}
{"id": "1896928", "revid": "1652635", "url": "https://it.wikipedia.org/wiki?curid=1896928", "title": "Kevin Jonas", "text": "Fa parte della band Jonas Brothers insieme ai fratelli Joe e Nick.\nBiografia.\nKevin \u00e8 nato a Teaneck, New Jersey, USA, figlio primogenito di Denise e Paul Kevin Jonas Senior, ha origini italiane, irlandesi, \nCarriera.\nDa bambino registr\u00f2 varie pubblicit\u00e0 televisive e si esib\u00ec col padre cantando la canzone 'I am amazed' a soli otto anni.\nAll'inizio del 2005, il nuovo presidente della Columbia Records, Steve Greenberg, ascolt\u00f2 la registrazione di Nick. L'album non incontr\u00f2 le sue preferenze, ma la voce di Nick s\u00ec.\nDopo aver incontrato i fratelli ed aver ascoltato la loro canzone \"Please Be Mine\", la Daylight/Columbia Records decide di ingaggiarli. Dopo la firma, i tre prendono in considerazione di chiamare il loro gruppo \"Sons of Jonas\", ma poi decidono per \"Jonas Brothers.\"\nIl loro primo album, \"It's About Time\", \u00e8 stato pubblicato l'8 agosto 2006. Il manager della band sostiene che si \u00e8 trattato di una \"edizione limitata\", poco pi\u00f9 di 50.000 copie. Dal momento che la Sony non era interessata a promuovere il gruppo, i Jonas Brothers cambiarono etichetta. Dopo essere rimasti scoperti per un po' di tempo, hanno firmato con la Hollywood Records nel febbraio 2007. Pi\u00f9 o meno nello stesso momento, i fratelli iniziarono ad apparire nella pubblicit\u00e0 di \"Baby Bottle Pops\", cantando il jingle. Il secondo album, intitolato \"Jonas Brothers\" \u00e8 stato pubblicato il 7 agosto 2007 e, durante la prima settimana, ha raggiunto la posizione numero 4 nella Billboard 200.\nIl terzo album, \"A Little Bit Longer\", \u00e8 stato pubblicato negli Stati Uniti il 12 agosto 2008. Il 16 giugno 2009 \u00e8 uscito il loro quarto album: \"Lines, Vines And Trying Times\".\nNel 2019, dopo anni di inattivit\u00e0 del gruppo in cui entrambi i fratelli di Kevin hanno lavorato da solisti o in altri gruppi, i Jonas Brothers sono ritornati in scena con l'album \"Happiness Begins\"; il primo singolo \"Sucker\" \u00e8 diventato la prima canzone del gruppo a raggiungere la numero 1 della Billboard Hot 100.\nVita privata.\nIl 19 dicembre 2009 ha sposato Danielle Deleasa, con i fratelli Joe e Nick come testimoni. Il 2 febbraio 2014 la coppia annuncia via Twitter la nascita della loro prima figlia Alena Rose Jonas. Il 27 ottobre 2016 nasce Valentina Angelina Jonas.\nFilmografia.\nIl 17 agosto 2007, Kevin ed i suoi fratelli sono apparsi come guest star in un episodio della seconda stagione di Hannah Montana. L'episodio ha debuttato in concomitanza con High School Musical 2 ed ha battuto i record della TV via cavo, con 10,7 milioni di spettatori, diventando la serie pi\u00f9 seguita di sempre.\nKevin ed i fratelli hanno interpretato anche un film Disney per la televisione intitolato Camp Rock, e il suo seguito, nel quale ricoprono il ruolo di una band chiamata \"Connect Three.\" Joe interpreta il ruolo maschile principale del cantante \"Shane Gray\", Nick \u00e8 il chitarrista \"Nate\" e Kevin l'altro chitarrista, \"Jason\".\nIl reality \"\" \u00e8 stato trasmesso per la prima volta su Disney Channel il 16 maggio 2008. La storia documenta le vite dei tre Jonas durante il \"Look Me In The Eyes Tour\". \nNel Febbraio 2009 i fratelli fecero uscire nei cinema \"\" che mostrava al pubblico la vita dei fratelli in tour e alcune esibizione del 'burnin' up tour'. Pubblicizzarono l'uscita del film sorprendendo le fans nei cinema e partecipando a molte trasmissioni televisive. \nIl 18 settembre 2009 \u00e8 andata in onda su Disney Channel Italia la nuova serie, \"Jonas\" che ha come protagonisti i tre fratelli. Il 7 ottobre 2010 \u00e8 andata in onda la serie \"Jonas L.A.\", una sorta di \"sequel\" di \"Jonas\".\nIl 19 agosto 2012 sul canale statunitense E! ha debuttato una serie che riguarda la vita coniugale di Kevin, \"Married to Jonas\".\nDoppiatori italiani.\nNelle versioni in italiano dei suoi film, Kevin Jonas \u00e8 stato doppiato da:"}
{"id": "1896933", "revid": "767487", "url": "https://it.wikipedia.org/wiki?curid=1896933", "title": "Le Voyage en Arm\u00e9nie", "text": "Il viaggio in Armenia (\"Le Voyage en Arm\u00e9nie\") \u00e8 un film del 2006 diretto da Robert Gu\u00e9diguian."}
{"id": "1896934", "revid": "185700", "url": "https://it.wikipedia.org/wiki?curid=1896934", "title": "Giuridico", "text": ""}
{"id": "1896936", "revid": "124717045", "url": "https://it.wikipedia.org/wiki?curid=1896936", "title": "Brisbane International", "text": "Il Brisbane International \u00e8 un torneo di tennis sia maschile che femminile (combined) che si disputa al Tennyson Tennis Centre di Brisbane, in Australia. Dal 2009 il \"Torneo di Adelaide\" (conosciuto in passato come \"South Australian Open\") si \u00e8 unito all'Australian Women's Hardcourt, torneo femminile di categoria Tier III che fino a quell'anno si era tenuto a Gold Coast, per formare un unico torneo da disputare a Brisbane.\nIl torneo \u00e8 nato nel 1888 con il nome di Queensland Championships e dal 1970 ha assunto il nome di Queensland Open fino alla creazione del nuovo torneo nato nel 2009. Il torneo maschile ha giocato la sua ultima edizione nel 2019, sostituito dalla ATP Cup. L'edizione femminile del 2021 non viene disputata a causa della pandemia di COVID-19."}
{"id": "1896938", "revid": "46936", "url": "https://it.wikipedia.org/wiki?curid=1896938", "title": "Qualificazioni al Campionato CONCACAF 1971", "text": "Sono elencate di seguito le date e i risultati per le qualificazioni al Campionato CONCACAF 1971.\nFormula.\n14 membri CONCACAF: 6 posti disponibili per la fase finale. (come paese ospitante) e (come campione in carica) sono qualificati direttamente alla fase finale. Rimangono 12 squadre per quattro posti disponibili per la fase finale. Le squadre e i posti disponibili sono suddivisi in due zone di qualificazione: \"Nord America\" (1 posto), \"Centro America\" (2 posti), \"Caraibi\" (2 posti).\nZona Nord America.\n si qualifica alla fase finale.\nZona Centro America.\nPrimo turno.\n accede al secondo turno.\n accede al secondo turno.\nSecondo turno.\n si ritira a causa della Guerra del calcio, si qualifica alla fase finale.\nZona Caraibi.\nPrimo turno.\n si qualifica al secondo turno.\n si ritira, si qualifica al secondo turno.\n si qualifica al secondo turno.\nSecondo turno.\n e si rifiutano di incontrare nel triangolare finale. La CONCACAF decide di qualificare e ."}
{"id": "1896940", "revid": "729019", "url": "https://it.wikipedia.org/wiki?curid=1896940", "title": "Amaurosi congenita di Leber", "text": "Lamaurosi congenita di Leber \u00e8 una rara malattia genetica della retina che comporta la cecit\u00e0 nei nascituri.\nIl nome della malattia \u00e8 dovuto all'oculista tedesco Theodor Karl Gustav von Leber (1840 - 1917).\nEpidemiologia.\nA seconda degli studi l'incidenza della malattia varierebbe da 1,25 a 3 casi ogni 100.000 bambini all'anno.\nEziologia.\nLa causa \u00e8 di carattere genetico, sono diversi i geni la cui anomalia comporta tale manifestazione. Diverse mutazioni del DNA sono state riscontrate: il loro effetto \u00e8 una progressiva degenerazione dei fotorecettori della retina (coni e bastoncelli) e l'alterazione di altre strutture retiniche (tra cui l'epitelio pigmentato).\nClinica.\nFra i sintomi e i segni clinici che si presentano si riscontrano: nistagmo pendolare (movimento irregolare degli occhi), cataratta e fotofobia (intolleranza alla luce); a una prima visita gli occhi sembrano non presentare disturbi. Inoltre possono verificarsi epilessia, gastrite e ritardo mentale. La visita oculistica nei primi anni di vita pu\u00f2 non rivelare alterazioni del fondo oculare; si \u00e8 infatti visto che solo dopo i primi 3 anni di vita la maggior parte dei pazienti presentano delle alterazioni della retina. La diagnosi che d\u00e0 la certezza della malattia si fa solo attraverso l'Elettroretinogramma (ERG): nella maggior parte dei casi non compare un tracciato rilevabile.\nPrognosi e terapia.\nEsistono due forme: una pi\u00f9 grave che porta alla cecit\u00e0 completa e l'altra, con una prognosi migliore.\nEsiste una terapia genica che consiste nell'iniezione sottoretinica del gene mancante utilizzando un Adenovirus come vettore. Il trattamento nasce da uno studio internazionale che ha coinvolto il Children\u2019s Hospital di Filadelfia, il TIGEM e l'Universit\u00e0 della Campania 'Vanvitelli'."}
{"id": "1896942", "revid": "1305772", "url": "https://it.wikipedia.org/wiki?curid=1896942", "title": "Antonio Mistrorigo", "text": "Biografia.\nMonsignor Antonio Mistrorigo nacque a Chiampo il 26 marzo 1912.\nFormazione e ministero sacerdotale.\nNel 1922 entr\u00f2 nel seminario vescovile di Vicenza.\nIl 7 luglio 1935 fu ordinato presbitero per la diocesi di Vicenza da monsignor Ferdinando Rodolfi. Dopo sei anni come vicario parrocchiale a San Pietro in Gu, torn\u00f2 in seminario come vicerettore del liceo e docente di teologia. Il 13 ottobre 1944 venne nominato parroco di Sossano.\nMinistero episcopale.\nIl 9 marzo 1955 papa Pio XII lo nomin\u00f2 vescovo di Troia. Ricevette l'ordinazione episcopale il 15 aprile successivo dal vescovo di Vicenza Carlo Zinato, coconsacranti l'arcivescovo metropolita di Ravenna Egidio Negrin e il vescovo di Vittorio Veneto Giuseppe Zaffonato. Prese possesso della diocesi il 3 giugno successivo. Successivamente ricevette il pallio dal papa.\nIl 25 giugno 1958 papa Pio XII lo nomin\u00f2 vescovo di Treviso. Succedette a monsignor Egidio Negrin, prematuramente scomparso. Fece il suo ingresso in diocesi nel pomeriggio di domenica 3 agosto 1958, dopo averne preso possesso il giorno prima per mezzo del procuratore monsignor Antonio Cunial. Fu il terzo vescovo vicentino consecutivo alla guida della diocesi trevigiana.\nPartecip\u00f2 a tutte le sessioni del Concilio Vaticano II e offr\u00ec il proprio contributo soprattutto in campo liturgico. Durante il suo episcopato a Treviso comp\u00ec tre visite pastorali: la prima tra il 1959 e il 1966, la seconda tra il 1967 e il 1968 e la terza tra il 1971 e il 1981. Celebr\u00f2 due sinodi, il XII e il XIII della storia della diocesi, uno prima del Concilio, nel 1961, in occasione del 50\u00ba anniversario del sinodo del beato Andrea Giacinto Longhin e il secondo tra il 1986 e il 1987. Quest'ultimo coinvolse laici, sacerdoti, religiosi e varie realt\u00e0 ecclesiali allo scopo di recepire in diocesi il programma di riforma ecclesiale del Concilio Vaticano II. Promosse la ristrutturazione di numerosi edifici che si trovavano in condizioni fatiscenti, specialmente gli uffici della curia in Piazza Duomo, l'Episcopio e il seminario. Fece edificare Casa Toniolo per le attivit\u00e0 pastorali, il Centro studentesco - attuale Centro della famiglia - e la Casa del clero per l'accoglienza dei sacerdoti anziani. Con il contributo generoso dell'arcivescovo Alfredo Bruniera acquist\u00f2 il castello Mirabello a Lorenzago di Cadore che oggi viene utilizzato dal seminario e come sede di campi-scuola della diocesi di Treviso. Durante il suo episcopato accolse in diocesi papa Giovanni Paolo II nella visita pastorale a Riese Pio X nel 1985 e nel 1987 e nel 1988 per le vacanze nella residenza estiva del seminario a Lorenzago di Cadore.\nFu presidente della commissione episcopale per la liturgia della Conferenza Episcopale Italiana dal 1969 al 1974. Presiedette con dedizione l'Associazione italiana Santa Cecilia dal 1968 al 1998 e la Conferenza europea delle Associazioni di musica in Chiesa dal 1985. Promosse la nascita dell'Associazione nazionale degli addetti al culto (sacristi).\nIl 20 settembre 1980 venne nominato assistente al Soglio Pontificio. Era particolarmente devoto a Maria e a san Pio X, che propose al clero come figura di generoso pastore.\nIl 19 novembre 1988 papa Giovanni Paolo II accett\u00f2 la sua rinuncia al governo pastorale della diocesi per raggiunti limiti di et\u00e0.\nMor\u00ec nella sua residenza presso la Casa del clero di Treviso la sera del 14 gennaio 2012 all'et\u00e0 di 99 anni. Le esequie si tennero il 20 gennaio alle ore 15 nel duomo di Treviso e furono presiedute dall'arcivescovo metropolita di Gorizia Dino De Antoni, presidente della Conferenza episcopale triveneta. Concelebrarono gli arcivescovi Gianfranco Agostino Gardin, Andrea Bruno Mazzocato, Alberto Bottari de Castello, Antonio Mattiazzo e Pietro Brollo e i vescovi Corrado Pizziolo, Giuseppe Andrich, Paolo Magnani, Angelo Daniel, Eugenio Ravignani, Silvio Padoin, Alfredo Magarotto e Ovidio Poletto. Al termine del rito la salma venne tumulata nella cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1896944", "revid": "729019", "url": "https://it.wikipedia.org/wiki?curid=1896944", "title": "Endocardite", "text": "Per endocardite si intende uno stato infiammatorio dell'endocardio, il tessuto che riveste le cavit\u00e0 interne e le valvole del cuore; in particolare, i tessuti endocardici maggiormente coinvolti nella malattia infettiva risultano essere le valvole cardiache.\nEpidemiologia.\nL'incidenza rimane costante negli ultimi anni attestandosi a 3 casi su 100.000 persone, mentre in passato (si parla degli anni intorno al 1950) era leggermente pi\u00f9 alta (si arrivava a 4,2).\nRisulta pi\u00f9 colpito il sesso maschile e, nella maggioranza dei casi, l'et\u00e0 con maggiori manifestazioni \u00e8 quella che parte dalla quinta decade.\nInfanzia.\nL'incidenza della malattia risulta in continua crescita per quanto riguarda i neonati e i bambini (1 su 4.500, mentre \u00e8 molto pi\u00f9 bassa nei Paesi Bassi). Quando sono coinvolti i nascituri il rischio di mortalit\u00e0 \u00e8 molto elevato.\nFattori di rischio.\nCostituiscono fattori di rischio molte malattie cardiache e altre condizioni fra cui:\nEziologia.\nSi distinguono due macrocategorie eziologiche: cause infettive e cause non infettive. Queste ultime, pi\u00f9 rare, si caratterizzano per emocoltura negativa e per la presenza di vegetazioni endocardiche sterili; tra queste, la pi\u00f9 importante \u00e8 sindrome di Libman-Sacks, estrinsecazione endocardica del lupus eritematoso sistemico. Nei soggetti anziani, affetti da carcinomi metastatici pu\u00f2 presentarsi una \"endocardite marantica\", soprattutto in presenza di adenocarcinoma mucinoso o di sindrome di Trousseau. L'eziologia della endocarditi infettive varia in base all'et\u00e0 e alle condizioni predisponenti. I due generi batterici pi\u00f9 frequenti sono lo \"Staphylococcus\" e lo \"Streptococcus\". Tra i primi \u00e8 di particolare importanza lo \"Staphylococcus aureus\", molto spesso correlato a procedure invasive e in grado di infettare valvole native. Gli stafilococchi coagulasi negativi (come \"Staphylococcus epidermidis\", \"Staphylococcus lugdunensis\", \"Staphylococcus hominis\") insorgono invece pi\u00f9 frequentemente su valvole protesiche. Tra gli streptococchi assumono particolare importanza gli streptococchi di gruppo D (come \"Streptococcus bovis\", \"Streptococcus gallolyticus\", presenti nel tratto gastrointestinale) e gli streptococchi viridanti (come \"Streptococcus mutans\", \"Streptococcus oralis\", \"Streptococcus salivarius\", presenti nel cavo orale), entrambi genere in grado di infettare valvole native o protesiche. Occorre inoltre ricordare che un ampio gruppo di batteri possono provocare endocardite, tra questi:\nDeve essere altres\u00ec ricordato che un'endocardite infettiva pu\u00f2 essere sostenuta da \"Candida albicans\", soprattutto in soggetti immunocompromessi, sottoposti a intervento cardiochirurgico o in terapia endovenosa attraverso catetere venoso centrale.\nSintomatologia.\nMolti sono i sintomi e i segni clinici che si riscontrano nelle persone affette da questa patologia.\nFebbre, anemia (talora piastrinopenia), sudorazione, sensazione di brivido;\nAnoressia, astenia, artralgie (40% dei casi), splenomegalia (30% dei casi), emboli settici (30% dei casi) in cute, palato e congiuntive, con segni caratteristici come noduli periungueali di Osler, macchie cutanee a fiamma di Janeway, emorragie ungueali (detta \"a scheggia\" per la forma che assumono), lesioni retiniche di Roth, leucocitosi. Possono inoltre manifestarsi infarti embolici renali, glomerulonefrite focale o diffusa e altre patologie da immunocomplessi.\nDiagnosi.\nLa diagnosi si pone con almeno due su tre dei criteri maggiori:\nLa diagnosi si pu\u00f2 porre anche con uno solo dei criteri maggiori (ECOcardio, coltura positiva, nuovo soffio cardiaco) e almeno tre tra le varie manifestazioni minori.\nTerapia.\nIl trattamento da seguire per tale malattia \u00e8 molto studiato in letteratura ma rimane ancora controverso, preferendo un intervento chirurgico di resezione e sostituzione valvolare\nStoria.\nLazare Rivi\u00e9re ha descritto per la prima volta un caso di endocardite infettiva della valvola aortica nel 1616. Nel 1806, Jean-Nicolas Corvisart ha coniato il termine vegetazione (\"v\u00e9g\u00e9tation\") per descrivere l'accumulo di materiale su una valvola mitralica affetta da encocardite infettiva. Il medico britannico Joseph Hodgson \u00e8 stato il primo a descrivere le complicanze emboliche di un endocardite infettiva nel 1815. Nel 1878 Theodor Klebs ipotizzo che l'endocardite potesse avere una causa microbiologica . Nel 1909, William Osler descrisse che valvole degenerate o sclerotiche aevavno una maggior probabilit\u00e0 di essere affette da endocardite. Nel 1924, Emanuel Libman and Benjamin Sacks descrissero un caso di endocardite non associata ad una causa infettiva ma ad una malattia autoimmune sistemica (endocardite di Libman-Sacks). Nel 1944 viene riportato il primo caso di endocardite guarita con l'uso della penicillina."}
{"id": "1896946", "revid": "15756", "url": "https://it.wikipedia.org/wiki?curid=1896946", "title": "Thomas Lange", "text": "Detiene il record di tre medaglie olimpiche in singolo in tre edizioni diverse assieme a Pertti Karppinen, Peter-Michael Kolbe e Vyacheslav Ivanov.\nAppar\u00ec per la prima volta a livello internazionale nel 1980 vincendo il campionato del mondo juniores in 2 di coppia, davanti al favoritissimo armo inglese su cui sedeva niente meno che Steven Redgrave. Si ripet\u00e9 nei due anni successivi in singolo, sempre nella categoria junior.\nGareggi\u00f2 a livello senior per la prima volta nel 1983 in 2 di coppia con Uwe Heppner, vincendo la medaglia d'oro ai mondiali. I due confermarono l'oro anche nell'edizione del 1985. Lange e Heppner sarebbero stati i favoriti alle Olimpiadi del 1984, ma la Germania dell'Est decise di boicottare i giochi olimpici.\nNel 1986 Lange pass\u00f2 alla specialit\u00e0 del singolo, ma una malattia lo ferm\u00f2 a livello internazionale per circa un anno. Tuttavia nel 1987, tornato alle competizioni, vinse l'oro ai mondiali, battendo i \"mostri sacri\" di allora Peter-Michael Kolbe e Pertti Karppinen. Alle Olimpiadi di Seoul nel 1988 Lange domin\u00f2 il singolo, riconfermandosi poi campione del mondo nel 1989.\nNel 1990 Lange inizi\u00f2 gli studi di medicina e contemporaneamente la Germania dell'Est si disgreg\u00f2. Ci\u00f2 nonostante riusc\u00ec a vincere la medaglia d'argento ai mondiali in 2 di coppia. Nel 1991 torn\u00f2 vincitore nel singolo e alle Olimpiadi di Barcellona nel 1992 vinse di nuovo la medaglia d'oro in singolo.\nNel 1993 conquist\u00f2 il bronzo, mentre nel 1994 si concentr\u00f2 sugli studi. Nel 1995 ai mondiali fu eliminato nelle qualificazioni. Alle Olimpiadi di Atlanta nel 1996 giunse terzo, dietro al canadese Derek Porter e allo svizzero Xeno M\u00fcller.\nOggi Lange \u00e8 medico a Ratzeburg, in Germania, e occasionalmente rema ancora.\nNel 1997 \u00e8 stato insignito della Medaglia Thomas Keller, la massima onorificenza nel canottaggio."}
{"id": "1896948", "revid": "15756", "url": "https://it.wikipedia.org/wiki?curid=1896948", "title": "Sittin' Up in My Room", "text": "Sittin' Up in My Room \u00e8 un brano musicale R&amp;B scritto e prodotto dal musicista statunitense Babyface e interpretato dalla cantante Brandy, per la colonna sonora del film diretto da Forest Whitaker, \"Donne - Waiting to Exhale\". Nel dicembre del 1995 la canzone \u00e8 stata pubblicata come uno dei singoli portanti della promozione della colonna sonora del film, ed \u00e8 stato un enorme successo: il singolo si \u00e8 aggiudicato il disco di platino ed ha raggiunto la posizione numero 2 nella Billboard Hot 100, dove Brandy non era mai arrivata fino a quel momento. Inoltre la canzone \u00e8 stata nominata ai Grammy Awards del 1997 come Best R&amp;B Female Vocal Performance e Best R&amp;B Song.\nVideo.\nIl videoclip del singolo \u00e8 stato diretto da Hype Williams, con cui la cantante aveva gi\u00e0 lavorato parecchio per i video tratti dal suo primo album. Il video si apre mostrando Brandy sdraiata sul letto nella sua stanza mentre canticchia Exhale (Shoop Shoop) di Whitney Houston (altro singolo di successo tratto dall'album). All'improvviso irrompe nella stanza una sua amica, dicendole che di sotto in salotto la festa \u00e8 gi\u00e0 iniziata, che ci sono tanti ragazzi tra cui anche Donald (il ragazzo che piace a Brandy, interpretato nel video da Donald Faison); Brandy chiede all'amica almeno 10 minuti prima di scendere, e l'audio della canzone parte subito dopo con un'inquadratura che si allontana dalle enormi casse del lettore cd usato nella festa al piano di sotto. La stanza di Brandy \u00e8 arredata in stile cartoon, e presenta colori forti e saturi, tipici dei video del regista Williams. Mentre la cantante canta il pezzo, si prepara per scendere di sotto: si trucca e prova vari abiti tra cui: un \"tailleur\" bianco con lunghi stivali argentati, un cappotto leopardato con sotto un vestito corto nero che termina in una striscia di pelliccia simile al cappotto, una camicia argento con pantaloni bianchi e treccine raccolte in una retina. Alla fine opta per un completo nero composto da una maglia di pelle sbracciata, pantaloni lunghi e stivali lucidi; si decide a scendere e a buttarsi nel party dove, con un cappotto lucido bianco a fasce nere, esegue una coreografia spalleggiata da due ballerini. Infine riesce a ballare con il ragazzo che le piace. Il video si conclude con Brandy di spalle, vestita in modo diverso (giacchetta e minigonna) che esce dalla sua stanza e rivolge un ultimo sguardo in camera. L'ultimo fotogramma mostra la cantante sdraiata sul letto con l'abbigliamento casual della scena iniziale, lasciando intendere che tutto quello che \u00e8 stato visto era frutto della sua immaginazione.\nRiconoscimenti.\nIl brano ha ricevuto due nomination ai Grammy del 1997, nelle categorie Best R&amp;B Song e Best R&amp;B Female Vocal Performance, nello stesso anno in cui l'artista prese una nomination nella categoria Best Pop Vocal Performance By A Duo Or Group con \"Missing You\", singolo tratto da un'altra colonna sonora, quella di \"Set It Off - Farsi notare\". Il singolo \u00e8 stato anche nominato agli MTV Movie Awards come Miglior Canzone tratta da un film. L'anno precedente il singolo aveva vinto il premio BMI Pop Award.\nRicezione.\n\"Sittin' Up in My Room\" \u00e8 entrato nella Hot 100 il 30 dicembre 1995 al numero 46, e il 27 gennaio 1996 \u00e8 entrato in top20 alla posizione 20. Successivamente il singolo ha raggiunto la seconda posizione, dove fino a quel momento l'artista non era mai riuscita ad arrivare: \"Baby\" era arrivato al numero 4 nel 1994 ed era l'unico singolo della cantante ad essere entrato in top5. \"Sittin' Up In My Room\" \u00e8 arrivato al numero 2 proprio come Not Gon' Cry di Mary J. Blige, altro singolo tratto dalla colonna sonora, ed entrambi i singoli hanno ottenuto il disco di platino con pi\u00f9 di un milione di copie vendute. Come posizione raggiunta, il singolo \u00e8 dietro solo a The Boy Is Mine e Have You Ever? (entrambi numeri 1 qualche anno pi\u00f9 tardi). La canzone ha speso ben 33 settimane nella Hot 100, ed ha raggiunto la seconda posizione anche nella classifica R&amp;B. Nella ARC Weekly Top 40 invece, \u00e8 arrivato al numero 1. Nel Regno Unito \u00e8 il secondo singolo della cantante ad essere entrato in classifica, ma ha raggiunto solo il numero 30. In Nuova Zelanda al contrario \u00e8 stato un ennesimo successo per l'artista, e il terzo singolo ad entrare in top10: entrato in classifica al numero 28 il 18 febbraio 1996, ha raggiunto la posizione numero 6 durante la sua sesta settimana di presenza in classifica, e ha passato 12 settimane nella top50."}
{"id": "1896951", "revid": "119965750", "url": "https://it.wikipedia.org/wiki?curid=1896951", "title": "Decreto legislativo 8 giugno 2001, n. 231", "text": "Il decreto legislativo 8 giugno 2001, n. 231 \u00e8 una norma della Repubblica Italiana che disciplina la responsabilit\u00e0 amministrativa delle persone giuridiche e delle associazioni.\nCon questo provvedimento viene introdotta in Italia una forma di responsabilit\u00e0 a carico delle organizzazioni (imprese, societ\u00e0, associazioni), per una lista di reati che possono essere commessi dal personale a favore o nell'interesse dell'azienda stessa (es. corruzione, disastro ambientale, riciclaggio di denaro). \nTale responsabilit\u00e0 si aggiunge a quella della persona fisica che ha realizzato materialmente il reato.\nStoria.\nL'elaborazione preparatoria fu svolta nell'ambito dei lavori sul codice penale svolti da una commissione ministeriale presieduta da Carlo Federico Grosso.\nIl decreto rappresent\u00f2 per l'Italia il superamento dell'antico brocardo \"Societas delinquere non potest\", equiparando la posizione penale dell'ente persona giuridica a quella della persona fisica.\nL'anno successivo, il rapporto intitolato \"World Report on violence and health\" dell'OMS defin\u00ec come violenta \u00abqualsiasi condotta che, attraverso l\u2019abuso di potere o di forza fisica, minaccioso o reale, contro una persona o un gruppo di persone o una comunit\u00e0, risulta o ha un\u2019alta probabilit\u00e0 di risultare in lesione fisica, morte, danno psicologico, non sviluppo o deprivazione\u00bb. Tale definizione apr\u00ec a livello internazionale, la possibilit\u00e0 di interpretare dentro tale fattispecie di violenza anche l'abuso di potere economico da parte di un'azienda, sia in termini di abuso di potere che di forza fisica dei suoi membri nei confronti dei singoli o delle comunit\u00e0 locali.\nContenuto.\nBenefici per la liquidazione.\nPrima dell'approvazione della legge, alle aziende era precluso l'accesso ai benefici di legge in caso di liquidazione coatta, amministrazione controllata o fallimento, se era accertato che la situazione derivava da un illecito amministrativo o penale commesso da un loro dipendente. Con l'entrata in vigore della norma possono accedere a questo tipo di benefici anche le aziende che, in presenza di condanne dei loro dipendenti, dimostrino di avere attuato tutti i controlli obbligatori per prevenire il reato. In questo modo, chi detiene la propriet\u00e0 e la gestione non \u00e8 indotto a complicit\u00e0 con i diretti responsabili, pur di non precludere all'azienda i benefici di legge.\nViceversa, non costituisce insubordinazione contrattuale e giusta causa di licenziamento, la risoluzione del rapporto di lavoro intimata al dipendente che rifiuti di adempiere a disposizioni contrarie alle legge, siano esse contenute in comunicazioni dei superiori gerarchici, procedure aziendali, accordi collettivi azienda-sindacato, o contratti di lavoro individuali fra datore e lavoratore. Il diritto pubblico prevale su tutte queste forme del diritto privato, che sono atti o patti automaticamente nulli nelle parti non conformi o contrarie alle legge, cui al contrario il lavoratore \u00e8 tenuto ad opporre il proprio rifiuto.\nDisciplina dei processi aziendali.\nLa legge non prevede un meccanismo di crediti o di certificazioni per le societ\u00e0 di consulenza che dovrebbero supportare le aziende nell'attuazione del decreto, che richiede di intervenire nell'organizzazione e di produrre una documentazione cartacea in merito alla mappatura e \"reengineering\" dei processi interni, integrandovi un sistema di prevenzione e controllo del rischio operativo.\nSanzioni.\nLa norma prevede sanzioni in capo alle aziende, come persona giuridica, responsabile di non aver posto in essere quella serie di prevenzioni che impediscono ai propri dipendenti di commettere reati nell'interesse della societ\u00e0. Si tratta di sanzioni pecuniarie, della chiusura dell'attivit\u00e0 in caso di recidiva, del divieto di contrattare con la pubblica amministrazione come misura cautelare.\nFra le varie misure in caso di recidiva, non \u00e8 menzionata la possibilit\u00e0 del commissariamento governativo, come strumento di salvaguardia dei posti di lavoro, in alternativa alla chiusura dell'attivit\u00e0. Il pericolo di una perdita del posto di lavoro potrebbe disincentivare la collaborazione del personale dipendente per l'attuazione della 231, sia con gli organi di vigilanza interna che con le autorit\u00e0 preposte.\nReati-presupposto.\nLa Legge 22 maggio 2015 n.68 (G.U. Serie Generale n.122 del 28-5-2015),- con modifiche significative al D.Lgs.152/2006 -, e La legge 27 maggio 2015 n. 69 (G.U. n.124 del 30-5-2015) art. 12, introducono importanti modifiche al Decreto 231/2001 (art. 25-undecies): la responsabilit\u00e0 amministrativa degli enti scatta ora anche per i reati ambientali (Titolo VI-bis c.p. intitolato \u201cDei delitti contro l'ambiente\u201d), e per quelli societari (reato di false comunicazioni sociali previsto dall'art. 25-ter della 231/2001).\nDopo queste riforme, il Decreto comunque non introduce la \"class action\" per il \"ristoro di classe\" per danni derivanti da reati extra-contrattuali -quelli non commessi in violazione di un rapporto contrattuale formalizzato e direttamente sussistente fra le parti- come i reati ambientali e societari, sul modello di successo della Rule 23 negli Stati Uniti. Questo tipo di reati attualmente, ricevono tutela solo attraverso migliaia di micro procedimenti instaurati, di volta in volta, nei vari tribunali."}
{"id": "1896952", "revid": "39900", "url": "https://it.wikipedia.org/wiki?curid=1896952", "title": "Blue Rythm", "text": ""}
{"id": "1896956", "revid": "287204", "url": "https://it.wikipedia.org/wiki?curid=1896956", "title": "Nino Assirelli", "text": "Carriera.\nPassato professionista nel 1952, fu gregario agli ordini di Ercole Baldini e Pasquale Fornara ed ebbe anche la possibilit\u00e0 di vincere alcune corse fra cui la tappa di Madrid nella Vuelta a Espa\u00f1a del 1960. Nel Giro del 1954 si classific\u00f2 terzo dietro agli svizzeri Carlo Clerici e Hugo Koblet, grazie alla famosa \"fuga bidone\" della sesta tappa (con arrivo all'Aquila), nella quale arriv\u00f2 al traguardo insieme a Clerici con pi\u00f9 di mezz'ora di vantaggio sul gruppo dei migliori.\nIl suo nome \u00e8 per\u00f2 legato alla tappa Torino-San Pellegrino del Giro del 1953, nella quale dopo 7 km lasci\u00f2 in solitaria il gruppo e giunse da solo sul traguardo dopo 223 km di fuga."}
{"id": "1896962", "revid": "289247", "url": "https://it.wikipedia.org/wiki?curid=1896962", "title": "Sigla dell'Eurovisione", "text": ""}
{"id": "1896967", "revid": "1573940", "url": "https://it.wikipedia.org/wiki?curid=1896967", "title": "Acanaloniidae", "text": "Acanaloniidae , \u00e8 una famiglia di insetti dell'ordine dei Rincoti Omotteri, superfamiglia dei Fulgoroidei.\nDescrizione.\nSono insetti di piccole dimensioni, abbastanza simili ai Flatidi, da cui si distinguono per l'assenza della pruina cerosa e per l'assenza delle granulazioni sulle nervature alari. Il corpo \u00e8 lungo circa mezzo centimetro e compresso lateralmente, spesso di colore verde. Frequente \u00e8 il mimetismo criptico: per la forma del corpo, i colori della livrea, la forma e la disposizione delle ali, queste cicaline imitano l'aspetto di una foglia.\nI principali caratteri morfologici distintivi risiedono nel capo, nelle ali anteriori e nelle zampe.\nIl capo \u00e8 provvisto di due ocelli, disposti sotto gli occhi e ai lati delle carene laterali che decorrono nella regione fronto-clipeale. Le antenne mostrano il secondo articolo ingrossato, carattere tipico della generalit\u00e0 dei Fulgoroidei, e flagello filiforme non segmentato.\nLe ali anteriori sono differenziate in tegmine, sono molto ampie nella regione mediana e presentano una fitta venatura reticolata. Hanno un tipico profilo triangolare, con margine costale convesso e margine anale pressoch\u00e9 rettilineo. In fase di riposo sono ripiegate a tetto ma tenute quasi verticalmente ai lati del corpo.\nLe zampe sono di tipo cursorio, hanno le tibie posteriori prive di spine laterali e provviste di sole spine apicali. I tarsi posteriori hanno il primo segmento molto breve e il secondo segmento con due piccole spine laterali.\nHabitat e diffusione.\nGli Acanaloniidae sono diffusi principalmente in Centroamerica e Sudamerica e, in misura minore, in altre regioni del mondo. Vivono in ambienti forestali e si nutrono della linfa elaborata prelevata dal floema di piante legnose.\nIn generale sono insetti privi di importanza economica in quanto controllati naturalmente nel loro ambiente originario, ma in Europa \u00e8 stata segnalata in diverse regioni, in particolare in Italia, l'introduzione di \"Acanalonia conica\" dagli USA. Per la sua notevole polifagia e per le analogie con \"Metcalfa pruinosa\", questo insetto \u00e8 considerato potenzialmente dannoso. A conferma di questa tesi \u00e8 nota la contemporanea presenza di stadi giovanili di \"A. conica\" e \"M. pruinosa\" nelle stesse infestazioni.\nSistematica.\nFino agli anni novanta, la famiglia comprendeva 14 generi con circa 85 specie:\nUna revisione (, 1999) ha scorporato la famiglia degli Issidae spostando alcune sottofamiglie in nuovi inquadramenti tassonomici. Secondo questa proposta, i generi \"Cotylana\", \"Distiana\", \"Hemitonga\", \"Lollius\", \"Paratonga\" e \"Tylana\", comprendenti nel complesso 43 specie, andrebbero incluse nella famiglia degli Acanaloniidae."}
{"id": "1896968", "revid": "74754", "url": "https://it.wikipedia.org/wiki?curid=1896968", "title": "Tony Pappano", "text": ""}
{"id": "1896970", "revid": "22475", "url": "https://it.wikipedia.org/wiki?curid=1896970", "title": "Ngc 4525", "text": ""}
{"id": "1896975", "revid": "767487", "url": "https://it.wikipedia.org/wiki?curid=1896975", "title": "Admir Smaji\u0107", "text": "Carriera.\nClub.\nInizi\u00f2 la carriera con il nel 1979 con cui vinse per tre volte il Campionato jugoslavo. Nel 1988 si trasfer\u00ec in Svizzera al Neuch\u00e2tel Xamax, club di Swiss Nationalliga A, dove conquist\u00f2 una Supercoppa di Svizzera nel 1990. Nel 1993 pass\u00f2 al e nel 1997 fu ceduto allo dove inizi\u00f2 l'attivit\u00e0 di giocatore-allenatore, cessata nel 1999 con il contemporaneo esonero da parte della societ\u00e0 e del ritiro dal calcio giocato da parte del calciatore.\nNazionale.\nGioc\u00f2 con la e con la . Con la Jugoslavia vanta cinque presenze e la vittoria della medaglia di bronzo ai Giochi olimpici di , mentre con la Bosnia ed Erzegovina collezion\u00f2 due presenze tra il 1995 e il 1996."}
{"id": "1896983", "revid": "599013", "url": "https://it.wikipedia.org/wiki?curid=1896983", "title": "Guido Carlesi", "text": "Professionista dal 1956 al 1966, conta sette vittorie di tappa al Giro d'Italia, due al Tour de France ed una alla Vuelta a Espa\u00f1a.\nCarriera.\nCorridore solido, passista veloce molto forte nelle volate di gruppo (si ricorda su tutti l'arrivo di Milano al Giro del 1962) e capace di difendersi in salita, Carlesi pass\u00f2 professionista nel 1956 e per dieci anni pedal\u00f2 ai massimi livelli del ciclismo mondiale. Bench\u00e9 non avesse raccolto grandi successi fra i dilettanti, s'impose come ottimo ciclista una volta passato fra i professionisti.\nCarlesi, soprannominato \"Il Coppino\" per la somiglianza a Fausto Coppi, si segnal\u00f2 subito nell'annata di esordio fra i professionisti, vincendo una prova del Trofeo dell'U.V.I., il Giro delle Alpi Apuane, e chiudendo al secondo posto il Giro dei Paesi Bassi alle spalle di Rik Van Looy (miglior piazzamento di sempre di un italiano in questa corsa a tappe). Di qui in avanti scal\u00f2 i vertici del ciclismo e raggiunse il suo apice nel 1961, quando fu quinto al Giro e secondo al Tour de France, dietro ad Anquetil ma davanti a Gaul."}
{"id": "1896984", "revid": "31360", "url": "https://it.wikipedia.org/wiki?curid=1896984", "title": "Economia a legna", "text": ""}
{"id": "1896985", "revid": "2121138", "url": "https://it.wikipedia.org/wiki?curid=1896985", "title": "Frank Serpico", "text": "Biografia.\nAnni giovanili.\nSerpico nasce e cresce a Brooklyn, distretto di New York, figlio di Vincenzo e Maria Giovanna Serpico, due immigrati italiani originari di Marigliano (Napoli). S'arruola diciottenne nell'esercito statunitense e per due anni presta servizio in Corea. Al rientro in patria lavora come investigatore privato a tempo parziale mentre completa gli studi all'universit\u00e0.\nL'arruolamento in polizia.\nNel 1959, a ventitr\u00e9 anni, entra nel dipartimento di polizia di New York, dove presta servizio dodici anni. Viene inizialmente assegnato all'ottantunesimo distretto, dove inizia a rendersi conto di una diffusa negligenza e propensione alla corruzione da parte dei colleghi. Due anni dopo \u00e8 trasferito al BCI (\"Bureau of Criminal Identification\"), presso cui lavora fino al 1965. Questo veniva erroneamente considerato un percorso obbligato per chi, come Serpico, voleva intraprendere la carriera d'investigatore (detective). La sua principale mansione all'interno del dipartimento \u00e8 la catalogazione di impronte digitali.\nNel 1965 \u00e8 trasferito al settantesimo distretto, e poi al novantesimo. Serpico non lavora pi\u00f9 in uniforme ma in borghese, e la consapevolezza e il disgusto causati dalla corruzione organizzata e sistematica all'interno del distretto lo portano a chiedere consiglio al comandante di polizia, Cornelius J. Behan, con il quale aveva studiato anni prima all'universit\u00e0; questi prende contatto con la settima divisione e gli assicura una totale trasparenza e pulizia all'interno di tale distretto. Serpico \u00e8 cos\u00ec trasferito nel settimo distretto. Molto presto per\u00f2 si rende conto di una situazione addirittura peggiore delle precedenti, dove la quasi totalit\u00e0 delle operazioni sono volte al mantenimento di un equilibrio tra le forze di polizia e gli scommettitori locali; in particolare, alcuni agenti sono incaricati di ritirare il denaro dei malfattori che, pagando una quota mensile, hanno il via libera per delinquere indisturbati.\nNumerosi sono i tentativi di Serpico di denunciare la situazione ai superiori, dal commissario John F. Walsh fino all'allora sindaco di New York, John Lindsay; nonostante l'appoggio di un altro agente, David Durk, nessuno di essi va a buon fine. Al rientro da un viaggio in Europa, il pesante interrogatorio a cui viene sottoposto da parte della polizia doganale di New York lo convince a rivolgersi al \"The New York Times\", che rende pubbliche le informazioni sulla corruzione nel dipartimento di polizia, suscitando un notevole scalpore; tanto che John Lindsay \u00e8 costretto a incaricare il giudice Whittmann Knapp di presiedere un'apposita commissione d'inchiesta.\nL'agguato.\nLa notte del 3 febbraio 1971, durante un'operazione antidroga nel quartiere newyorkese di Williamsburg, al numero 778 di Driggs Avenue, Frank Serpico viene colpito al volto da un colpo di pistola. Serpico, lavorando con altri due agenti, viene mandato in avanscoperta in quanto capace di parlare spagnolo e, al momento del suo ingresso nell'appartamento, uno spacciatore esplode un colpo di pistola che lo colpisce in faccia. Secondo l'immagine rappresentata nell'omonima pellicola cinematografica, Serpico si trova incastrato nella porta dell'appartamento e i colleghi non lo aiutano; tuttavia, in un'intervista del luglio 2013 Serpico ha smentito l'episodio, sostenendo che in realt\u00e0 non ebbe le mani incastrate nella porta, ma fu lui a sparare allo spacciatore, che a sua volta gli spar\u00f2 in faccia. Nonostante questa dichiarazione, molti ritennero che l'incidente fosse un tentativo da parte della polizia di ridurre Serpico al silenzio. Serpico fu trasportato al Greenpoint Hospital da una pattuglia di polizia chiamata non dai colleghi bens\u00ec da un signore spagnolo residente in zona. Il proiettile era penetrato nella guancia sinistra e uno dei frammenti si era fermato a mezzo centimetro dall'arteria carotide; Serpico rimase sordo all'orecchio sinistro.\nLa Commissione Knapp.\nQualche mese dopo Serpico testimonia di fronte alla Commissione Knapp, rivelando tutti i suoi tentativi falliti di denunciare la corruzione presso le pi\u00f9 alte cariche della polizia e lo stato di connivenza e omert\u00e0 riscontrati; sono numerosi i testimoni chiamati a deporre e gli agenti incriminati e condannati dalla commissione per corruzione e tangenti; la commissione d\u00e0 poi vita a una serie di iniziative di \"pulizia\" all'interno del dipartimento.\nIl ritiro.\nAl termine della vicenda, Frank Serpico, ottenuto il distintivo d'investigatore e una medaglia d'onore, lascia la polizia nel giugno 1972 e si trasferisce in Svizzera; in s\u00e9guito, viaggia per l'Europa, anche per riprendersi dalle ripercussioni dell'incidente, trascorrendovi un decennio in viaggi e studi.\nAll'inizio degli anni Ottanta ritorna negli Stati Uniti, tenendo conferenze presso universit\u00e0 e scuole di polizia e fornendo sostegno ad altri poliziotti coinvolti nella lotta alla corruzione interna; nel 1997 promuove presso il New York City Council una proposta di legge per istituire una commissione indipendente per la sorveglianza e il controllo sulla corruzione e sull'abuso di violenza della polizia di New York, nella speranza di poter fornire uno strumento di sostegno ai poliziotti onesti, cosicch\u00e9 possano denunciare in totale sicurezza gli episodi di cui sono stati testimoni. Negli ultimi anni ha fondato una casa di produzione impegnata in progetti mirati a promuovere e diffondere princ\u00ecpi etici pi\u00f9 rigorosi nell'ambito delle forze dell'ordine.\nDagli anni Ottanta vive ad Harlemville, nello stato di New York, con la sua compagna francese Elle, in una casa di legno da lui stesso costruita.\nIl 27 giugno 2013 gli viene assegnato il premio San Michele Arcangelo dalla sezione USA dell'Associazione nazionale Polizia di Stato, un riconoscimento ufficiale della stessa Polizia di Stato, con il patrocinio del ministero dell'Interno; durante la cerimonia, gli viene consegnato il passaporto italiano, dopo un lungo accertamento del presidente dell'ANPS statunitense, l'ispettore Capo Sergio Cirelli, per stabilirne la cittadinanza \"iure sanguinis\".\nCitazioni.\nNell'ottobre 2010 il governo italiano chiama \"Serpico\" un servizio informatico fiscale per ottenere informazioni sui contribuenti da parte dell'Agenzia delle entrate e Guardia di Finanza."}
{"id": "1896990", "revid": "289247", "url": "https://it.wikipedia.org/wiki?curid=1896990", "title": "Autostrade austriache", "text": ""}
{"id": "1896991", "revid": "599013", "url": "https://it.wikipedia.org/wiki?curid=1896991", "title": "Guido De Rosso", "text": "Carriera.\nIn carriera vinse tre classiche italiane di rilievo come il Trofeo Matteotti, il Giro del Piemonte la Coppa Placci, la prima edizione del Tour de l'Avenir, corsa a tappe per dilettanti, e il Tour de Romandie 1962. Nel 1964 fu inoltre campione italiano su strada.\nSi classific\u00f2 terzo al Giro d'Italia 1964; l'anno precedente fu invece quarto nella corsa rosa e settimo nel Tour de France vinto da Felice Gimondi. Venne convocato in Nazionale in occasione di tre edizioni di campionati del mondo su strada (1963, 1964 e 1965)."}
{"id": "1896992", "revid": "287204", "url": "https://it.wikipedia.org/wiki?curid=1896992", "title": "Ebraismo ortodosso", "text": "Ebraismo ortodosso \u00e8 la denominazione pi\u00f9 antica e maggioritaria dell'ebraismo rabbinico. Gli ebrei ortodossi sono quelli che seguono pi\u00f9 strettamente e si attengono con maggior fedelt\u00e0 alle leggi della \"Torah\" scritta e di quella orale, ricevute, secondo la tradizione ebraica, da Mos\u00e8 direttamente da Dio sul monte Sinai nell'anno 2448 del calendario ebraico.\nIl termine \u00e8 stato coniato in seguito alle nuove forme di ebraismo venutesi a creare dall'inizio del XIX secolo. Oggigiorno il termine \"ortodosso\" si riferisce alla legge, alla tradizione e alla religione ebraica rimaste immutate nei secoli. \u00c8 un approccio al Giudaismo che aderisce alle interpretazioni ed applicazioni tradizionali delle leggi della \"Torah\" come statuite dal \"Talmud\" secondo il Sinedrio (\"\"Torah\" orale\") e successivamente sviluppate e seguite dalle autorit\u00e0 note come \"Gaonim\", \"Rishonim\" e \"Acharonim\", (cfr. Ere rabbiniche). Gli ebrei ortodossi sono chiamati anche \"ebrei osservanti\"; l'ortodossia \u00e8 nota inoltre come \"Ebraismo della \"Torah\"\" o \"Ebraismo tradizionale\". L'ebraismo ortodosso si riferisce usualmente all'Ebraismo Ortodosso Moderno e all'ebraismo Haredi o chassidico ma di fatto include una vasta gamma di credenze.\nNel mondo.\nLe comunit\u00e0 ortodosse sono la maggioranza in Europa e in Israele mentre rappresentano invece una minoranza della realt\u00e0 ebraica statunitense. Tra gli Ebrei che usualmente frequentano le sinagoghe circa il 13% degli ebrei americani e 25% di quelli israeliani sono ortodossi. Dei membri di sinagoghe americane il 27% frequenta sinagoghe ortodosse.\nIn Italia.\nIn Italia l'Unione delle comunit\u00e0 ebraiche raccoglie per lo pi\u00f9 comunit\u00e0 ebraiche ortodosse.\nL'ebraismo ortodosso non \u00e8 un singolo movimento o scuola di pensiero. Non esiste un unico corpo rabbinico al quale debbano appartenere tutti i rabbini n\u00e9 un'unica organizzazione che rappresenti tutte le congregazioni. Negli Stati Uniti, che ha una delle pi\u00f9 numerose comunit\u00e0 ebraiche del mondo, ci sono varie organizzazioni congregazionali ortodosse come l'Agudath Israel of America, l'Orthodox Union e la National Council of Young Israel, nessuna delle quali pu\u00f2 dirsi di rappresentare la maggioranza delle congregazioni ortodosse. Nel Regno Unito la situazione \u00e8 meno complessa infatti qui gli ebrei ortodossi hanno un Rabbino Capo che per\u00f2 esclude l'autorit\u00e0 sugli ebrei della Federation of Synagogues o quelli della Union of Orthodox Hebrew Congregations o altri movimenti specifici, come i \"Masorti\", l'Ebraismo riformato e l'Ebraismo liberale.\nLe forme precise dell'ebraismo durante i tempi di Mos\u00e8 o durante le ere della \"Mishnah\" e Talmud non si possono oggi conoscere ma gli ebrei ortodossi credono che l'ebraismo ortodosso contemporaneo mantenga la stessa filosofia basilare e struttura legale che esisteva allora e in tutto il corso della storia ebraica mentre le altre denominazioni se ne distaccano. L'ebraismo ortodosso che esiste oggigiorno \u00e8 reputato dai suoi appartenenti di essersi sviluppato dal tempo di Mos\u00e8 fino alla \"Mishnah\" e al Talmud per poi continuare attraverso la \"Legge orale\" e la letteratura rabbinica, fino al tempo presente.\nQuale risposta all'Et\u00e0 dell'Illuminismo all'emancipazione ebraica e all\"'Haskalah\", diversi elementi dell'ebraismo tedesco cercarono di riformarne le pratiche e credenze all'inizio del XIX secolo. Si tent\u00f2 di modernizzare l'istruzione in base agli studi contemporanei, si neg\u00f2 l'ispirazione divina assoluta della Torah dichiarando che solo quelle leggi bibliche che riguardavano l'etica erano vincolanti, si dichiar\u00f2 infine che non si doveva considerare il resto dell'Halakhah (Legge ebraica) come normativa per gli ebrei in generale.\nCome reazione all'emergere dell'Ebraismo riformato, si afferm\u00f2 un gruppo di ebrei tradizionalisti che sostenevano i valori dell'Haskalah ma che volevano difendere l'interpretazione tradizionale conservatrice della Legge ebraica. Tale gruppo era guidato dal rabbino Samson Raphael Hirsch, il quale nel 1854 sosteneva che\nHirsch asseriva che l'ebraismo richiede un'applicazione del pensiero della Torah su tutto il campo dell'esperienza umana, incluse le discipline secolari. Il suo approccio venne chiamato \"Torah im Derech Eretz\" ( \u2013 Torah con \"la via della Terra\"), o \"neo-ortodossia.\" Mentre insisteva su una stretta aderenza alle credenze e pratiche ebraiche, riteneva che gli ebrei dovessero impegnarsi e influenzare il mondo moderno e incoraggiava quegli studi secolari che fossero stati compatibili con il pensiero biblico. Questo modello di coinvolgimento religioso e secolare \u00e8 stato evidenziato molte volte nella storia ebraica. Si pensa infatti che fosse una caratteristica degli ebrei di Babilonia durante le ere amoraiche e gaoniche, come anche durante l'et\u00e0 d'oro della cultura ebraica nella Spagna medievale, comprovata dal loro coinvolgimento con le societ\u00e0 musulmana e cristiana. Sembrava quindi una replica all'innovazione culturale e scientifica.\nAlcuni studiosi affermano che l'ebraismo ortodosso moderno scatur\u00ec dalle realt\u00e0 religiose e sociali dell'ebraismo europeo occidentale. Mentre la maggioranza degli ebrei considerano oggi l'ebraismo ortodosso moderno come tradizionale, alcuni gruppi nell'ambito della comunit\u00e0 ortodossa pi\u00f9 stretta pensano che invece non sia cos\u00ec. I neo-ortodossi asseriscono che le opinioni di Hirsch non vengano seguite accuratamente dall'ortodossia moderna.\nDifferenze interne ma principi in comune.\nLa fede centrale dell'ebraismo ortodosso \u00e8 che la Torah, composta da \"Legge Orale\" e \"Tanakh\", sia data sui Nomi di Dio nella Bibbia direttamente a Mos\u00e8 ed \u00e8 valida sempre ed ovunque. L'ebraismo \"Haredi\" afferma che non pu\u00f2 assolutamente esser pi\u00f9 cambiata, in nessun modo. In base a questo tutti gli ebrei devono vivere secondo i Comandamenti e la Legge ebraica.\nPoich\u00e9 non esiste un'unica \"istituzione\" ortodossa, non esiste uno specifico ordine canonico di principi di fede. Piuttosto ciascun gruppo ortodosso ritiene di essere un erede non-esclusivo della tradizione ricevuta dalla teologia ebraica mentre contemporaneamente accetta alla lettera i 13 principi della fede di Maimonide.\nData questa flessibilit\u00e0 filosofica sono possibili punti di vista varianti, particolarmente in aree non specificamente marcate dalla Halakhah. Ne risulta una gamma relativamente vasta di \"hashqafoth\" (sing. \"hashkafa\" \u2013 \"visione del mondo\", Weltanschauung) nell'ambito dell'ortodossia ebraica. Le differenze pi\u00f9 grandi tra le varie correnti ortodosse sono anche in base a:\nCorrenti ortodosse.\nLe succitate differenze vengono applicate da vari gruppi ortodossi che possiedono notevoli diversit\u00e0 sociali e qualche diversit\u00e0 di interpretazione dell'Halakhah. Tali gruppi, in generale, comprendono l'Ebraismo Ortodosso Moderno e l'Ebraismo Haredi, con la maggioranza degli ebrei chassidici appartenenti a quest'ultima categoria.\nPratica.\nQuando la maggioranza degli ebrei ortodossi deve esser guidata nell'osservanza della Legge ebraica si appella allo Shulchan Aruch (\"Codice della Legge Ebraica\" composto nel XVI secolo da Rabbi Joseph ben Ephraim Karo) insieme ai rispettivi commentari. Conseguentemente esiste a livello generico un alto grado di uniformit\u00e0 tra gli ortodossi. Per\u00f2 nei dettagli ci sono variazioni: le decisioni possono esser basate sui codici standardizzati della Legge ebraica che si sono sviluppati nei secoli ma anche su svariate \"responsa\". Tali codici e responsa possono differire tra loro in merito ai particolari, in genere per\u00f2 le differenze sono il risultato della diaspora ebraica e il successivo sviluppo di differenze tra le regioni che hanno prodotto differenze nella pratica religiosa. (vedi \"minhag\").\nL'ebraismo ortodosso esalta le regole dello Kashrut, Shabbat, purezza familiare e \"Tefilah\" (preghiera).\nEsteriormente gli ebrei ortodossi possono spesso esser identificati per il loro abbigliamento e tipo di vita familiare. Le donne ortodosse tradizionalmente vestono con modestia, coprendo la maggior parte del corpo. Inoltre molte donne coniugate si coprono la testa, spesso con un velo (foulard), una fascia o, a volte, una parrucca. Gli uomini ortodossi usualmente indossano uno zucchetto, noto come \"kippah\", e spesso anche della frange chiamate \"tzitzit\".\nI \"Haredi\" Ashkenaziti portano la barba, indossano vestiti e cappelli neri.\nCredenze.\nL'ebraismo ortodosso si compone di gruppi differenti con credenze, pratiche e teologie che si intrecciano tra loro, sebbene tutti i movimenti ortodossi condividano gli stessi principi delle credenze centrali.\nCollettivamente l'Ortodossia si considera l'unica vera erede della tradizione ebraica. I movimenti ebraico-ortodossi usualmente reputano tutti i movimenti non-ortodossi deviazioni inaccettabili dell'ebraismo autentico; sia a causa dei dubbi di questi ultimi in merito alla Rivelazione verbale della Torah Scritta e Orale, sia per il loro rifiuto di accettare i precedenti halakhici come vincolanti. Perci\u00f2 la maggioranza dei gruppi ortodossi giudica tutte le forme non-ortodosse come eretiche.\nL'ebraismo ortodosso afferma il monoteismo, la fede in un solo Dio. Tra le spiegazioni approfondite di tale fede si annovera il razionalismo maimonideo, il misticismo cabalista e la filosofia chassidica (Chassidut). Alcuni asseriscono anche l'onniscienza auto-limitata (teologia elucidata da Gersonide nel suo \"Le Guerre del Signore\").\nL'ebraismo ortodosso crede nell'identit\u00e0 storica degli ebrei. L'ebreo \u00e8 colui che \u00e8 nato da madre ebrea o che si converte all'Ebraismo secondo la Legge e le tradizioni ebraiche. L'ortodossia rifiuta quindi la discendenza patrilinea quale mezzo per stabilire l'identit\u00e0 nazionale ebraica. Nello stesso modo l'ortodossia condanna fortemente il matrimonio misto: l'esogamia \u00e8 vista come un rigetto deliberato dell'ebraismo e la persona esogama viene effettivamente tagliata fuori dalla maggioranza delle comunit\u00e0 ebraiche. Alcune organizzazioni ebraiche per\u00f2 forniscono assistenza alle coppie miste.\nL'ebraismo ortodosso ritiene che le parole della Torah, comprese sia quelle della Legge Scritta (Pentateuco) sia quelle parti della Legge Orale che sono \"halacha leMoshe m'Sinai\", sono state dettate da Dio a Mos\u00e8 e rimangono inalterate fino ad oggi. Le leggi contenute nella Torah Scritta furono ricevute insieme a dettagliate spiegazioni su come applicarle e interpretarle con la Legge Orale. Sebbene gli ebrei ortodossi credano che molti elementi della legge religiosa attuale furono decretati o aggiunti dai rabbini come \"recinti\" intorno alla legge, tutti gli ebrei ortodossi credono ci sia uno strato basilare di Legge Sinaitica e che questo strato centrale delle leggi religiose che conoscono oggi gli ebrei sia quindi direttamente derivato dal Sinai e riflette fedelmente il Volere Divino. A causa di ci\u00f2 gli ebrei ortodossi asseriscono che si debba stare estremamente attenti nel cambiare o adattare la Legge ebraica. L'ebraismo ortodosso ritiene che, data l'origine divina della Legge ebraica, non si debba compromettere alcun principio di base a causa di mutevoli condizioni politiche, sociali o economiche; in tale senso la \"creativit\u00e0\" e lo sviluppo delle Legge ebraica sono fondamentalmente limitati.\nCi sono comunque notevoli discordie interne nell'ebraismo ortodosso, particolarmente tra Ebraismo Haredi e Ebraismo Ortodosso Moderno, circa l'estensione e le circostanze in cui la corretta applicazione della Halakhah dovrebbero essere riesaminate quale risultato di circostanze mutevoli. Come regola generica gli ebrei Haredi credono che, quando possibile, la legge debba esser mantenuta come interpretata dalle loro autorit\u00e0 della Halakhah, nella convinzione che non sia stata mai cambiata. Le autorit\u00e0 dell'Ortodossia Moderna sono pi\u00f9 predisposte ad assumere che, dopo un esame scrupoloso, identici principi possano condurre ad applicazioni diverse nel contesto della vita moderna. Per l'ebreo ortodosso l'Halakhah \u00e8 una guida, la Legge di Dio che governa la struttura della vita quotidiana dal momento in cui ci si sveglia al momento in cui si va a letto. Include codici di comportamento per una vasta gamma di circostanze (anche ipotetiche). Esiste comunque una quantit\u00e0 di meta-principi che regolano il processo halakhico e, dato un caso nel quale ci sia contrasto tra una specifica halakhah e un meta-principio, il meta-principio spesso predomina. Come esempi di meta-principi halakhici si possono citare: il \"Deracheha Darchei Noam\" - le vie della Tora sono piacevoli; il \"Kavod Habriyot\" - rispetto fondamentale degli esseri umani; il \"Pikuach Nefesh\" - la santit\u00e0 della vita umana.\nL'ebraismo ortodosso afferma che la Legge Scritta fu trasmessa sul Monte Sinai insieme alla Legge Orale. Le parole della Torah (Pentateuco) sono state dette a Mos\u00e8 da Dio; le leggi contenute nella Torah scritta, le 613 \"Mitzvot\", sono state date insieme a dettagliate spiegazioni nella tradizione orale su come osservarle e interpretarle. Inoltre la Legge Orale comprende quei principi destinati a creare nuove regole. Si ritiene che la Legge Orale sia stata trasmessa con un elevato grado di esattezza. I teologi ebraici, che scelgono di sottolineare la natura evolutiva della Halakhah, spesso citano una famosa storia del Talmud, dove Mos\u00e8 viene magicamente trasportato nella casa di studio di Rabbi Akiva ed \u00e8 chiaramente incapace di capire la discussione che si sta svolgendo.\nSecondo l'ebraismo ortodosso la legge ebraica si basa attualmente sui comandamenti della Torah come interpretati dalle discussioni e dibattiti contenuti nella letteratura rabbinica classica, specialmente nella Mishnah e nel Talmud. L'ortodossia quindi afferma che l'Halakhah rappresenti il \"Volere di Dio\", sia direttamente o quanto pi\u00f9 direttamente possibile. Le leggi scaturiscono dalla parola di Dio nella Torah, ottenute usando una serie di regole anch'esse rivelate da Dio a Mos\u00e8 sul Monte Sinai e ne sono derivate in assoluta esattezza e attenzione, pertanto anche la Legge Orale viene considerata la parola di Dio. Se alcuni particolari della Legge ebraica si fossero perduti nei millenni successivi, essi sono stati certamente ricostruiti secondo consistenti regole interne.\nSecondo questa prospettiva i rabbini mishnahici e talmudici sono pi\u00f9 vicini alla Rivelazione Divina; come corollario si deve essere estremamente \"conservatori\" nel cambiare o adattare la Legge. Inoltre l'ebraismo ortodosso asserisce che, data l'origine divina della Legge, qualsiasi cambiamento dovuto a situazioni politiche, sociali o altro, debba essere evitato. L'ebreo ortodosso studia il Talmud per il piacere, la gioia e la santit\u00e0 che ne derivano: tale attivit\u00e0 viene considerata la pi\u00f9 grande mitzvah di tutte."}
{"id": "1896995", "revid": "640277", "url": "https://it.wikipedia.org/wiki?curid=1896995", "title": "Dedefra", "text": ""}
{"id": "1896996", "revid": "767487", "url": "https://it.wikipedia.org/wiki?curid=1896996", "title": "Roberto Marconcini", "text": "Carriera.\nDopo gli inizi nella squadra del suo paese, passa giovanissimo nelle giovanili del dove non riuscir\u00e0 mai ad esordire in prima squadra. Nel 1969 viene ceduto alle Spezia in Serie C dove disputa il suo primo torneo da titolare.\nNel 1970 approda alla del presidente Paolo Mazza. Diventa il portiere della promozione del 1973 sotto la guida di Mario Caciagli.\nDopo un anno di Serie B con la SPAL, Marconcini passa al di Ilario Castagner e con gli umbri viene di nuovo promosso, stavolta in Serie A dove Marconcini esordisce il 5 ottobre 1975 a Perugia contro il nella partita terminata con il risultato di 0-0.\nDopo due anni di Serie A, Marconcini torna in Serie B prima con l' (dove ottiene la promozione nella stagione 1977-1978, senza venir confermato per l'annata successiva) e successivamente con il .\nNel 1981 scende di nuovo, stavolta in Serie C1, con la e quindi col Trento dove chiuse con il calcio giocato nel 1984.\nIn carriera ha collezionato complessivamente 50 presenze in Serie A e 162 presenze in Serie B."}
{"id": "1897002", "revid": "729019", "url": "https://it.wikipedia.org/wiki?curid=1897002", "title": "Sclerite (medicina)", "text": "Per sclerite in campo medico, si intende un'infiammazione della sclera (la membrana che protegge buona parte del bulbo oculare).\nEpidemiologia.\nLa malattia si manifesta principalmente nei soggetti pi\u00f9 anziani\nEziologia.\nLa cause sono di diversi tipi: l'idiopatica, quella associata a determinate malattie quali l'artrite reumatoide o la granulomatosi di Wegener, ma possono anche essere causate dall'uso di agenti chimici.\nTerapia.\nNei casi pi\u00f9 gravi si opera chirurgicamente, mentre in quelli pi\u00f9 lievi si somministrano farmaci quali i corticosteroidi."}
{"id": "1897003", "revid": "834", "url": "https://it.wikipedia.org/wiki?curid=1897003", "title": "Scleriti", "text": ""}
{"id": "1897004", "revid": "729019", "url": "https://it.wikipedia.org/wiki?curid=1897004", "title": "Mario Poltronieri", "text": "Biografia.\nFiglio del violinista Alberto Poltronieri, dopo un'esperienza come pilota e collaudatore per la Abarth (nel corso della sua carriera stabil\u00ec 112 record di velocit\u00e0 sulle curve sopraelevate del circuito di Monza e corse la Mille Miglia dal 1954 al 1957), inizi\u00f2 a lavorare per la Rai a partire dal 1961 impartendo lezioni di guida in una rubrica del luned\u00ec sera intitolata \"Ruote e strade\". A partire dal 1964 inizi\u00f2 la propria attivit\u00e0 come giornalista sportivo commentando gli incontri della Nazionale di baseball italiana per poi prendere il posto di Piero Casucci nel ruolo di commentatore dei gran premi di motociclismo e Formula 1 nel 1968.\nAssunto definitivamente in RAI a partire dal 1971, per oltre vent'anni Poltronieri condurr\u00e0 trasmissioni e telegiornali a carattere sportivo, ricoprendo nel contempo il ruolo di commentatore Rai nelle gare del Mondiale di Formula 1, dapprima da solo e in seguito assieme ad altri giornalisti o esperti del settore (fra cui Ezio Zermiani e Clay Regazzoni). Pensionato al termine della stagione 1994, negli anni successivi Poltronieri collaborer\u00e0 come esperto per alcune emittenti televisive, fra cui la stessa Rai (dove condurr\u00e0, nella stagione 1995, il \"Processo alla Formula 1\"), Odeon TV (dove curava il Processo al Gran Premio assieme a Marcello Sabbatini e Alberto Bortolotti, in diretta la domenica sera) ed Eurosport.\nAlle elezioni europee del 1999 si \u00e8 candidato nella circoscrizione nord-ovest nelle liste di Rinnovamento Italiano, movimento alleato col centrosinistra guidato da Lamberto Dini. Lo scarso risultato della lista gli ha impedito di accedere al Parlamento europeo.\nPer alcune edizioni \u00e8 stato ospite fisso del programma televisivo \"Griglia di partenza\" condotto da Franco Bobbiese per l'emittente Telenova.\nMario Poltronieri muore all'et\u00e0 di 87 anni il 18 gennaio 2017, nella propria casa a Milano."}
{"id": "1897006", "revid": "124855719", "url": "https://it.wikipedia.org/wiki?curid=1897006", "title": "Mehmed Ba\u017edarevi\u0107", "text": "Carriera.\nGiocatore.\nClub.\nConsiderato uno dei migliori calciatori bosniaci di sempre, inizi\u00f2 la carriera con lo \u017deljezni\u010dar nel 1979. Con la squadra di Sarajevo gioc\u00f2 pi\u00f9 200 partite e raggiunse le semifinali di Coppa UEFA Coppa UEFA 1984-1985 sotto la guida di Ivica Osim. Nel 1987 si trasfer\u00ec in Francia al dove conquist\u00f2 il premio di miglior calciatore straniero di Francia nel 1989.\nNel 1996 pass\u00f2 al N\u00eemes Olympique e prima di annunciare il suo ritiro nel 1999, milit\u00f2 per un anno in Svizzera nell'\u00c9toile Carouge FC.\nNazionale.\nDurante la sua attivit\u00e0, gioc\u00f2 per la e per la . Con la Jugoslavia vanta 54 presenze impreziosite da tre reti, la partecipazione al e ai Giochi olimpici di . Nonostante la classe cristallina, \u00e8 ricordato anche per un fatto spiacevole: durante la partita di qualificazione al tra la sua Nazionale e la , lo sportivo sput\u00f2 all'arbitro turco Yusuf Namo\u011flu. Per questo incidente, fu costretto a saltare la rassegna mondiale.\nAllenatore.\nInizi\u00f2 la carriera di allenatore nel Sochaux come assistente e allenatore delle riserve. Nel 2003 fu alla guida dell'Istres, che port\u00f2 alla promozione nel 2004 in Ligue 1. Nel 2005 and\u00f2 in Tunisia all'\u00c9toile Sportive du Sahel e raggiunse la finale della CAF Champions League persa contro l'Al-Ahly.\nNel 2006 si trasfer\u00ec in Qatar all'Al-Wakrah Sports Club e successivamente, nel 2007, ritorn\u00f2 in Francia, questa volta al Grenoble, con cui raggiunse la sua seconda promozione in massima serie. Nel settembre 2010 lascia il Grenoble e l'11 giugno 2011 firma un biennale col Sochaux. Il 13 dicembre 2014 divent\u00f2 Commissario Tecnico della Nazionale di calcio della Bosnia ed Erzegovina, nel tentativo di far raggiungere alla squadra un posto per Euro 2016, che si dimostr\u00f2 pi\u00f9 complicato del previsto in quanto la squadra (nonostante partisse favorita per arrivare tra le prime 2 insieme al Belgio nel girone) al suo arrivo era quinta (e penultima) con 2 punti e a -4 sul terzo posto (presieduto da Cipro) e -6 dal secondo (presieduto dal Galles). Delle 6 partite rimanenti la squadra ne vinse 5, perdendo solo per 3-1 in casa del Belgio, arrivando terza con 17 punti, arrivando terza e qualificandosi cos\u00ec per i playoffs, per giunta come la migliore delle teste di serie e pesc\u00f2 l'Irlanda; tuttavia ad aver la meglio furono i nordici, che dopo aver pareggiato per 1-1 in casa degli slavi a Zenica, al ritorno vinsero per 2-0 a Dublino con doppietta di Jonathan Walters aggiudicandosi cos\u00ec la qualificazione alla competizione continentale a scapito della Bosnia il 16 novembre 2015. Il mese successivo, nel dicembre 2015 gli venne prolungato il contratto sino al giugno 2018. Il 5 dicembre 2017 conferma le sue dimissioni dopo la mancata qualificazione al Mondiale."}
{"id": "1897010", "revid": "104458", "url": "https://it.wikipedia.org/wiki?curid=1897010", "title": "Lamina d'oro", "text": ""}
{"id": "1897018", "revid": "486946", "url": "https://it.wikipedia.org/wiki?curid=1897018", "title": "Filippo di Fiandra", "text": ""}
{"id": "1897025", "revid": "287204", "url": "https://it.wikipedia.org/wiki?curid=1897025", "title": "Mehmed Bazdarevic", "text": ""}
{"id": "1897032", "revid": "1982", "url": "https://it.wikipedia.org/wiki?curid=1897032", "title": "Eburrana", "text": ""}
{"id": "1897056", "revid": "986213", "url": "https://it.wikipedia.org/wiki?curid=1897056", "title": "Fran\u00e7ois-Henri de Franquetot de Coigny", "text": "Biografia.\nEntrato nei moschettieri all'et\u00e0 di quindici anni, fece le prime esperienze nella guerra dei sette anni. Brigadiere di cavalleria nel 1756, serv\u00ec nell'Armata di Germania e prese parte alla conquista di Hannover (1757), quindi combatt\u00e9 ad Hastenbeck e a Minden. Passato nell'armata del conte di Clermont nel 1758, prese parte alla battaglia di Krefeld, cos\u00ec come alle azioni di Corbach e Warbourg (1760). Alla fine della campagna fu nominato maresciallo di campo e impiegato nell'Armata del Basso Reno, dove comand\u00f2 svariate unit\u00e0.\nColonnello generale dei Dragoni nel 1771, governatore di Cambrai (1773), fu impiegato nell'Armata di Bretagna e Normandia dal 1\u00ba giugno 1778 promosso quindi tenente generale (1\u00ba marzo 1780).\nFu nominato pari di Francia nel 1787, ed eletto deputato per la nobilt\u00e0 di Caen agli Stati generali del 1789.\nDurante la Rivoluzione francese, scelse di emigrare nel 1791 per unirsi all'esercito realista, con cui partecip\u00f2 ad operazioni controrivoluzionarie. Ebbe il comando della \"Maison militaire du Roi\" sino al suo scioglimento nel novembre 1792. Luigi XVIII gli affid\u00f2 allora varie missioni diplomatiche. Pass\u00f2 quindi al servizio del Portogallo, dove ottenne il grado di capitano generale, grado equivalente a quello di maresciallo di Francia.\nRientrato in Francia con Luigi XVIII nel 1814 fu nominato nuovamente pari di Francia; segu\u00ec il sovrano a Gand durante i Cento Giorni, dopo i quali fu designato governatore dell'H\u00f4tel des Invalides. Coigny ricevette il bastone di maresciallo di Francia il 3 luglio 1816. Mor\u00ec il 19 maggio 1821 e fu inumato all'H\u00f4tel des Invalides.\nSua nipote spos\u00f2 il generale Sebastiani."}
{"id": "1897060", "revid": "729019", "url": "https://it.wikipedia.org/wiki?curid=1897060", "title": "Enrico Muricchio", "text": "Biografia.\nNacque a Portocannone il 22 maggio 1910, figlio di Giuseppe e Luisa Muricchio Fu lo zio medico, del quale rinnovava il nome, che dopo la maturit\u00e0 conseguita al convitto nazionale Mario Pagano di Campobasso, lo indirizz\u00f2 verso gli studi in medicina. Si iscrisse all'Universit\u00e0 la Sapienza di Roma, dove si laure\u00f2 in medicina a soli 23 anni. Dopo la laurea frequent\u00f2 l'Accademia di sanit\u00e0 militare interforze di Firenze da dove, da sottotenente medico di complemento, fu destinato a prestare servizio presso il 23\u00ba Reggimento d'artiglieria di stanza a Trieste. All'approssimarsi dello scoppio della guerra d'Etiopia part\u00ec volontario per l'Africa Orientale Italiana, salpando da Napoli alla volta di Mogadiscio il 22 settembre 1935. Al suo arrivo in colonia venne temporaneamente destinato all'ospedale militare di Baidoa, citt\u00e0 posta a 250 km a nord-ovest della capitale. Poco dopo ricevette la sua destinazione definitiva, assumendo l'incarico di ufficiale medico responsabile, al IX Battaglione arabo-somalo indigeni. Nel campo si fece subito apprezzare per le sue doti umane, oltre che professionali, sia dai suoi commilitoni italiani che dalla popolazione locale degli ascari. Ai quali dedica visite e cure mediche nelle ore libere dagli impegni di ufficiale sanitario del campo. Il 19 maggio del 1936 durante una battaglia sul monte Dunun viene ucciso in combattimento.\nRiportiamo uno stralcio del rapporto stilato dal tenente cappellano militare P. Mario Monegat, indirizzato al Governatorato di Galla e Sidama, che pi\u00f9 di tutto riesce a rendere l'idea dell'accaduto, senza l'enfasi inevitabilmente contenuta nella motivazione della successiva Medaglia d'oro:\n\u00ab [...] il s. ten medico Muricchio evidentemente dal posto di medicazione, a ridosso dell'amba, si era coraggiosamente portato nella zona pi\u00f9 cruenta della mischia in primissima linea. Qui partecip\u00f2 al combattimento secondo le testimonianze di ufficiali e di ascari del IX Btg. Arabo-Somalo. Sopraffatto e venutagli a mancare le munizioni si difese coraggiosamente e disperatamente colla baionetta presa ad un ascari caduto. Alla fine, e nell'immediato momento in cui veniva circondato, scagli\u00f2 contro il nemico soverchiante la baionetta e poi dei sassi, riuscendo ad aprirsi un varco fra le orde incalzanti, raggiungendo cos\u00ec un uadi \"(letto del torrente in secca)\" che ha inizio a ridosso dell'amba. Poich\u00e9 da questo punto egli ebbe successivamente a portarsi sulla cresta dell'Amba, in direzione della strada di Uadar\u00e0 dove era impegnata la quarta compagnia, mentre avrebbe potuto salvarsi seguendo l'uadi verso cui si era incamminato, si suppone che egli siasi recato in quel posto per curare il capitano Baldi, rimasto ferito in quella localit\u00e0. Quivi trov\u00f2 gloriosa morte.\u00bb\nLo stesso episodio \u00e8 cos\u00ec descritto dal Comandante del Battaglione in una lettera diretta al Generale Vincenzo Muricchio, suo proz\u00eco: \u00abIl combattimento si iniziava alle ore 10.15 del 19 maggio alle falde del monte Dunun. Il sottotenente dott. Muricchio aveva messo il posto di medicazione dietro un termitaio, che, se in un primo tempo poteva sembrare un buon riparo, \u00e8 venuto a trovarsi, nel corso del combattimento, sito molto esposto a causa dei tiri che venivano dai fianchi. Il sottotenente Muricchio tuttavia con ammirevole calma e serenit\u00e0 continuava a compiere le medicazioni ed avviava indietro, in posto pi\u00f9 riparato, i feriti medicati.\nMentre si accingeva a curare un ferito grave steso sulla barella veniva avvertito che nuclei ribelli s'erano gi\u00e0 infiltrati e minacciavano da vicino il posto di medicazione. Il Muricchio allora, messosi a fianco del termitaio, teneva testa con la pistola al gruppo ormai vicinissimo. La sua decisione e la sua fermezza hanno fatto arrestare la foga e la baldanza dei ribelli. Ci\u00f2 gli dava modo di potersi portare indietro. Accortosi di aver esaurite le munizioni della pistola, prendeva allora la baionetta di un ascaro caduto e fu visto poco dopo assalito e difendersi con essa da altro gruppo di ribelli. Scomparve come l'eroe della leggenda nel turbine di una mischia feroce\u00bb.\nIn seguito a quest'episodio il suo Battaglione prese il nome di \u201cIX Battaglione arabo-somalo Muricchio\u201d. Oltre ad essere stato insignito della Medaglia d'oro al valor militare alla memoria, gli sono state dedicate diverse strade, oltre che nel suo paese natale, Portocannone, a Campobasso, a Caserta, l'ex ospedale militare di Napoli, la scuola di Portocannone e l'aula magna di medicina dell'universit\u00e0 di Milano e della Accademia di sanit\u00e0 militare interforze di Firenze. Nel 1937 gli viene intitolato l'ospedale militare di Gimma, nell'attuale Somalia, allora sede del Governatorato di Galla e Sidama. Nello stesso anno gli venne intitolato l'ospedale militare di Trieste. Lo Sci Club di Pescopennataro (Isernia) porta il suo nome.\nNel 1974 le spoglie mortali dell'eroe, che fino ad allora riposavano nel cimitero militare di Neghelli, hanno compiuto il percorso inverso rientrando in Italia dall'Etiopia, e sono state restituite alla famiglia con cerimonia solenne."}
{"id": "1897066", "revid": "287204", "url": "https://it.wikipedia.org/wiki?curid=1897066", "title": "Jos\u00e8 Carreras", "text": ""}
{"id": "1897067", "revid": "135224", "url": "https://it.wikipedia.org/wiki?curid=1897067", "title": "I solisti veneti", "text": ""}
{"id": "1897094", "revid": "767487", "url": "https://it.wikipedia.org/wiki?curid=1897094", "title": "Sagas", "text": "Sagas \u00e8 il secondo album della band folk/viking metal tedesca Equilibrium; \u00e8 stato pubblicato il 27 giugno 2008."}
{"id": "1897097", "revid": "729019", "url": "https://it.wikipedia.org/wiki?curid=1897097", "title": "Heckler &amp; Koch UCP", "text": "La UCP (\"Ultimate Combat Pistol\") \u00e8 una pistola semiautomatica prodotta dalla Heckler &amp; Koch. Conosciuta anche come P46.\nDettagli.\nLa HK UCP \u00e8 una pistola commissionata dalla Bundeswehr come completamento del progetto sulle armi da difesa personale iniziato con la personal Defense Weapon MP7. La P46 infatti utilizza lo stesso tipo di cartucce, il 4,6 \u00d7 30 mm.\nCome la diretta concorrente FN Five-seveN (anche lei accoppiata ad un personal Defense Weapon, il P90), prodotta dalla Fabrique Nationale de Herstal, la UCP ha la capacit\u00e0 di penetrare un giubbotto antiproiettile.\nL'aspetto esteriore della UCP \u00e8 ricalcato sullo stile della P2000, con controllo ambidestro e slitta Picatinny per l'uso di accessori.\nL'arma \u00e8 rimasta sotto forma di progetto fino al 2006 ed in seguito \u00e8 stata presa in carico in piccoli numeri dalla Bundeswehr per un periodo di prova.\nNel luglio del 2009 il presidente della sezione statunitense della HK, Wayne Webber, ha detto che la produzione di questa pistola \u00e8 stata cancellata perch\u00e9 \"la HK trova che non fornisce prestazioni balistiche adeguate per una pistola\"."}
{"id": "1897098", "revid": "135224", "url": "https://it.wikipedia.org/wiki?curid=1897098", "title": "Heckler &amp; Koch P46", "text": ""}
{"id": "1897100", "revid": "436907", "url": "https://it.wikipedia.org/wiki?curid=1897100", "title": "Perfect Symmetry (album Keane)", "text": "Perfect Symmetry \u00e8 il terzo album in studio del gruppo musicale britannico Keane, pubblicato il 13 ottobre 2008 dalla Island Records.\nDescrizione.\n\"Perfect Symmetry\" \u00e8 il risultato di un processo di registrazione pi\u00f9 rilassato e creativo rispetto a quello per \"Under the Iron Sea\". Musicalmente, l'album segna un leggero distaccamento dalle sonorit\u00e0 piano rock caratteristiche del gruppo, con l'impiego di chitarre per la prima volta dai loro esordi musicali e un largo uso di sintetizzatori, cos\u00ec come la sperimentazione con altri strumenti, come il sassofono e arrangiamenti d'archi. Notevole \u00e8 anche l'emergere di uno stile synth pop anni ottanta nella maggior parte dei brani come in \"Spiralling\" e in \"Again and Again\". Uno dei pochi brani piano-driven dell'album \u00e8 l'omonimo \"Perfect Symmetry\".\nLa lista tracce \u00e8 stata resa pubblica dal gruppo il 17 agosto 2008 attraverso il proprio sito ufficiale.\nIn questo album inoltre ha contribuito anche il bassista Jesse Quin, unitosi ai Keane a partire dal 2007 inizialmente come elemento di supporto dal vivo. Quin sarebbe divenuto un membro ufficiale soltanto tre anni pi\u00f9 tardi."}
{"id": "1897106", "revid": "1354930", "url": "https://it.wikipedia.org/wiki?curid=1897106", "title": "Didier Rous", "text": "Professionista dal 1993 al 2007, vinse una tappa al Tour de France e due titoli nazionali in linea.\nCarriera.\nRous pass\u00f2 professionista nel 1993 con la Gan; nel 1996 si classific\u00f2 secondo alla Freccia Vallone, battuto da Lance Armstrong, andando quindi a rappresentare la Francia nella prova su strada ai Giochi olimpici di Atlanta. Durante la stagione 1997 si aggiudic\u00f2 la tappa di Montb\u00e9liard al Tour de France: quell'anno si era trasferito alla Festina, e proprio con questa squadra fu escluso dal Tour de France 1998 in seguito allo scandalo Festina.\nNel 2000 pass\u00f2 alla Bonjour, la nuova squadra di Jean-Ren\u00e9 Bernaudeau: nello stesso anno vinse la Paris-Camembert battendo proprio Armstrong. Nel 2001 ottenne buoni risultati: vinse infatti la Quatre Jours de Dunkerque e il Troph\u00e9e des Grimpeurs, si laure\u00f2 campione nazionale francese in linea e concluse all'undicesimo posto il Tour de France, suo miglior piazzamento nella \"Grande Boucle\". Nel 2003 fece il bis ai campionati nazionali in linea, poi nel 2004 si aggiudic\u00f2 il Grand Prix de Ouest-France. L'11 giugno 2007 annunci\u00f2 quindi il ritiro dall'attivit\u00e0 in ragione di problemi di salute.\nNel biennio 2009-2010 ha ricoperto la carica di direttore sportivo alla Bbox Bouygues Telecom, nuova denominazione della squadra di Bernaudeau, per cui gi\u00e0 aveva gareggiato dal 2000 al 2007. Dal 2011 al 2017 ha fatto parte dello staff tecnico della Cofidis, mentre dal 2018 \u00e8 direttore sportivo della Vital Concept/B&amp;B Hotels."}
{"id": "1897107", "revid": "599013", "url": "https://it.wikipedia.org/wiki?curid=1897107", "title": "C\u00e9sar Cueto", "text": "Con la Nazionale peruviana ha vinto la Copa Am\u00e9rica 1975 e ha partecipato a due edizioni dei Mondiali: nel 1978 e nel 1982\nA livello di club ha ottenuto grandi successi con Alianza Lima (Per\u00f9) e Atletico Nacional (Colombia), risultando uno dei calciatori pi\u00f9 rappresentativi delle due squadre.\nCarriera.\nDebutta nel 1969 con l'Alianza Lima come ala sinistra.\nNel 1977, insieme agli altri due calciatori peruviani Te\u00f3filo Cubillas e Hugo Sotil, forma un trio offensivo formidabile. Con loro, la squadra aliancista gioca 87 partite (segnando 178 reti) e vince 2 titoli nazionali (1977 e 1978). Nel 1978 raggiunge la semifinale della Copa Libertadores e la squadra segna 28 reti in 10 partite.\nNel 1979, Cueto passa all'Atl\u00e9tico Nacional, dove fa coppia con Guillermo La Rosa. In Colombia si trova bene, tanto che diventa il vero leader e capitano della squadra, vincendo il Campionato di calcio colombiano nel 1981.\nNel 1984 viene acquistato dall'Am\u00e9rica de Cali e vince subito il campionato colombiano giocando come capitano della squadra. Nel 1985, alla sua seconda stagione con la maglia rossa, subisce un grave infortunio: la rottura dei legamenti del ginocchio destro, che lo costringer\u00e0 a uno stop di circa 9 mesi. Dopo l'infortunio Cueto continua a giocare per altri due anni, con il Deportivo Pereira e il C\u00facuta Deportivo F\u00fatbol Club.\nNel 1988 torna in patria e decide di ritirarsi dall'attivit\u00e0 agonistica."}
{"id": "1897108", "revid": "172126", "url": "https://it.wikipedia.org/wiki?curid=1897108", "title": "Embolia gassosa", "text": ""}
{"id": "1897112", "revid": "172126", "url": "https://it.wikipedia.org/wiki?curid=1897112", "title": "Embolia lipidica", "text": ""}
{"id": "1897114", "revid": "172126", "url": "https://it.wikipedia.org/wiki?curid=1897114", "title": "Embolia adiposa", "text": ""}
{"id": "1897115", "revid": "78273", "url": "https://it.wikipedia.org/wiki?curid=1897115", "title": "Ischemia cerebrale", "text": ""}
{"id": "1897117", "revid": "729019", "url": "https://it.wikipedia.org/wiki?curid=1897117", "title": "Arco Film", "text": "La Arco Film \u00e8 stata una compagnia di produzione cinematografica italiana attiva negli anni sessanta in Italia e Francia, fondata da Alfredo Bini.\nFra il 1960 e il 1968 ha prodotto una ventina di film, fra cui tutte le opere di Pier Paolo Pasolini dall'esordio del 1961, \"Accattone\", a \"Edipo re\" del 1967.\nNel 1968 \u00e8 stata trasformata nella Finarco, in attivit\u00e0 fino al 1973."}
{"id": "1897119", "revid": "61051", "url": "https://it.wikipedia.org/wiki?curid=1897119", "title": "Rolls-Royce Gazelle", "text": ""}
{"id": "1897120", "revid": "300067", "url": "https://it.wikipedia.org/wiki?curid=1897120", "title": "Winston Garland", "text": "Carriera.\nGarland, dopo essere stato scelto al secondo giro dai Milwaukee Bucks nel draft NBA 1987, gioc\u00f2 per otto anni nella Lega Pro, con cinque diverse squadre, segnando in totale 4.799 punti.\nNella stagione 1993-94 venne ingaggiato dalla Benetton Pallacanestro Treviso, con la quale vinse la Coppa Italia."}
{"id": "1897121", "revid": "181699", "url": "https://it.wikipedia.org/wiki?curid=1897121", "title": "Alfredo Bini", "text": "Biografia.\nNel 1960 fonda la casa di produzione Arco Film, che inizia la propria attivit\u00e0 con \"Il bell'Antonio\", diretto da Mauro Bolognini, tratto dall'omonimo romanzo di Vitaliano Brancati. Lo stesso Ministro del turismo e dello spettacolo Alberto Folchi tenta di dissuadere Bini dall'affrontare un argomento a rischio di polemiche come quello dell'impotenza maschile.\nIn questa prima fase della propria carriera, Bini si concentra soprattutto sul film d'autore, facendo esordire nel 1961 Pier Paolo Pasolini con \"Accattone\", e producendo tutti i suoi film fino a \"Edipo re\" del 1967. I temi religiosi affrontati dall'autore in \"La ricotta\" e \"Il Vangelo secondo Matteo\" provocano tentativi di censura, che il produttore affronta con fermezza, sicuro delle proprie scelte.\nQuando nel 1969 il \"Satyricon\" di Gian Luigi Polidoro viene accusato di oscenit\u00e0, Bini risponde addirittura pubblicando \"Appunti per chi ha il dovere civile, professionale e politico di difendere il cinema italiano\", un \u00abpamphlet contro la repressione oscurantista del cinema\u00bb.\nIn realt\u00e0, quando produce \"Satyricon\", Bini ha gi\u00e0 abbandonato la politica produttiva pi\u00f9 coraggiosa, innovativa e di ricerca che ha portato avanti per quasi un decennio, a favore di un cinema alla moda, provocatorio in modo superficiale e innocuo, non problematico. Questo profondo cambiamento \u00e8 ben rappresentato dalla fine del rapporto con Pasolini (\"l\u2019ho abbandonato quando ho cominciato a sentire odore di morte\" dichiar\u00f2 in un'intervista) e dall'ultima produzione della Arco Film (e prima della Finarco, attiva fino al 1973), \"Bora Bora\" di Ugo Liberatore, esempio perfetto del genere erotico di ambientazione esotica.\nContemporaneamente all'attivit\u00e0 con la Finarco, Bini costituisce anche altre due societ\u00e0 minori, la \"Gerico Sound\" (1969-1975) e la \"Nuova Linea Cinematografica\" (1970-1974).\nA questa seconda fase della sua carriera appartengono i film diretti da Ugo Liberatore e da Piero Vivarelli (\"Il dio serpente\", \"Il Decamerone nero\", \"Codice d'amore orientale\"). L'unica produzione di un livello paragonabile al periodo Arco \u00e8 \"Lancillotto e Ginevra\" di Robert Bresson.\nIl 6 agosto 1994 viene nominato commissario straordinario del Centro Sperimentale di Cinematografia. Rimane in carica fino al 31 dicembre 1995.\nIl 28 novembre 2008, in gravi difficolt\u00e0 economiche, gli viene assegnato il vitalizio previsto dalla legge Bacchelli.\nMuore il 16 ottobre 2010 all'ospedale di Tarquinia, dove era ricoverato da alcuni giorni.\nVita privata.\n\u00c8 stato sposato con l'attrice Rosanna Schiaffino da cui ha avuto nel 1969 Annabella."}
{"id": "1897127", "revid": "716642", "url": "https://it.wikipedia.org/wiki?curid=1897127", "title": "Jorge Alcalde", "text": "Con la Nazionale peruviana conquist\u00f2 la Coppa America 1939 ai Giochi Bolivariani 1938.\nCarriera.\nNazionale.\nDebutt\u00f2 con la maglia della Nazionale del Per\u00f9 nella Copa Am\u00e9rica 1935, a 19 anni. Un anno dopo partecip\u00f2 alle Olimpiadi di Berlino, nel corso delle quali il Per\u00f9 raggiunse la semifinale battendo la Finlandia per 7-3 e l'Austria per 4-2. La vittoria contro gli austriaci, per\u00f2, fu annullata dalla FIFA, che ordin\u00f2 di giocare nuovamente la partita senza spettatori, provocando il ritiro del Per\u00f9. In quel torneo Alcalde segn\u00f2 un gol.\nNel 1938 \u00e8 nella rosa del Per\u00f9 che conquista la medaglia d'oro ai Giochi Bolivariani di Bogot\u00e0, in cui segna 5 gol in 3 incontri. anotando. Vince poi la Copa Am\u00e9rica 1939 e con 5 reti \u00e8 il secondo miglior marcatore del torneo dopo Teodoro Fern\u00e1ndez."}
{"id": "1897132", "revid": "729019", "url": "https://it.wikipedia.org/wiki?curid=1897132", "title": "Neurite ottica", "text": "Per neurite ottica s'intende un'infiammazione grave del nervo ottico, che pu\u00f2 comportare riduzione della vista fino all'ipovisione e alla cecit\u00e0. Tale patologia, infatti, pu\u00f2 giungere fino alla degenerazione del nervo ottico stesso, impedendo cos\u00ec la trasmissione dei segnali bioelettrici dalla retina alla corteccia cerebrale.\nEpidemiologia.\nLa malattia si manifesta principalmente nei giovani adulti, in un'et\u00e0 compresa tra 18 e 50 anni.\nEziologia.\nLe cause sono di diversa natura; a livello sistemico (generale), la pi\u00f9 comune risulta essere la sclerosi multipla, che causa un gonfiore del nervo ottico,; ma tra le cause sono da annoverare anche altre malattie autoimmuni e infezioni, come la tubercolosi, neuromielite ottica o la sifilide. Tuttavia, ancora oggi esistono cause sconosciute.\nSintomatologia.\nFra i sintomi il pi\u00f9 grave \u00e8 la perdita della vista, anche se nelle forme pi\u00f9 lievi il disturbo \u00e8 soltanto transitorio.\nTerapia.\nIl trattamento \u00e8 a base farmacologica: si somministrano corticosteroidi per via endovenosa."}
{"id": "1897133", "revid": "599013", "url": "https://it.wikipedia.org/wiki?curid=1897133", "title": "Juan Joya", "text": "Carriera.\nInizia la carriera professionistica nei Alianza Lima, dalla quale si separa nel 1960 per approdare in Argentina, al River Plate, dove rimane per una stagione, collezionando 21 presenze e 6 reti.\nNel 1961 passa al Pe\u00f1arol dove rimane fino al 1969. Con gli \"aurinegros\" Joya vince 6 titoli nazionali (1961, 1962 1964, 1965, 1967 e 1968), 2 Coppe Libertadores (1961 e del 1966), 2 Coppa Intercontinentale (1961, 1966) e una Supercoppa dei Campioni Intercontinentali (1969).\nNel 1970 \u00e8 tornato in patria, Al termine della stagione decide di ritirarsi dall'attivit\u00e0 agonistica tentando l'avventura di allenatore."}
{"id": "1897136", "revid": "2133950", "url": "https://it.wikipedia.org/wiki?curid=1897136", "title": "Blefarocalasi", "text": "Per blefarocalasi, in campo medico-oculistico, si intende una sindrome rara che si manifesta in donne di et\u00e0 media rappresentata da attacchi ripetuti di gonfiore (edema) della cute delle palpebre che si manifestano con arrossamento, dolenzia e marcata distensione dell'epidermide palpebrale. \nIl termine blefarocalasi non deve essere confuso con quello di dermatocalasi. Quest'ultimo \u00e8 rappresentato da un eccesso di cute che copre la palpebra stessa. \nEpidemiologia.\nPrincipalmente riguarda il sesso femminile in et\u00e0 dai 20 ai 50 anni.\nEziologia.\nLa causa \u00e8 sconosciuta. Da un punto di vista fisiopatologico \u00e8 considerato la conseguenza di un edema angioneurotico delle palpebre. "}
{"id": "1897138", "revid": "729019", "url": "https://it.wikipedia.org/wiki?curid=1897138", "title": "Retinopatia del prematuro", "text": "La retinopatia del prematuro (ROP) \u00e8 una malattia vascolare della retina che si manifesta in neonati pretermine, con rischio maggiore quanto minore \u00e8 il tempo di gestazione e con quanto pi\u00f9 basso \u00e8 il peso del neonato alla nascita. La sua evoluzione pu\u00f2 portare alla cecit\u00e0 in seguito a distacco della retina per trazione. \u00c8 provocata dalla formazione di nuovi vasi nella periferia retinica e pu\u00f2 essere dovuta anche all'ossigenoterapia cui spesso sono sottoposti in nati prematuri nell'incubatrice (erogazione artificiale di ossigeno necessaria per lo sviluppo del bambino nato prematuramente).\nEpidemiologia.\nLa patologia, dovuta a un eccesso di ossigeno immesso nelle incubatrici per cercare di curare il neonato per disfunzioni respiratorie all'atto della nascita, ha in passato avuto una sempre maggiore diffusione nei Paesi pi\u00f9 sviluppati, soprattutto negli USA, dove nel XX secolo era diventata la causa principale di cecit\u00e0 e ipovisione. Attualmente l'incidenza \u00e8 molto diminuita grazie agli studi medici, che hanno scoperto quale fosse la causa. Rimane comunque un'emergenza: in Spagna \u00e8 stata considerata recentemente che la malattia si sviluppa in un terzo dei bambini nati prematuramente e in met\u00e0 dei casi la forma \u00e8 grave La malattia attualmente si forma anche in paesi meno sviluppati come il Pakistan, diventando anche in tali luoghi un'emergenza da non sottovalutare.\nEziologia.\nNel periodo fetale gi\u00e0 dal quarto mese di gravidanza si sviluppa nel nascituro la vascolarizzazione della retina. Tale formazione di vasi sanguigni risulta essere molto sensibile alla quantit\u00e0 di ossigeno erogata artificialmente e a quella presente nell'aria. In rari casi si \u00e8 riscontrata in alcuni pazienti affetti da ROP una mutazione del gene NDP, che normalmente \u00e8 associato alla pi\u00f9 temibile Sindrome di Norrie.\nFattori di rischio.\nOltre alla nascita prematura costituiscono fattore di rischio: l'iperossia da ventilazione artificiale, il basso peso alla nascita, infezioni di vario genere e cardiopatie congenite.\nDiagnosi.\nLe fasi della malattia ROP sono state definite dalla classificazione internazionale della retinopatia del prematuro .\nNei pazienti pi\u00f9 anziani, l'aspetto della malattia \u00e8 meno ben descritto ma include il residuo degli stadi ROP e le risposte retiniche secondarie.\nClassificazione internazionale.\nIl sistema utilizzato per descrivere i risultati della POR \u00e8 intitolato La classificazione internazionale della retinopatia del prematuro. La ROP utilizza una serie di parametri per descrivere la malattia. Sono la posizione (zona) della malattia, l'estensione circonferenziale della malattia in base alle ore dell'orologio, la gravit\u00e0 (stadio) della malattia e la presenza o l'assenza di fattori extra o denominati nella classificazione ufficiale \"Plus Disease\". Ogni aspetto della classificazione ha una definizione tecnica. Questa classificazione \u00e8 stata utilizzata per i principali studi clinici. \u00c8 stato rivista nel 2005.\nLe zone sono centrate sul nervo ottico. La zona I \u00e8 la zona posteriore della retina, definita come il cerchio con un raggio che si estende dal nervo ottico per raddoppiare la distanza dalla macula. La zona II \u00e8 un anello con il bordo interno definito dalla zona I e il bordo esterno definito dal raggio definito come la distanza dal nervo ottico all'ora serrata nasale. La zona III \u00e8 la mezzaluna temporale residua della retina.\nL'estensione circonferenziale della malattia \u00e8 descritta in segmenti dell'orologio analogico dove la parte superiore dell'occhio corrisponde alle ore 12:00, ad es. la fase 1 \u00e8 circoscritta dalle 4:00 alle 7:00.\nLe fasi descrivono i reperti oftalmoscopici alla giunzione tra la retina vascolarizzata e avascolare.\nFattori Plus Disease.\nInoltre, la malattia pu\u00f2 essere presente come un importante fattore di complicazione in qualsiasi fase. \u00c8 caratterizzato da:\nDiagnosi differenziale.\nL'aspetto pi\u00f9 difficile della diagnosi differenziale pu\u00f2 derivare dalla somiglianza di altre due malattie:\nScreening.\nQuasi tutti i bambini con ROP hanno un'et\u00e0 gestazionale di 31 settimane o meno (indipendentemente dal peso alla nascita) o un peso alla nascita di 1250 g o meno; queste indicazioni sono generalmente utilizzate per decidere se un bambino debba essere sottoposto a screening per ROP, ma alcuni centri, specialmente nei paesi in via di sviluppo estendono i criteri di screening del peso alla nascita a 1500 g.\nQualsiasi bambino prematuro con grave malattia nel periodo perinatale (sindrome da distress respiratorio, sepsi, trasfusione di sangue, emorragia intra ventricolare, episodi di apnea, ecc.) pu\u00f2 essere sottoposto allo screening per ROP.\nPrevenzione.\nNon si sa con esattezza i limiti di ossigeno che i bambini possono sopportare, anche se non vi dovrebbero essere danni se alla normale aria viene aggiunta una quantit\u00e0 di ossigeno pari al 40%. Lo sviluppo anomalo dei vasi a livello oculare si pu\u00f2 avere quando il bambino prematuro torna a respirare l'aria normale: la retina, infatti, avvertendo che arriva meno ossigeno di quanto ne riceveva abitualmente tende a sviluppare nuovi vasi sanguigni che, tuttavia, possono danneggiarla gravemente."}
{"id": "1897142", "revid": "1305772", "url": "https://it.wikipedia.org/wiki?curid=1897142", "title": "Overkill (videogioco)", "text": "Overkill \u00e8 un videogioco di tipo sparatutto a scorrimento verticale con visuale dall'alto, pubblicato come shareware da Epic MegaGames nel 1992. L'autore del gioco Ste Cork ha pubblicato il gioco come freeware il 23 luglio 2008.\nModalit\u00e0 di gioco.\nCome la maggior parte degli sparatutto a scorrimento, lo scopo di \"Overkill\" \u00e8 quello di superare livelli sparando ai nemici; si possono raccogliere alcuni power-up come smart bomb, armi migliori o ricariche per gli scudi e il carburante. Graficamente il gioco, che sfrutta l'EGA, ricorda il pi\u00f9 famoso \"Xenon\" oltre che \"Major Stryker\", della allora concorrente Apogee Software."}
{"id": "1897143", "revid": "767487", "url": "https://it.wikipedia.org/wiki?curid=1897143", "title": "Donnie Klang", "text": "Conosciuto come Donnie Klang, \u00e8 diventato famoso in tutto il mondo grazie alla partecipazione a \"Making the Band 4\", format statunitense di MTV condotto dal rapper Puff Daddy (ora chiamato Diddy). Il suo primo singolo \u00e8 \"Take You There\", cantato in duo sempre con Puff Daddy. Con le Danity Kane e i Day26 (gruppo al quale Donnie avrebbe voluto far parte a \"Making the Band\"), parteciper\u00e0 al programma \"Making the Band 4 - Battle of Sexes\", dove le due band e Klang produrranno i loro rispettivi album negli studi della Bad Boy Records.\nBiografia.\nAdolescenza.\nDonald Joseph Klang nasce a Brooklyn, New York. Ha cominciato prestissimo la carriera da aspirante divo iniziando come modello e come attore in alcuni film per la televisione. La passione per la musica scocca quando Donnie ha 12 anni, e giunto nelle scuole superiori gi\u00e0 cantava in un gruppo pop della Island Tress High School di Levittown nello stato di New York, fino al 2003. Fu cos\u00ec che il ragazzo comincia a crescere professionalmente incrementando le sue capacit\u00e0 di cantare, ballare e scrivere testi.\nTerminata la scuola superiore, Donnie si iscrive alla Hofstra University di Hempstead (New York) che poi lascer\u00e0 dopo qualche semestre per inseguire il sogno di essere scelto da Puff Daddy per partecipare al programma \"Making the Band\".\n2007-2008 Making the Band 4.\nIn \"Making the Band 4\", \"Sean \"Diddy\" Combs\" scegliera' 5 ragazzi per formare il futuro gruppo dei Day 26, lasciando fuori Donnie precisando per\u00f2 che per il ragazzo, il rapper/manager aveva in mente per lui un progetto da solista, quindi nonostante l'esclusione dalla Band, per Donnie tutto questo \u00e8 comunque un ottimo risultato, se non ancora pi\u00f9 importante. Grazie a MTV e a Diddy, Donnie Klang \u00e8 diventato una star della Bad Boy.\nBad Boy Records e album di debutto.\nNel 2008, Donnie registra in studio \"Just a Rolling Stone\", album in vendita il 2 settembre negli Stati Uniti. Il primo singolo, \"Take You There\", in featuring con il Boss della Bad Boy, Diddy; un pezzo che varia dal pop leggero al hip hop metropolitano, ed \u00e8 stato tra i pi\u00f9 ricercati su iTunes e su Amazon.com. Dopo la pubblicazione del fortunato album, Donnie prende parte al tour dei Backstreet Boys. La canzone \"Dr.Love\" verr\u00e0 selezionata come colonna sonora del film \"Road Trip 2\", uscito nelle sale nel 2009.\nL'addio alla Bad Boy Records.\nNel giugno 2010, Klang lascia la Bad Boy Records e firma con l'etichetta indipendente Eight72 Entertainment."}
{"id": "1897147", "revid": "124741845", "url": "https://it.wikipedia.org/wiki?curid=1897147", "title": "Chiesa di San Pietro (Serravalle)", "text": "La chiesa di San Pietro \u00e8 un edificio religioso che si trova a \"Motto\", nei pressi di Ludiano, frazione di Serravalle in Cantone Ticino.\nStoria.\nSituata nel territorio di Ludiano appartenente alla parrocchia di Dongio, la costruzione viene citata per la prima volta in documenti storici risalenti al 1293, anche se probabilmente l'origine risale al VI secolo. Nel XIII secolo quell'edificio venne sostituito dall'attuale, in stile romanico, che nel 1581 venne sopraelevato ed allungato verso ovest.\nAll'interno vennero realizzati diversi affreschi nel corso del XIV secolo, in parte ridipinti nel XIX secolo. Un restauro fu operato tra il 1976 e il 1988, contestualmente furono compiute indagini archeologiche."}
{"id": "1897150", "revid": "767487", "url": "https://it.wikipedia.org/wiki?curid=1897150", "title": "Alessandro Bon (1514-1566)", "text": "La vita.\nFiglio di Marino di Michele e da Virginia Fasolo, apparteneva al ramo nobile dei Bon \"dalle Fornase\" (Fornaci), titolo comprato nell'occasione nell'occasione della guerra di Chioggia, 1381.\nSpos\u00f2 Paola Mocenigo di Pietro, pronipote del doge Giovanni Mocenigo.\nNon volle partecipare alla vita politica della Serenissima, ma lo si trova fra gli Undici che scelsero i quarantuno elettori del doge Marcantonio Trevisan, 1553.\nL'attivit\u00e0 nelle bonifiche.\nVisse nel periodo delle grandi bonifiche dei nuovi proprietari terrieri come Alvise Cornaro, che grazie al magistrato sopra i \"Beni inculti\", nel 1556 aveva intrapreso il prosciugamento del comprensorio del Gorzon.\nEssendo egli stesso proprietario di vasti terreni nel Veronese, immagin\u00f2 un progetto gigantesco di bonifica.\nL'11 dicembre 1559 chiese ed ottenne in concessione l'attivit\u00e0 di bonifica di tutte le terre comprese tra il Bacchiglione e il Po, attuali provincie di Padova, di Verona e nel Polesine rodigino.\nIl Senato gli diede un mandato preciso: la bonifica era totalmente a proprio rischio. Poteva altres\u00ec richiedere ai proprietari un deposito di tre ducati per campo, che avrebbe potuto riscuotere solo a bonifica effettuata da ogni proprietario. Ove tale pagamento non fosse avvenuto, sarebbe divenuto lui il proprietario delle terre emerse.\nNel 1563 si era gi\u00e0 impossessato di 14.000 campi, tutti nel Padovano, per sua stessa ammissione respingendo l'accusa di averne agito ben oltre la legittima concessione accordatagli.\nI finti complotti.\nIl Bon non era visto di buon occhio a Venezia, a causa dei suoi affari e di due episodi molto gravi.\nNel 1552 accus\u00f2 la Spagna di voler conquistare Verona di fronte al Consiglio dei Dieci. Non venne creduto, e alla richiesta di un testimone fugg\u00ec a Milano dove venne arrestato dalle autorit\u00e0 spagnole. Venezia pag\u00f2 il riscatto per liberarlo.\nAncora nel dicembre del 1565 millant\u00f2 trame contro la Repubblica, questa volta da parte dell'Impero.\nIl 1\u00ba gennaio 1566 le milizie imperiali sarebbero entrate in azione. Arriv\u00f2 a consegnare e far torturare un presunto testimone.\nLe cronache dello storico e poeta Nicol\u00f2 Agostini raccontano che in tale data \"in grandissimo moto e terrore, e non fu il maggiore da quello di Baiamonte Tiepolo in qua\", il Maggior Consiglio venne sciolto e milizie veneziane schierate invano.\nLa morte.\nA causa di questa ultima bravata, e di una vita non consona, il Consiglio dei Dieci lo fece torturare, e poi decapitare in Piazza San Marco la mattina del 7 gennaio 1566.\nLa famiglia, tuttavia, riusc\u00ec a riottenere le concessioni per le opere di bonifica nelle valli veronesi e padovane."}
{"id": "1897152", "revid": "121837", "url": "https://it.wikipedia.org/wiki?curid=1897152", "title": "Stelle FU Orionis", "text": ""}
{"id": "1897153", "revid": "121837", "url": "https://it.wikipedia.org/wiki?curid=1897153", "title": "Stelle Gamma Cassiopeiae", "text": ""}
{"id": "1897158", "revid": "287204", "url": "https://it.wikipedia.org/wiki?curid=1897158", "title": "Femdom", "text": "Femdom \u00e8 un termine inglese, che deriva dalla contrazione di Female\" domination\", e indica il ruolo di dominazione esercitato da una donna su un solo uomo a lei sottomesso, nell'ambito di una relazione erotica o di una pratica sessuale. In altri termini, nell'ambito del BDSM, un soggetto dominante (\"dom\") donna, chiamata anche \"mistress\" esercita il suo potere su uno solo schiavo (\"slave\") di sesso maschile.\nPratiche femdom.\nPratiche tipicamente \"femdom\" includono l'umiliazione erotica, il \"bondage\", il feticismo del piede femminile (o \"foot worship\"), il \"trampling\", l\"ass worship\", il \"facesitting\", ossia il sedersi sulla faccia dello slave, lo \"smothering\" (una sorta di soffocamento erotico), lo \"spanking\", il \"pony-play\" e lo \"shoe worship\" (adorazione delle calzature).\nPratiche molto pi\u00f9 estreme sono il \"pissing\", il \"fisting\", la flagellazione, la coprofagia, l'urofagia, la castit\u00e0 forzata e il cuckold. Altri \"giochi\" sono quelli in cui la padrona costringe lo slave, spesso con maltrattamenti fisici, a ripulire i suoi stivali o le sue scarpe con la lingua, ad odorare, baciare e leccare i suoi piedi sporchi o a subire altre umiliazioni come gli sputi, in faccia o in bocca, per poi forzare lo slave ad inghiottire la saliva ricevuta. \nSono praticati inoltre la femminilizzazione dell'uomo sottomesso (che si comporta, si veste o si trucca da donna per compiacere e divertire la sua padrona), il \"pegging\" con strap on o vibratori, il CBT e la negazione dell'orgasmo, anche mediante il \"tease &amp; denial\", una forma particolarmente insistita di stimolazione sessuale associata alla negazione del piacere tramite strusciamenti o anche un fellatio con morsi oppure essere eseguito verbalmente.\nIn una pratica \"femdom\" la padrona deve saper distinguere i vari momenti su come trattare il proprio o la propria \"slave\". Come in ogni rapporto BDSM vale sempre la regola del SSC (acronimo di \"Safe, Sane and Consensual\")."}
{"id": "1897160", "revid": "436907", "url": "https://it.wikipedia.org/wiki?curid=1897160", "title": "Todd Solondz", "text": ""}
{"id": "1897166", "revid": "640129", "url": "https://it.wikipedia.org/wiki?curid=1897166", "title": "Happiness - Felicit\u00e0", "text": "Happiness - Felicit\u00e0 (\"Happiness\") \u00e8 un film del 1998 scritto e diretto da Todd Solondz.\nIl film ha ottenuto il premio FIPRESCI al 51\u00ba Festival di Cannes, dove \u00e8 stato presentato nella Quinzaine des R\u00e9alisateurs, e il premio per il miglior cast dal National Board of Review of Motion Pictures.\nTrama.\nJoy Jordan \u00e8 una trentenne frustrata, ritenuta una fallita dalle sue sorelle. Joy lavora in un call center ma sogna di sfondare nel mondo della musica. Quando, dopo aver rotto con il suo fidanzato Andy, questi si suicida, decide di dedicarsi ad un lavoro di utilit\u00e0 sociale ed inizia ad insegnare nelle classi per immigrati dove per\u00f2 non trova la forza per farsi rispettare. Fuori dalla scuola fa amicizia con uno degli studenti, Vlad, che dopo averla illusa ed essere entrato in intimit\u00e0 con lei, si rivela per ci\u00f2 che \u00e8: un ladro che le ruba lo stereo e la chitarra.\nLa sorella Trish, in apparenza soddisfatta, \u00e8 sposata, ha due figli e vive in una bella casa. Suo marito Bill \u00e8 uno psicologo. L'uomo per\u00f2 si rivela un pedofilo, ed abusa di due bambini amici del figlio. Quando la polizia va a fargli visita a casa per interrogarlo, Bill si tradisce subito e viene scoperto. L'altra sorella Helen \u00e8 un'altezzosa scrittrice, bella e di successo; stanca di avere il mondo ai suoi piedi, ha una sbandata per una voce che le racconta cose oscene al telefono. Quando insiste con l'uomo per incontrarsi, rimane delusa: altri non \u00e8 infatti che il suo vicino di casa Allen, un uomo che disprezza. Allen \u00e8 un uomo insicuro, depresso ed ossessionato dal sesso; quando viene rifiutato da Helen, si rende conto per\u00f2 che la donna che faceva per lui era invece l'altra sua vicina di casa, Kristina, della quale non aveva mai avuto considerazione. Kristina gli confida in seguito di essere stata stuprata dal portiere e di averlo per questo ucciso, facendone a pezzi il cadavere.\nI genitori delle tre sorelle, Mona e Lenny, si stanno separando dopo 40 anni di matrimonio. Lenny \u00e8 annoiato e sente il bisogno di rimanere solo a quel punto della sua vita. Alla fine intreccia comunque una relazione con una vicina di casa, ma si accorge ben presto che ormai \u00e8 incapace di provare emozioni. L'unica persona a raggiungere uno stato di felicit\u00e0 sembra essere Timmy, il figlio di Trish, che dopo innumerevoli tentativi riesce nell'intento di eiaculare per la prima volta.\nIl film e la critica.\n\"\u00c8 da \"Happiness\" di Todd Solondz che non vedo una famiglia normale descritta per quello che \u00e8: un'istigazione a delinquere\".\n\"Attori noti, per paura della ritorsione degli studios, hanno rifiutato il copione, poi interpretato da Ben Gazzara, Lara Flynn Boyle, dall'adolescente Rufus Read. Non \u00e8 un film per bambini e non porterei mio figlio a vederlo, ma ci\u00f2 non significa che un autore non debba sviscerare temi forti...Conosco gli abissi di sofferenza e malattia morale in cui sono immersi tanti ragazzini di oggi e in cui si macerano adulti apparentemente irreprensibili. Marchiarli a priori come \"perversi\" \u00e8 mancare di umanit\u00e0... Il film \u00e8 politicamente non corretto? Sarebbe politicamente e socialmente scorretto non analizzare i problemi del mondo che ci circonda\".\nLa scena, nel finale, in cui Bill Mapplewood, per tre minuti e mezzo risponde alle insistenti, straziate domande del figlio sulla sua pedofilia, sulle emozioni provate, sul suo desiderio di rifarlo, \"respingendo le occasioni di tagliare con discrezione, lasciando il resto all'immaginazione dello spettatore\", \u00e8 quella cui pi\u00f9 si \u00e8 rivolta la critica, nel film di Todd Solondz, \"...questo coraggioso cantore dell'angoscia borghese americana...\"\nMario Sesti la definisce \"...probabilmente la pi\u00f9 disturbante sequenza di tutto il cinema americano, da varie stagioni ad oggi\". Icastico \u00e8 il commento di Luigi Paini: \"Com'\u00e8 stata girata la sconvolgente sequenza della confessione del padre pedofilo al giovanissimo figlio? Solondz assicura che sul set era presente una \"psicologa infantile che, insieme alla madre del piccolo attore, ha cercato di prepararlo senza traumatizzarlo\". Non male per una societ\u00e0 talmente ossessionata dal \"politically correct\" da aggiungere, alla fine di ogni film, l'ipocrita frase \"Nessun animale \u00e8 stato maltrattato.\"\nPer la stessa testata, in contiguit\u00e0 con Geoff King, Roberto Escobar si sofferma sulla scelta del regista di non dare \"...forma cinematografica alla miseria e alla sofferenza. Semplicemente le rappresenta attraverso gesti e parole che lo sguardo non elabora... Qualcuno se ne scandalizza, altri vi vedono un'acuta dirompente visione\".\nL'autore di \"Il cinema indipendente americano\" ritorna spesso su \"Happiness\" allo scopo di illustrare come, al di l\u00e0 dei temi trattati, il cinema indipendente, in generale, si caratterizzi per il modo di affrontarli. Cos\u00ec \u00e8 per le scene immediatamente precedenti la violenza di Bill Mapplewood sul giovane Johnny Grasso. L'uso dei violini, il progressivo avvicinarsi delle inquadrature dei due personaggi sono espedienti narrativi convenzionali in situazioni di innamoramento, utilizzati in una situazione assolutamente non convenzionale. Attraverso essi, l'effetto sullo spettatore \u00e8 di una \"sgradevole\" sensazione di coinvolgimento \"nell'ambito del desiderio di cui si fa esibizione\". Lo stesso avviene per i primi tentativi falliti di narcotizzare il ragazzo, prima con un gelato, poi con un panino e successivamente per i passetti e le mosse buffe con cui l'uomo si assicura che in casa tutti dormano, per poter compiere il misfatto (che resta sottinteso). Attraverso questa banalizzazione il regista ottiene cos\u00ec anche l'effetto di mostrare come la \"pedofilia faccia parte del tessuto quotidiano della nostra societ\u00e0\".\nDistribuzione.\nLa difficolt\u00e0 dei temi trattati procur\u00f2 degli ostacoli alla distribuzione del film. Negli USA il film venne vietato ai minori di 17 anni. Inoltre la Universal, almeno ufficialmente, non accett\u00f2 di partecipare al finanziamento delle spese necessarie ad affrontare il circuito nazionale ed internazionale (normalmente nell'ordine dei 70-80.000 dollari), per cui fu la stessa casa produttrice, la Good Machine, ad incaricarsi della distribuzione."}
{"id": "1897167", "revid": "767487", "url": "https://it.wikipedia.org/wiki?curid=1897167", "title": "Storytelling (film)", "text": "Storytelling \u00e8 un film del 2001 del regista Todd Solondz, presentato nella sezione Un Certain Regard al 54\u00ba Festival di Cannes.\nTrama.\nDue storie. La prima, intitolata \"Fiction\", Finzione vede una ragazza di fronte alla scrittura letteraria di un corso universitario. Dopo l'insuccesso del suo primo racconto scriver\u00e0 del violento rapporto sessuale avuto con l'insegnante di colore.\nLa seconda, \"Not-Fiction\", Non-Finzione, narra di una famiglia sconvolta da un dilettante e ambizioso videomaker che pretende di fare un documentario sui giovani alle prese con l'universit\u00e0. Uno dei figli del capofamiglia, diventa il protagonista del documentario ma rimarr\u00e0 solo dopo la vendetta della cameriera ingiustamente licenziata."}
{"id": "1897168", "revid": "933835", "url": "https://it.wikipedia.org/wiki?curid=1897168", "title": "Raffaele Caporali", "text": "Biografia.\nNacque a Castel Frentano (Chieti) il 7 aprile 1868. Si laure\u00f2 in Medicina e Chirurgia nel 1892 all'Universit\u00e0 di Napoli, allievo dell'illustre prof. Antonio Cardarelli. Fu assistente esterno nell'Ospedale Ges\u00f9 e Maria di Napoli. Fu poi nominato assistente ordinario presso la Clinica Medica Universitaria, carica che ricopr\u00ec fino al 1896. Da allora venne nominato primo medico della stessa clinica. Super\u00f2 brillantemente, per otto volte, concorsi per le Cattedre Universitarie di Sassari, Firenze, Messina, Palermo, Cagliari, Catania, Pavia e Modena. Dal 1902, divenne Ordinario di Patologia Medica II presso l'Universit\u00e0 di Napoli, dove insegn\u00f2 anche \"Propedeutica delle Malattie Cardiache e Polmonari\".\nCarriera politica durante il Regno d'Italia.\nDall'Ottobre 1913 fu Deputato al Parlamento, come rappresentante del programma radicale per il collegio politico di Lanciano; l'amico Francesco Saverio Nitti, all'epoca Presidente del Consiglio, lo volle Sottosegretario alla Pubblica Istruzione durante entrambi i suoi mandati. Fu relatore della legge per l'Istituto della Croce di Malta. Present\u00f2 alcuni progetti di legge, fra i quali, di notevole importanza, uno sulla pena per lo sfregio permanente del viso.\nPur mantenendosi fedele ai principi del suo programma, nel maggio 1915 vot\u00f2 a favore dell'intervento in guerra, con l'obiettivo di integrare i confini italiani e liberare le popolazioni irredente. \nAl termine della Prima guerra mondiale, ricopr\u00ec la carica di Vice Presidente del Comitato Nazionale per orfani di guerra. Per due volte ricopr\u00ec anche la carica di presidente della Commissione Parlamentare per l'Istruzione e le Belle Arti. Durante gli anni in cui fu al governo, si preoccup\u00f2 per la sua terra e per i problemi del Meridione. Infatti propose e sostenne la bonifica della Valle del Sangro con particolari premure per le citt\u00e0 di Chieti, Vasto, Ortona e Lanciano. Fra le opere che promosse nella provincia d'origine, si ricordano particolarmente: la costruzione del porto e della ferrovia di San Vito Chietino, la bonifica di Torino di Sangro, il consolidamento di frane. Di particolare rilevanza per il suo territorio di origine fu l'impianto della rete telefonica urbana di Lanciano, anche per merito di un suo personale contributo economico. Dimostr\u00f2 una particolare premura per i problemi dell'infanzia: infatti sollecitando il Ministero dell'Interno, la Commissione del Mezzogiorno ed enti e associazioni nazionali, aiut\u00f2 numerosi asili della provincia di Chieti, tra cui quello del suo paese, la scuola materna \"Antonio e Rosina Caporali\" gestito dalle suore Figlie di Nostra Signora della Misericordia di Savona.\nNel 1924, antifascista dichiarato, non volle candidarsi nel Listone, preferendo la candidatura nella lista dell'opposizione democratica, in cui risult\u00f2 il primo dei non eletti.\nNon venne mai meno alle sue convinzioni politiche, che gli costarono persino l'estromissione dall'Ospedale di Lanciano da lui stesso fondato, e prese parte alla lotta clandestina a Napoli e in Abruzzo.\nCarriera politica nel Parlamento della Repubblica.\nAlle prime elezioni politiche della Repubblica (1948), Caporali venne eletto Senatore nel gruppo della Democrazia Cristiana per il collegio 2 (Lanciano-Vasto). L'incarico gli venne riconfermato anche nella successiva legislatura (1953).\nCon la Legge Ordinaria n\u00b0 42 del 2 marzo 1954 il Presidente della Repubblica Einaudi lo nomin\u00f2 \"Professore emerito\" presso la Facolt\u00e0 di medicina e chirurgia dell'Universit\u00e0 di Napoli.\nIl suo progetto di legge per la \u201cCostituzione del Ministero della Sanit\u00e0\u201d (legge n\u00b0296 Caporali \u2013 De Bosio) venne approvato dal Senato nel febbraio 1957 e definitivamente promulgato nel 1958, dopo la sua morte.\nL'ospedale di Lanciano.\nCaporali, durante la prima guerra mondiale, si era arruolato volontario ed era stato direttore dell'ospedale militare \"Bianchi\" a Napoli, a diretto contatto giornaliero con i feriti reduci dal fronte.\nAlla fine delle ostilit\u00e0 ebbe l'idea, che persegu\u00ec con passione, di creare un nuovo ospedale civile a Lanciano denominato \"ospedale degli Orfani dei contadini meridionali morti in guerra\".. A tal fine inizi\u00f2 a raccogliere fondi (fino ad oltre un milione di Lire), devolvendo anche il suo stipendio di medico durante la guerra (18.000 Lire). Il terreno, circa 70.000 metri quadri, venne donato in buona parte dal Barone De Riseis e dal Marchese Paolucci-Crognali.\nI lavori di costruzione procedettero, ma a locali ormai quasi pronti (200 letti previsti), non si pot\u00e9 inaugurare l'opera: il governo fascista neg\u00f2 i fondi, sciolse il consiglio di amministrazione nel 1925 e riun\u00ec l'ospedale degli Orfani con il vecchio ospedale Renzetti. La direzione del nuovo ospedale cos\u00ec ottenuto (chiamato appunto \u201cospedali riuniti\u201d) pass\u00f2 poi a Raffaele Paolucci, valente medico e gi\u00e0 medaglia d'oro al valor militare, e l'ospedale divenne un centro di riferimento sanitario per tutto il territorio circostante.\nDurante la Seconda guerra mondiale, l'ospedale di Lanciano venne bombardato (1943) e ne usc\u00ec molto danneggiato; nel 1945 si chiam\u00f2 il dott. Caporali per dirigere e sostenere l'opera di ricostruzione, con la nomina a Commissario per l'Amministrazione Straordinaria.\nNegli anni seguenti si eseguirono le opere di costruzione dei principali edifici, incluso anche un innovativo Istituto di cura dei tumori, dotato di radioterapia.\nCon l'assunzione di personale medico qualificato si ottennero buoni risultati nella cura dei numerosi pazienti.\nRaffaele Caporali mor\u00ec all'et\u00e0 di 89 anni, il 24 giugno 1957, a Roma.\nNella commemorazione funebre tenutasi al Senato il giorno successivo, si ricordano le sue ultime parole pronunciate all'Assemblea, che costituiscono il suo testamento spirituale:\nEd in conclusione venne citato il discorso che il sen. Caporali pronunci\u00f2 come decano e Presidente provvisorio della seduta inaugurale della II legislatura del Senato:\nOggi a Castel Frentano, paese d'origine, gli \u00e8 dedicata la Piazza principale, adiacente alla chiesa parrocchiale. Il suo corpo \u00e8 sepolto, nella cappella di Famiglia, del cimitero di Castel Frentano. Di fronte al suo sepolcro riposa Rosina Caporali, sua nipote e benefattrice, alla quale \u00e8 intitolata la scuola materna del paese, ubicata nel centro storico in via della Rosa."}
{"id": "1897171", "revid": "84184", "url": "https://it.wikipedia.org/wiki?curid=1897171", "title": "Benito Albino Bernardi", "text": ""}
{"id": "1897172", "revid": "580197", "url": "https://it.wikipedia.org/wiki?curid=1897172", "title": "Sara Penzo", "text": "In carriera dal 2007 ha militato in squadre iscritte alla Serie A, il massimo livello del campionato italiano, conquistando due Coppe Italia. Con la maglia della nazionale italiana under-19 \u00e8 stata campionessa europea con la vittoria a Tours del campionato europeo di categoria di Francia 2008. Con la nazionale maggiore ha collezionato 7 presenze.\nCarriera.\nClub.\nLa giovane Sara ha iniziato la sua carriera calcistica all'et\u00e0 di 7 anni, quando, giocando con degli amici di scuola nel parco-giochi del quartiere, viene notata dall'allenatore della squadra di pulcini della citt\u00e0. Da allora la sua passione per il calcio e la sua bravura aumentarono portandola a disputare stagioni e tornei con squadre maschili ottenendo l'ammirazione di molti che inizialmente erano scettici sulle sue capacit\u00e0. Negli anni a seguire cominci\u00f2 a giocare con la squadra femminile del Chioggia Sottomarina, trampolino di lancio che le permise di partecipare a diversi raduni della rappresentativa veneta e ad essere notata dal Gordige dove cominci\u00f2 a giocare all'et\u00e0 di 13 anni. Fin dall'inizio si trov\u00f2 impegnata nella squadra Juniores fino al compimento dei 14 anni, quando Sara incominci\u00f2 a giocare in serie B e venne convocata in nazionale con l'Under-17.\nMentre la carriera della giovanissima Sara Penzo stava procedendo per il meglio, un infortunio durante una partita di campionato nell'autunno del 2006 la costrinse a ritirarsi per una stagione dalla scena calcistica. La rottura del legamento crociato infatti, costrinse la Penzo ad un intervento prima e alla riabilitazione poi. Nonostante questo periodo di pausa forzata Sara non si diede per vinta riuscendo in breve tempo a recuperare e ad essere in forma per le qualificazioni agli europei del 2007, dove la qualificazione venne sfiorata e mancata per un soffio.\nNella stagione 2007-2008, all'et\u00e0 di 17 anni, la Penzo venne contattata dalla Torres che le offr\u00ec il debutto in serie A come primo portiere della squadra, un'occasione che la ragazza non si lasci\u00f2 sfuggire, comportando il trasferimento dalla citt\u00e0 natale a Sassari. Al termine del campionato la Torres concluse al secondo posto, riuscendo per\u00f2 a vincere la Coppa Italia.\nNel luglio 2008 \u00e8 stato annunciato il suo passaggio al neopromosso Venezia 1984 per il successivo campionato 2008-2009. Dopo tre stagioni al Venezia, Sara Penzo si \u00e8 trasferita in Svizzera nelle file del Basilea, senza per\u00f2 collezionare presenze.\nIl 15 giugno 2012 \u00e8 stato annunciato il suo acquisto da parte del Brescia. Dopo aver disputato da titolare la stagione 2012-2013 con il Brescia, nell'estate 2013 Sara Penzo \u00e8 passata al Tavagnacco. Disputa l'intera stagione da titolare con la maglia del Tavagnacco, vincendo la sua seconda Coppa Italia, mentre l'anno dopo \u00e8 nuovamente costretta a rimanere ferma per quasi tutta la stagione a causa di un infortunio al ginocchio.\nLe conseguenze dell'infortunio negano all'atleta la possibilit\u00e0 di tornare attivamente tra i pali costringendo la societ\u00e0 ad affiancarle delle pari ruolo fino alla decisione, maturata congiuntamente, di svincolare Penzo nel febbraio 2017 per subentrati impegni professionali.\nDurante il calciomercato estivo 2017 formalizza un accordo con la iscritta al campionato di Serie B 2017-2018.\nLa stagione successiva rimane a Roma, cambiando per\u00f2 squadra, accordandosi con la , anch'essa, come la , partecipante alla Serie B, nel frattempo passata a girone unico.\nNazionale.\nNel luglio del 2008 ha vinto come primo portiere gli Europei Under-19 con la nazionale italiana (impresa che segna la prima vittoria della Nazionale Italiana di calcio femminile ad un torneo internazionale), giocando quattro partite e subendo un solo gol. \u00c8 inoltre stata inserita nella lista delle dieci migliori giocatrici dell'europeo secondo la UEFA. Gi\u00e0 dall'anno seguente la vittoria agli europei del 2008 in Francia, la Penzo \u00e8 stata convocata nella nazionale maggiore, riuscendo per\u00f2 a giocare solo nel 2010 contro l'Inghilterra."}
{"id": "1897175", "revid": "287204", "url": "https://it.wikipedia.org/wiki?curid=1897175", "title": "Occlusione venosa retinica", "text": "Le occlusioni venose retiniche in campo medico, sono un gruppo di malattie che riguardano un'interruzione del flusso venoso nella retina, dopo il diabete mellito costituiscono, a livello vascolare, le patologie retiniche pi\u00f9 diffuse.\nEpidemiologia.\nTali patologie si manifestano principalmente nei mesi invernali, per quanto riguarda l'incidenza legata al sesso, gli uomini mostrano una leggera maggioranza rispetto alle donne. L'et\u00e0 di maggiore incidenza cambia a seconda della forma (per quella ischemica ad esempio \u00e8 pi\u00f9 diffusa a partire dalla sesta decade di et\u00e0), in ogni caso tali patologie si manifestano a qualunque et\u00e0.\nEziologia.\nLe cause sono principalmente dovute a:\nTipologia.\nSi notano diverse forme:\nSintomatologia.\nFra i sintomi e i segni clinici ritroviamo emorragia, papilledema, edema retinico, la loro gravit\u00e0 e manifestazione \u00e8 correlata alla forma.\nTerapia.\nIl trattamento mira a curare la forma eziologica, inoltre si somministrano anticoagulanti, antiaggreganti piastrinici, fibrinotici ed emoreologici."}
{"id": "1897176", "revid": "204012", "url": "https://it.wikipedia.org/wiki?curid=1897176", "title": "Occlusione vascolare retinica", "text": ""}
{"id": "1897186", "revid": "15756", "url": "https://it.wikipedia.org/wiki?curid=1897186", "title": "Francesco Bon", "text": "Biografia.\nProveniente dalla famiglia patrizia dei Bon, era figlio di Francesco, ricordato nel 1318 come ambasciatore veneziano presso il comune di Bologna. La sua data di nascita \u00e8 incerta (collocabile attorno al 1310), mentre \u00e8 sconosciuta quella di morte. Avvolti nel mistero pure i suoi primi quarant'anni di vita. \nPolitica.\nAnche se lo storico Romanin, fissa al 1333 la data della sua missione presso i Tatari della Crimea, risulta pi\u00f9 veritiera la data del 1336 per il suo ingresso nel Maggior Consiglio.\nDella sua attivit\u00e0 politica e diplomatica si conosce poco fin alla data del 1350.\nNel 1343 era \"sapiens ordinum\", ma la prima missione gli venne affidata a Candia nel 1349, di cui non si conoscono particolari.\nDalle missioni successive si deduce che era ben visto dal governo della Serenissima.\nNel 1350 durante la guerra con Genova venne inviato in Istria, e gli vennero dati pieni poteri su una terra molto difficile da gestire. Come a Venezia si ricordava dal 1289 dopo la sconfitta di Curzola. IL suo mandato si concluse con un pieno successo.\nTornato a Venezia divenne un abile e potente politico e partecip\u00f2 all'elezione del doge Giovanni Gradenigo, dopo che Marino Faliero, aprile 1355 venne decapitato per tradimento.\nNel 1358, gli venne data la delicata missione, assieme al nobile Giovanni Querini, di riallacciare i rapporti commerciali col khan del Kiptchak, Berdi beg. Fu un successo. Il 12 aprile 1358: i due ambasciatori ottennero a Saray Malik Katun dal khan di ristabilire le condizioni esistenti nel commercio nel passato.\nMa il 21 aprile fu ordinato ad entrambi di chiedere a Giovanni V Paleologo, Imperatore Bizantino un risarcimento per i danni patiti a causa della guerra con Genova, prima di recarsi dal khan.\nPartirono il 12 maggio 1358 per la Crimea dove fecero grandi affari, con il sindicatus dell'Imperatore Bizantino in tasca. Qui Mehmed Berdi beg khan gli concesse tutto ci\u00f2 che chiesero: libero mercato sui suoi territori, e una tassa di soli 15 ducati per ogni nave veneziana che approdava nei suoi porti.\nL'ultima tappa del viaggio diplomatico del Bon e del Querini, fu Kotlugh Timur, signore di Solgat, che gli concesse nuovi attracchi nella sua signoria in Crimea, per evitare di soggiornare a Caffa, colonia genovese e dover pagare a questi dei tributi.\nTornato a Venezia partecip\u00f2 alle discussioni circa la rivolta dei feudatari Veneziani e degli arconti greci a Candia, e l\u00ec fu inviato a pacificare gli animi fino all'arrivo dei provveditori Piero Mocenigo, Paolo Loredan, Andrea Zeno, Lorenzo Dandolo e Giacomo Bragadin, il 25 marzo 1365."}
{"id": "1897188", "revid": "729019", "url": "https://it.wikipedia.org/wiki?curid=1897188", "title": "Adrenomieloneuropatia", "text": "L'adrenomieloneuropatia \u00e8 una malattia genetica legata al cromosoma X.\nSi assiste ad una degenerazione progressiva della mielina, un grasso complesso del tessuto neuronale che ricopre molti nervi del sistema nervoso centrale e periferico. Senza la mielina, i nervi non riescono a condurre un impulso, portando ad una crescente disabilit\u00e0 mentre la distruzione della mielina continua a crescere e ad intensificarsi.\nEziologia.\nLa causa \u00e8 da riscontrarsi al malfunzionamento dei perossisomi e pi\u00f9 correttamente da un mancato collegamento fra questi e il gene ABCD1 localizzato nel cromosoma Xq28.\nDiagnosi differenziale.\nLe leucodistrofie sono differenti nella demielinizzazione causata da altre malattie come la sclerosi multipla, in cui la mielina \u00e8 normalmente formata, ma viene perduta per una disfunzione immunologica o per altre ragioni.\nUn difetto metabolico nelle reazioni di \"digestione\" degli acidi grassi a catena molto lunga (VLCFA) porta al loro accumulo nel sangue e nei tessuti. L'accumulo di queste sostanze ha un effetto distruttivo sulla mielina, la guaina che riveste le strutture del sistema nervoso centrale.\nLe normali Imaging a risonanza magnetica hanno poco efficacia diagnostica in questi casi.\nGruppi.\nhttps://it.groups.yahoo.com/neo/groups/AMN_Italia/info "}
{"id": "1897189", "revid": "259573", "url": "https://it.wikipedia.org/wiki?curid=1897189", "title": "Base segreta sulla Luna", "text": ""}
{"id": "1897190", "revid": "104458", "url": "https://it.wikipedia.org/wiki?curid=1897190", "title": "Comprensori sciistici del Baldo", "text": ""}
{"id": "1897192", "revid": "125191225", "url": "https://it.wikipedia.org/wiki?curid=1897192", "title": "Lisa Loeb", "text": "Carriera.\nLisa Anne Loeb \u00e8 una cantante e conduttrice televisiva americana. Il suo primo successo fu \"Stay (I Missed You)\", che la fece conoscere al pubblico americano nel 1994. La canzone fa parte della colonna sonora del film Giovani, carini e disoccupati e il video musicale della canzone fu diretto dall'attore Ethan Hawke.\nQuesta canzone \u00e8 tuttora ricordata come la sua pi\u00f9 grande hit. Recentemente, ha deciso di darsi alla televisione e dal 2006 conduce un suo programma personale su E! Television. Nel 2008 e nel 2012 \u00e8 apparsa nella serie televisiva di successo \"Gossip Girl\" e nel 2019 nella serie televisiva \"Le amiche di mamma\", nel ruolo di se stessa.\nDiscografia.\nAlbum per bambini\nRaccolte\nCon Liz and Lisa\nEP"}
{"id": "1897193", "revid": "1117982", "url": "https://it.wikipedia.org/wiki?curid=1897193", "title": "Filippo di Opunte", "text": "Biografia.\nNacque nel IV secolo a.C., secondo Proclo nell'antica colonia di Medma (presso l'odierna Rosarno), secondo Diogene Laerzio presso Opunte. \nFu discepolo di Socrate e in seguito discepolo, amico e segretario personale di Platone, di cui cur\u00f2 le opere postume\u02d0 \nSarebbe vissuto, secondo le fonti, fino a met\u00e0 del IV secolo a.C., ossia all'epoca di Filippo II di Macedonia.\nOpere.\nSecondo \"Suda\", in una voce mutila dell'inizio, Filippo fu\nFilippo, dunque, da queste testimonianze, risulta di fatto un platonico e un astronomo. Si aggiunga che nell\"'Epinomide\" afferma solo attraverso la conoscenza astronomica si giunge alla vera natura dell'universo, tramite la quale l'umanit\u00e0 pu\u00f2 raggiungere la virt\u00f9, mentre anche il peggio sar\u00e0 in qualche modo trattenuto grazie a questa conoscenza."}
{"id": "1897194", "revid": "729019", "url": "https://it.wikipedia.org/wiki?curid=1897194", "title": "RapidShare", "text": "Rapidshare \u00e8 stato un servizio internet svizzero di file sharing, sia gratuito che a pagamento, che permetteva di caricare i propri file su internet.\nStoria.\nAvviato in rete nel 2002, il sito ha avuto due domini con estensioni differenti. L'estensione .de \u00e8 stata utilizzata fino al 2005 e successivamente il sito \u00e8 stato convertito con l'attuale estensione .com, sebbene nei rispettivi siti venga specificato che si tratta di entit\u00e0 del tutto diverse.\nRapidshare.de \u00e8 il sito originale e ha sede a Cham in Svizzera.\nIl 20 ottobre 2005 RapidShare afferm\u00f2 che tutti gli hard disk del loro sito erano al momento saturi, circostanza che port\u00f2 la societ\u00e0 a creare un nuovo sito, Rapidshare.com, con l'intenzione di trasferire l'utenza dal primo al secondo dominio.\nRapidshare, come altri siti di File Hosting divideva l'utenza in \"Free Users\" e \"Premium Users\". Quando si avviava il download di un file, la pagina informava che i \"Free Users\" dovevano attendere alcuni secondi (variabili in base alla dimensione del file da scaricare) prima di poter avviare il download. Molte volte accadeva per\u00f2 che anche dopo l'attesa si ripresentasse nuovamente lo stesso messaggio, che costringeva ad aspettare nuovamente altri due minuti. Questa era solo una delle limitazioni per gli utenti che utilizzavano il servizio gratuito offerto da Rapidshare; un'altra era ad esempio il limite di 10 download per i file caricati da un utente non registrato.\nIl 3 giugno 2008 RapidShare ha rinnovato la grafica del suo sito e, da quel giorno, gli utenti premium potevano scaricare fino a 50 GB ogni 5 giorni, raddoppiando la soglia precedente.\nIl 26 giugno 2008 il limite \u00e8 cambiato a 10 GB al giorno, mentre da quel momento ogni indirizzo IP poteva scaricare un solo file per volta.\nIl 2 luglio 2008, il limite di download \u00e8 stato cambiato ancora, e gli utenti che non raggiungevano la soglia di 10 GB al giorno potevano utilizzarla anche il giorno seguente.\nIl 17 febbraio 2012 il limite di download per gli utenti free \u00e8 stato abbassato bruscamente ai 30kb/s. Lo staff del sito si \u00e8 giustificato dicendo che in questo modo gli abusi dei loro servizi sarebbero diminuiti in modo significativo; a partire da agosto 2012, tale restrizione \u00e8 stata eliminata.\nDal mese di ottobre 2012, gli utenti potevano scaricare gratuitamente come utenti premium (nessun limite di velocit\u00e0).\nIl 27 novembre 2012 sono stati aggiornati sito e servizio, introducendo limiti di traffico per account. Si aveva quindi 1 GB al giorno di traffico per gli account free e 50 GB per gli account pro.\nA maggio 2013, 45 dipendenti dei circa 60 incorporati sono stati licenziati per far cercar di far quadrare i conti in netto negativo. Il CEO Kurt Sidler lascia Rapidshare per motivi sconosciuti nel gennaio 2014.\nRapidShare ha chiuso il giorno 31 marzo 2015, eliminando tutti i dati degli account registrati ed i file caricati da essi."}
{"id": "1897195", "revid": "6340", "url": "https://it.wikipedia.org/wiki?curid=1897195", "title": "Rapidshare", "text": ""}
{"id": "1897197", "revid": "123107225", "url": "https://it.wikipedia.org/wiki?curid=1897197", "title": "Pr\u00e0 Alpesina", "text": "Pr\u00e0 Alpesina \u00e8 una localit\u00e0 turistica invernale collocata nella zona nord occidentale del Baldo, suddivisa tra i comuni di Malcesine e Avio, \nGeografia fisica.\nSituata ad un'altitudine di 1.518\u00a0m. s.l.m. Pra' Alpesina \u00e8 la localit\u00e0 pi\u00f9 elevata del Baldo settentrionale\nSi trova sull'altopiano dell'Alpesina: a ovest si innalza la Montagna dell'Alpesina e il colle di Codacrahc, a est il colle Dossioli; a sud della Montagna d'Alpesina inizia il gruppo del Baldo con le sue cime aguzze.\nUbicazione.\nPra' Alpesina viene attraversata dalla strada provinciale Generale Graziani, da Sud si accede passando dal passo Novezza, situato a 1.620\u00a0m s.l.m., mentre da Nord ci si pu\u00f2 arrivare: sia da Avio tramite la strada che risale la Val Aviana fino a localit\u00e0 Pra Da Stua a 1.200\u00a0m s.l.m. e quindi sale fino a Pra' Alpesina. Da San Valentino, frazione di Brentonico, tramite due strade: una che scende fino in localit\u00e0 Pra' Da Stua, l'altra che passa per il Passo Di Crer a 1.682\u00a0m s.l.m.\nL'accesso a Pra' Alpesina da Sud, da Novezza, d'inverno non \u00e8 funzionante, poich\u00e9 il Passo Novezza \u00e8 chiuso da novembre ad aprile per neve.\nSci.\n, due anni prima della Polsa, negli anni '30. Il primo skilift ad essere costruito fu lo skilift Falco, poi segu\u00ec lo skilift Pra' Alpesina e lo skilift Baby. Negli anni '50 viene poi costruito lo skilift Panorama, che scendeva dal colle di Codacrach verso il lago. Nel \\1967 il lunghissimo skilift Pra' Alpesina fu sostituito da una seggiovia monoposto, mentre negli anni'70 fu ricostruito lo skilift Falco.\nNel 1962 venne costruita la funivia Malcesine - Monte Baldo, che collega il centro gardesano di Malcesine con il Passo Tratto Spino. Nello stesso anno nella zona del passo viene costruita dai gestori dello chalet Capannina la pista camposcuola Paperino. Alla fine degli anni '60 con la costruzione delle sciovia Colma e Pozza Della Stella, nasce la stazione sciistica di Passo Tratto Spino, gestita dalla Funivia di Malcesine, che, grazie allo skilift Pozza, si unisce a quella gi\u00e0 esistente di Pra' Alpesina. Nel 2002 tutti gli impianti di Pra' Alpesina e Passo Tratto Spino, gi\u00e0 con skipass unico e uniti sci ai piedi, passano, assieme alla funivia, sotto la gestione del consorzio Azienda Trasporti Funicolari Malcesine-Monte Baldo. Nel 2002 infine viene completamente rifatta la Funiva Malcesine - Monte Baldo : la nuova funivia, in due tronconi come la precedente, \u00e8 la prima al mondo ad avere cabine rotanti di 360\u00b0. Costa oltre 70 milioni di euro e viene costruita dalla ditta austriaca \"Holzl\", oggi Doppelmayr. Dal 2002 inizia il rilancio della zona sciistica di \"Pra Alpesina - Passo Tratto Spino\" : nel 2008 viene sostituita la seggiovia monoposto \"Pra' Alpesina\" con una nuova quadriposto e la collaborazione con la stazione sciistica di Brentonico, Polsa - San Valentino: viene creato uno skipass valido per ambedue le stazioni sciistiche e un pulmino di collegamento tra Pra Alpesina e San Valentino. Nell'inverno 2009 - 2010 nasce il comprensorio unico Baldo Garda Supersky comprendente i comprensori di Pra' Alpesina e dell'Altopiano Di Brentonico.\nAttualmente (2019) il comprensorio sciistico Brentonicoski e quello delle Funivie del Baldo sono distaccati e non esiste pi\u00f9 la possibilit\u00e0 di spostarsi fra i due comprensori con un singolo skipass.\nProgetti futuri.\nsono in fase di preparazione alcuni progetti che verranno attuati nei prossimi anni in particolare:"}
{"id": "1897207", "revid": "12458", "url": "https://it.wikipedia.org/wiki?curid=1897207", "title": "Amerindiani", "text": ""}
{"id": "1897212", "revid": "767487", "url": "https://it.wikipedia.org/wiki?curid=1897212", "title": "Esosammina", "text": "Le esosammine sono amminozuccheri ottenuti dalla sostituzione di un gruppo ossidrilico (-OH) con un gruppo amminico (-NH2) sul carbonio numero 2 della molecola di uno zucchero esoso. \nTra le esosammine oggi si annoveranno i seguenti: \nOrigine e Diffusione.\nLe esosammine si trovano in natura libere o coniugate, sia negli organismi animali superiori (nei tessuti e nei fluidi), che come prodotti di alcuni batteri. La parte zuccherina del latte dei mammiferi contiene esosammine. Il carapace degli insetti \u00e8 costituito da chitina che a sua volta \u00e8 un polimero formato dalla N-acetil-glucosammina. La N-acetil-mannosammina-6-fosfato \u00e8 il precorsore dell'acido sialico.\nLa biosintesi negli organismi superiori prevede come base di partenza il fruttosio-6-fosfato a cui viene sostituito l'idrossile del carbonio 2 con un gruppo amminico. Soventemente il gruppo amminico si trova acetilato.\nSi ottengono dall'idrolisi acida di composti di origine animale come le glucoproteine.\nUso.\nL'analisi quantitativa delle esosammine tanto nei tessuti quanto nei fluidi fisiologici ha utilit\u00e0 medica. \nAlcune esosammine hanno attivit\u00e0 farmacologica e trovano impiego in terapia.\nAnalisi.\nDalla prima met\u00e0 del secolo si sono sviluppati diversi metodi di analisi e riconoscimento chimico, a partire da metodi colorimetrici sino agli ultimi metodi cromatografici. \nMetodo Elson Morgan.\nL'analisi chimica qualitativa e quantitativa delle esosammine parte dagli studi di Elson e Morgan che descrivono la reazione fra l'esosammina e l'acetilacetone in ambiente basico con formazione di un composto pirrolico; quindi la condensazione del pirrolo formatosi con la p-dimetilamminobenzaldeide, meglio noto come reattivo di Ehrlich, a formare un composto colorato. Comunemente si parla di metodo di Elson Morgan per quanto riguarda l'analisi colorimetrica delle esosammine nel complesso, e di reazione di Elson Morgan in riferimento alla sola reazione fra l'amminozucchero e l'acetilacetone."}
{"id": "1897213", "revid": "125271642", "url": "https://it.wikipedia.org/wiki?curid=1897213", "title": "Autobianchi A112 Abarth", "text": "LAutobianchi A112 Abarth \u00e8 una utilitaria sportiva prodotta dalla Autobianchi, in collaborazione con Abarth, in sette serie successive, dal 1971 al 1985.\nIl contesto.\nCon il successo dell'Autobianchi A112 il gruppo Fiat aveva assestato un duro colpo alla supremazia della Innocenti Mini nel ricco segmento di mercato delle piccole automobili di lusso destinate ai giovani ed all'utenza femminile. In particolare quest'ultima aveva apprezzato il nuovo modello Autobianchi per la facilit\u00e0 di guida, l'eleganza delle finiture e la versatilit\u00e0 d'uso, anche determinata dal portellone posteriore.\nDopo aver verificato l'impossibilit\u00e0 di proporre un nuovo modello in tempi brevi, la Innocenti corse immediatamente ai ripari presentando il modello \"Mini Cooper MK3\", che si rivolgeva ad una clientela prettamente maschile, disposta a sopportare un rilevante aumento di spesa pur di sfoggiare una prestigiosa immagine sportiva.\nIl prototipo.\nL'idea per fronteggiare la \"Mini Cooper\" fu concretizzata dall'opera di Carlo Abarth che, in occasione del \"Saloncino dell'auto sportiva\" del 1970, aveva realizzato un prototipo su base \"A112\" espressamente pensato per le corse, con distribuzione a testa radiale, potenza di 107 CV e velocit\u00e0 di punta oltre i 180 km/h, ottenendo il corale consenso della stampa specializzata. Ultima realizzazione autonoma di Carlo Abarth, il prototipo era il tentativo di convincere la FIAT a fornire le basi meccaniche per realizzare, in piccola serie, autovetture destinate ai piloti privati, risollevando economicamente il glorioso marchio dello scorpione. Cos\u00ec non fu. Il colosso torinese scart\u00f2 subito l'ipotesi di mettere in cantiere una costosa automobile da corsa, ma le soluzioni di Carlo Abarth vennero accolte per realizzare la versione sportiva della \"A112\", con la quale contrastare il successo della \"Mini Cooper\". Due prototipi di costruzione FIAT, uno con 63 CV a testata convenzionale e l'altro di 74 CV a testata radiale, svolsero i primi test su strada nel gennaio 1971, proprio mentre la FIAT stava concludendo la trattativa per l'acquisizione della Abarth.\nLa vettura.\n1\u00aa serie (1971-1973).\nPresentata al Salone dell'automobile di Torino, nell'ottobre 1971, la \"A112 Abarth\" ebbe un immediato riscontro di pubblico, mietendo una sostanziosa quantit\u00e0 di ordinativi, nonostante l'elevato prezzo di \u20a4 1.325.000, di poco inferiore a quello della Innocenti Mini Cooper MK3 (\u20a4 1.365.000), ma superiore a vetture sportive di maggior cilindrata e dimensioni, come le datate NSU 1200 TT (\u20a4 1.215.000) e Ford Escort Sport (\u20a4 1.185.000) o come le coeve e modernissime Fiat 128 Coup\u00e9 (\u20a4 1.300.000) e 128 Rally (\u20a4 1.220.000).\nOltre alla vistosa livrea rosso corsa, contrastata dal nero opaco del cofano e delle fasce sottoporta, la differenza pi\u00f9 importante con la normale \"A112\" era rappresentata dal motore abbondantemente rivisto da Carlo Abarth che, dopo aver concluso la cessione della propria azienda alla FIAT, era stato ingaggiato quale consulente.\nLa \"cura Abarth\" per lo sviluppo del gi\u00e0 brillante propulsore di 903 cm\u00b3 fu piuttosto pesante, comportando l'aumento di cilindrata a 982 cm\u00b3 mediante l'allungamento della corsa, l'inserimento di un nuovo albero motore in acciaio nitrurato, l'innalzamento del rapporto di compressione a 10:1 mediante l'adozione di pistoni stampati con segmenti cromati, la riprogettazione dell'albero a camme e delle sedi delle valvole, la modifica all'impianto di scarico e l'adozione di un carburatore doppio corpo. Anche l'impianto frenante sub\u00ec modifiche sostanziali con la maggiorazione delle pinze sui dischi anteriori e l'adozione del servofreno. La potenza del motore, che gi\u00e0 nella fase prototipale aveva superato abbondantemente i 60 CV, venne limitata a 58 CV per raggiungere i previsti livelli di elasticit\u00e0 e robustezza.\nInvariata rimase la scocca, ma con interni ben diversi, curati in maniera artigianale e dotati di strumentazione completa, sedili anatomici con appoggiatesta e volante a tre razze con corona in pelle.\nLe modifiche migliorarono notevolmente le prestazioni, rispetto alla normale \"A112\", con risultati prevedibili ed altri quasi inspiegabili. A fronte del corposo incremento delle doti di velocit\u00e0 ed accelerazione, si dovette registrare un lieve aumento degli spazi di frenata, a dispetto dell'impianto potenziato, oltre ad una sorprendente diminuzione (-15%) del consumo di carburante che fece quasi gridare al miracolo.\nPer i primissimi esemplari costruiti \u00e8 da segnalare lo sporadico surriscaldamento del lubrificante motore, nonostante l'accorgimento della coppa olio in alluminio, presto risolto con l'adozione, nel gennaio 1972, di un piccolo radiatore per l'olio.\nNata senza rilevanti difetti di giovent\u00f9, la \"A112 Abarth\" ottenne un immediato successo di vendite, destinato a perdurare per quasi tre lustri: un caso molto raro tra le auto sportive derivate dalla grande serie.\nInizialmente venne offerta nell'unica colorazione rosso/nero e, a partire dal 1972, vennero aggiunte anche le verniciature monocromatiche visone e salmone, mantenendo invariate le sellerie nere in finta pelle. Della prima serie furono prodotti 4.641 esemplari.\n2\u00aa serie (1973-1975).\nAl Salone dell'automobile di Ginevra del 1973, venne presentata la 2\u00aa serie che mantiene invariata la meccanica.\nLe modifiche pi\u00f9 importanti riguardano gli interni, finalmente dotati di sedili reclinabili e con appoggiatesta regolabili.\nEsternamente furono eliminate le fasce nere sottoporta e le cornici cromate dei fari e della calandra, queste ultime sostituite da elementi in plastica nera. Anche i paraurti cromati sono sostituiti da altri in gomma nera di maggiori dimensioni.\nI proiettori vennero dotati di lampade allo iodio e l'offerta di dotazioni opzionali contemplava i cerchi in lega leggera, l'antifurto meccanico ed il lunotto termico.\nLa vettura veniva offerta, al prezzo base di \u20a4 1.506.400, nella tinta bicolore rosso corsa con cofano nero, oppure nelle tinte monocolore beige, \"arancio-salmone\", \"grigio-visone\" e \"blu president\". Della seconda serie furono prodotti 13.759 esemplari.\n3\u00aa serie (1975-1977).\nAll'inizio del 1975 venne approntato il terzo aggiornamento, distinguibile per alcune modifiche alla parte posteriore, consistenti nel nuovo disegno dei gruppi ottici e nell'aumentata superficie delle griglia di uscita dell'aria sui montanti posteriori.\nL'innovazione principale riguard\u00f2 la nuova motorizzazione di 1.049\u00a0cm\u00b3 con 70 CV che veniva introdotta affiancando la precedente, e permettendo una velocit\u00e0 massima di 160\u00a0km/h.\nPer quanto riguarda gli interni, la nuova profilatura del vano posteriore permise l'omologazione per 5 posti.\nEntrambe proposte nelle tonalit\u00e0 monocolore rosso corsa, rosso attinia, verde, blu bahamas, blu Lancia, bianco e azzurro metallizzato,grigio metallizzato le versioni 58 HP e 70 HP venivano rispettivamente vendute ai prezzi base di \u20a4 2.172.000 e \u20a4 2.228.000. Il cofano in tinta nero opaco veniva fornito solo a richiesta.\n4\u00aa serie (1977-1979).\nNella seconda met\u00e0 degli anni settanta, anche se il modello \u00e8 ormai datato e commercialmente contrastato dalla concorrenza interna della Fiat 127 Sport ed esterna della Innocenti Mini De Tomaso e, soprattutto, della Renault 5 Alpine, le vendite della A112 Abarth, non accennano a diminuire. Per la piccola sportiva dell'Autobianchi, che mostrava di saper mantenere un'affezionata clientela, si provvide al quarto aggiornamento, presentato nel novembre 1977, che rappresenta una significativa svolta tecnica, con l'adozione di una monoscocca denominata \"B2\", appositamente realizzata per la \"A112 Abarth\", distinta dal modello di derivazione, in previsione di un consistente aumento della potenza.\n All'esterno la vettura fu completamente rivista con un nuovo disegno del frontale, nuovi gruppi ottici posteriori raccordati al porta targa, fasce paracolpi laterali, vistosa presa d'aria dinamica sul cofano motore e paraurti anteriore includente lo spoiler. Scomparve dalla mascherina la caratteristica scritta \"Autobianchi Abarth\" con i due tondi grigliati e, considerato l'incremento di statura delle nuove generazioni italiane, il tetto venne alzato di 2 cm, conferendo alla vettura da questa serie e per quelle successive, l'appellativo popolare di \"tetto quadro\". Di concerto, le serie precedenti vengono popolarmente definite \"tetto tondo\".\nPer la parte meccanica, oltre alla definitiva uscita di produzione del modello \"58 HP\", occorre registrare una numerosa serie di piccole migliorie che interessano soprattutto il cambio e l'impianto frenante, quest'ultimo potenziato e dotato di pompa ad azione differenziata, in luogo del precedente servofreno sui dischi anteriori.\nNel gennaio 1978, l'Autobianchi A112 Abarth 70 HP 4\u00aa serie venne posta in vendita al prezzo base di \u20a4 3.894.000, con la medesima scelta di colori della serie precedente.\n5\u00aa serie (1979-1982).\nIl processo di \"civilizzazione\", iniziato con la 4\u00aa serie, si fece ancora pi\u00f9 netto e venne simbolicamente sottolineato dalla scomparsa sulle fiancate degli scorpioni Abarth. Tutti gli aggiornamenti della 5\u00aa serie, presentata nel luglio 1979, furono tesi al miglioramento del comfort di guida, trascurando ogni innovazione sportiva o incremento di potenza.\nA parte qualche ritocco all'estetica, le innovazioni pi\u00f9 importanti riguardarono l'adozione del cambio a 5 marce e dell'accensione elettronica. La dotazione di serie divenne particolarmente ricca, comprendente le luci di retronebbia, lo specchietto esterno regolabile dall'interno, il lunotto termico, i vetri atermici, il tergilunotto ed il sedile posteriore sdoppiato.\nLa vettura veniva offerta nelle tonalit\u00e0 monocolore rosso corsa, rosso attinia, blu Lancia, bianco Saratoga, amaranto ardenzia, nero, beige Marocco e grigio chiaro o scuro metallizzati, al prezzo base di \u20a4 5.469.000.\n6\u00aa serie (1982-1984).\nDopo oltre dieci anni di onorato servizio, inizia l'inevitabile e consistente e diminuzione dei numeri di vendita che avrebbe dovuto consigliare l'uscita di produzione della A112, ma il ritardo nella definizione del nuovo modello e l'ostinazione di una clientela particolarmente affezionata, fecero propendere per un ennesimo restyling. Da uno studio della FIAT, risultava che il 72% di coloro che avevano acquistato una A112 Abarth negli anni ottanta, aveva gi\u00e0 posseduto una precedente versione.\nPresentata al Salone dell'automobile di Parigi dell'ottobre 1982, la 6\u00aa serie non registr\u00f2 alcuna miglioria meccanica, limitando le innovazioni a lievi modifiche degli interni e della carrozzeria che poteva essere scelta in una vasta gamma di tinte normali e metallizzate fra cui il verde scuro metallizzato 382, tinta particolarmente elegante oggi assai rara da trovare su una Abarth.\nQuesto sesto aggiornamento venne messo in vendita al prezzo base di \u20a4 8.190.000 che, per effetto della forte inflazione di quegli anni, era anche il sestuplo del prezzo iniziale.\n7\u00aa serie (1984-1985).\nIl settimo ed ultimo aggiornamento venne presentato nella primavera del 1984 e messo in vendita al prezzo base di \u20a4 9.906.000.\nSi tratta della classica versione di fine serie, con buone dotazioni e qualche vistosa modifica di carattere puramente estetico, come la grossa fascia catarifrangente posteriore, recante la scritta \"Abarth\" serigrafata.\nL'Autobianchi A112 Abarth cess\u00f2 di essere prodotta ne dicembre 1984 e usc\u00ec dal listino nel luglio 1985, un tempo ultimate le scorte, con un prezzo base che aveva raggiunto la cifra di \u20a4 10.476.000.\nLa produzione.\nDa 1971 al 1984 vennero costruiti circa 121.600 esemplari delle versioni \"Abarth\", ovvero quasi il 10% dell'intera produzione \"A112\" : una percentuale davvero imponente per la versione sportiva di un'utilitaria di grande serie che testimonia la fama di buona affidabilit\u00e0 tecnica, conquistata dalla vettura.\nLa pi\u00f9 rara e ricercata dai collezionisti \u00e8 la 1\u00aa serie, prodotta in 4.641 esemplari. La 2\u00aa serie e la 3\u00aa serie, che completatno la tipologia \"tetto tondo\", vantano numeri assai pi\u00f9 importanti, essendo state prodotte rispettivamente in 13.759 e circa 29.000 unit\u00e0.\nCon la 4\u00aa serie, prodotta in circa 26.000 unit\u00e0, inizia la tipologia \"tetto quadro\", confermando il perdurante successo commerciale con la 5\u00aa serie che risulta essere la pi\u00f9 consistente per aver totalizzato circa 33.000 esemplari.\nLe ultime due serie, la 6\u00aa e la 7\u00aa, sono caratterizzate da una forte contrazione delle vendite e vengono rispettivamente prodotte in circa 10.000 e 5.200 unit\u00e0.\nAttivit\u00e0 sportiva.\nL'utilizzo nelle competizioni segu\u00ec immediatamente la messa in vendita della vettura e prosegu\u00ec ininterrottamente per quasi vent'anni: la prima omologazione sportiva venne registrata nel marzo 1972, e l'ultima ebbe la scadenza del dicembre 1990. Le A112 Abarth vennero impiegate in tutte le categorie sportive a ruote coperte, da uno sterminato numero di piloti professionisti o dilettanti, conquistando un palmar\u00e8s complessivo impressionante. Attualmente sono largamente utilizzate nelle gare in salita o nei rally riservati alle vetture storiche.\nIl Trofeo A112.\nA met\u00e0 degli anni settanta i proprietari della vetture che intendevano cimentarsi nelle varie specialit\u00e0 di rally, salita o regolarit\u00e0 raggiunsero un tale numero che la FIAT decise di organizzare un campionato monomarca.\nDenominato ufficialmente \"Campionato Autobianchi A112 Abarth 70 HP\", e noto colloquialmente come \"Trofeo A112\", venne disputato dal 1977 al 1984 e si rivolgeva a giovani aspiranti piloti che, con una modesta spesa, avrebbero potuto mettere alla prova il loro talento.\nIl kit di sicurezza, preparato per trasformare la vettura di serie, era composto da rollbar, impianto antincendio, cinture di sicurezza, proiettori supplementari e paracoppa dell'olio.\nIl Campionato Autobianchi, le cui manifestazioni si svolgevano spesso quali attrazioni introduttive a gare del Campionato Italiano Rally, si rivel\u00f2 una vera fucina di giovani piloti, alcuni dei quali raggiunsero fama nazionale e internazionale, come Attilio Bettega, Michele Cinotto e Gianfranco Cunico; nel campionato femminile si mise in mostra, tra le altre, Paola de Martini."}
{"id": "1897214", "revid": "123906488", "url": "https://it.wikipedia.org/wiki?curid=1897214", "title": "Oscar e la dama in rosa", "text": "Oscar e la dama in rosa (\"Oscar et la Dame rose\") \u00e8 un romanzo breve dello scrittore e drammaturgo francese \u00c9ric-Emmanuel Schmitt, pubblicato nel 2002 ed uscito in Italia l'anno seguente. Il libro costituisce la terza parte del \"Ciclo dell'invisibile\" sulle tre grandi religioni monoteiste.\nIl testo racconta gli ultimi giorni di vita di Oscar, bambino malato di cancro, attraverso le lettere che il piccolo scrive a Dio ogni giorno.\nSono state realizzate riduzioni del libro sia per il cinema che per il teatro.\nTrama.\nOscar \u00e8 un bambino di dieci anni ospedalizzato a causa di una leucemia in fase terminale. Consapevole della gravit\u00e0 della propria malattia vorrebbe parlarne con gli adulti ma sia il proprio medico che i genitori evitano i discorsi sulla sofferenza perch\u00e9 la temono. Solo una volontaria dell'ospedale, chiamata dal piccolo \"nonna Rosa\", capisce la sua voglia di risposte. Questa lo invita a scrivere delle lettere a Dio per raccontargli la sua vita e, inoltre, gli propone un gioco: quello di vivere dieci anni in un giorno. Oscar accetta e si immagina di vivere a vent'anni, trenta, quaranta, etc. In tal modo attraversa prima di morire tutte le fasi della vita: dalla giovinezza all'et\u00e0 adulta fino alla vecchiaia. Nascono in lui nuovi sentimenti e si riconcilia con i suoi genitori. Nell'arco di dieci giorni la vita del piccolo si spegne ma, essendo vissuto fino a centodieci anni, \u00e8 sazio di giorni. Le sue ultime parole sono per nonna Rosa alla quale lascia un biglietto sul comodino su cui scrive: \"Solo Dio ha il diritto di svegliarmi\".\nTrasposizioni.\nNel 2004-2005 \u00e8 stato realizzato l'allestimento teatrale di \"Oscar e la Dama in Rosa\" per la regia di Jurij Ferrini e Oliviero Corbetta.\nNel 2009 l'autore ha diretto il film \"Oscar et la Dame rose\" basato sul romanzo, in cui Mich\u00e8le Laroque interpreta il ruolo di nonna Rosa."}
{"id": "1897219", "revid": "1977557", "url": "https://it.wikipedia.org/wiki?curid=1897219", "title": "Carl Charlier", "text": "Laureatosi all'Universit\u00e0 di Uppsala nel 1887, ha cominciato poi a lavorare all'Osservatorio di Stoccolma. Dal 1897 fu professore di astronomia all'universit\u00e0 di Lund e direttore del locale osservatorio astronomico.\nHa condotto estesi studi statistici sulle stelle delle Via Lattea, studiandone la posizione ed i movimenti cercando di sviluppare, dai dati ottenuti, un modello della nostra galassia."}
{"id": "1897221", "revid": "122246", "url": "https://it.wikipedia.org/wiki?curid=1897221", "title": "Nazionale di pallavolo femminile della Russia", "text": "La nazionale di pallavolo femminile della Russia \u00e8 una squadra europea composta dalle migliori giocatrici di pallavolo della Russia ed \u00e8 posta sotto l'egida della Federazione pallavolistica della Russia.\nRosa.\nSegue la rosa delle giocatrici convocate per il campionato europeo 2021."}
{"id": "1897223", "revid": "237545", "url": "https://it.wikipedia.org/wiki?curid=1897223", "title": "L\u00e8gion 88", "text": ""}
{"id": "1897226", "revid": "1058755", "url": "https://it.wikipedia.org/wiki?curid=1897226", "title": "Carel Fabritius", "text": "Biografia.\nFabritius, figlio di un insegnante, nacque nel polder di Beemster, appena fondato. Da principio Carel lavor\u00f2 come carpentiere (= fabritius). Intorno al 1640 and\u00f2 a bottega, insieme a suo fratello Barent, nello studio di Rembrandt ad Amsterdam. Nei primi anni \u201850 si trasfer\u00ec a Delft, ed entr\u00f2 nella gilda dei pittori di Delft nel 1652. Mor\u00ec giovane, in seguito all'esplosione di un magazzino di polvere da sparo che, il 12 ottobre 1654, distrusse un intero quartiere della citt\u00e0 di Delft, dove sorgeva lo studio del pittore. Solo una dozzina di dipinti scamparono al disastro.\nDi tutti gli allievi di Rembrandt, Fabritius \u00e8 stato l'unico a sviluppare uno stile artistico originale. Un tipico ritratto di Rembrandt avrebbe un semplice sfondo scuro con l'oggetto definito dalla luce. Al contrario, i ritratti di Fabritius si caratterizzano per gli sfondi dai colori luminosi e materici. Allontanandosi dall'attenzione, tipica del Rinascimento, all'iconografia, Fabritius si interess\u00f2 soprattutto agli aspetti tecnici della pittura. Usava armonie di colori freddi per creare le forme in uno stile luminoso.\nFabritius si \u00e8 anche interessato a complessi effetti spaziali, come si pu\u00f2 vedere nella prospettiva esagerata di \"Veduta di Delft con banco di venditore di strumenti musicali\" (1652). Egli ha anche dimostrato eccellente controllo di un pennello caricato pesantemente, come in \"Il cardellino\" (1654). Tutte queste qualit\u00e0 si ritrovano nelle opere dei pi\u00f9 famosi pittori di Delft, come Vermeer e de Hooch; \u00e8 probabile che Fabritius abbia esercitato su di essi una forte influenza."}
{"id": "1897227", "revid": "486946", "url": "https://it.wikipedia.org/wiki?curid=1897227", "title": "Reno D-League", "text": ""}
{"id": "1897228", "revid": "767487", "url": "https://it.wikipedia.org/wiki?curid=1897228", "title": "Anni senza fine (album)", "text": "Anni senza fine \u00e8 il terzo album di Mistaman, uscito il 28 luglio 2008 autoprodotto per Unlimited Struggle Music.\nDescrizione.\nL'album, il terzo della carriera dell'artista, si avvale di alcuni featuring di rilievo, tra cui i collaboratori di sempre DJ Shocca e Frank Siciliano e i palermitani Stokka &amp; MadBuddy, gi\u00e0 presente sull'album precedente \"Parole\"."}
{"id": "1897229", "revid": "25152", "url": "https://it.wikipedia.org/wiki?curid=1897229", "title": "Wolsey", "text": ""}
{"id": "1897231", "revid": "124890174", "url": "https://it.wikipedia.org/wiki?curid=1897231", "title": "Egidio Capra", "text": "Biografia.\nEra soprannominato \"Mao\", abbreviazione di Maometto, per il colore olivastro della pelle. Era fratello di Pietro Capra, portiere del Fanfulla nei primi anni trenta.\n\u00c8 scomparso nel marzo 1958 all'et\u00e0 di 43 anni, per le conseguenze di un incidente motociclistico in cui era stato coinvolto nel maggio dell'anno precedente.\nCarriera.\nClub.\nNato calcisticamente a Lodi, nel Fanfulla, Capra debutta in Prima Divisione nel 1932, mettendo subito in mostra doti al di fuori del comune; giocatore eclettico, ricopre i ruoli sia di centrocampista centrale che di ala.\nLo nota il Milan, il quale lo acquista nel 1936 per 14.000 lire dopo 122 partite e 54 gol con il Fanfulla, buon bottino per un centrocampista. In maglia rossonera diventa subito un idolo dei tifosi e prende stabilmente il posto sulla fascia destra. Resta al Milan fino al 1939, totalizzando 237 partite e 45 gol in rossonero.\nNel 1939 passa alla , dove disputa 2 stagioni in Serie B prima di tornare in Serie A con il nel 1941. Nel 1942 torna in Serie B al Fanfulla, dove resta fino all'anno seguente. Nel Fanfulla gioca il Campionato Alta Italia 1944 e con il Pavia Il Torneo Benefico Lombardo 1944-45.\nDopo la seconda guerra mondiale gioca nuovamente in Serie B con la Cremonese, il e il prima di chiudere la carriera nuovamente al Fanfulla (Serie C).\nIn tutta la carriera ha disputato 374 partite e realizzato 102 reti (103 presenze e 22 reti in Serie A e 156 presenze e 46 reti in Serie B).\nNazionale.\nChiuso in nazionale da gente del calibro di Biavati, Frossi e Colaussi, riesce comunque a disputare 2 partite con la nazionale maggiore, contro Svizzera e Francia."}
{"id": "1897232", "revid": "767487", "url": "https://it.wikipedia.org/wiki?curid=1897232", "title": "Giovanni Moretti", "text": "Carriera.\nNel 1930 inizi\u00f2 nel Crema e dopo una stagione pass\u00f2 al .\nEsord\u00ec nella massima serie il 20 settembre 1931, in Milan- 1-1, e rest\u00f2 a Milano fino al 1939, dove segn\u00f2 61 gol in 207 partite. Durante il periodo \"milanese\" ebbe anche alcune convocazioni in nazionale.\nGioc\u00f2 due anni della carriera nel Brescia in Serie B (60 presenze e 19 gol), un anno a Cremona in Serie C, prima di chiudere col Crema.\nMor\u00ec nella propria abitazione di Crema il 1\u00ba febbraio 1971"}
{"id": "1897235", "revid": "1543377", "url": "https://it.wikipedia.org/wiki?curid=1897235", "title": "Luigi Maldera", "text": "Era il fratello maggiore di Attilio e del pi\u00f9 noto Aldo, come lui cresciuti nelle giovanili del Milan. Con i \"rossoneri\" \u00e8 stato campione d'Europa nel 1969 e ha vinto la Coppa Intercontinentale nello stesso anno.\nCarriera.\nCalciatore.\nCresciuto nelle giovanili del Milan, ha esordito in prima squadra il 27 ottobre 1965 contro lo Strasburgo (2-1 per i francesi), nella Coppa delle Fiere 1965-1966.\nTra il 1966 e il 1968 viene prestato al Verona e al , in Serie B. Fa ritorno al Milan nel 1968, esordendo in Serie A il 1\u00ba dicembre 1968 contro il Cagliari (0-0), in marcatura su Roberto Boninsegna. Con il Milan vince una Coppa dei Campioni e una Coppa Intercontinentale, entrambe nel 1969.\nDopo tre stagioni e 72 presenze complessive tra campionato e coppe, si trasferisce al , neopromosso in Serie A. Rimane in Calabria per 6 stagioni, conquistando due promozioni nella massima serie (stagioni 1975-1976 e 1977-1978).\nAll'indomani della seconda promozione, ormai trentaduenne, viene ceduto in Serie C1 al , con cui conquista il quarto posto finale. Chiude la carriera nel Seregno, in Serie C2.\nIn carriera ha collezionato complessivamente 92 presenze e 4 reti in Serie A e 216 presenze e 6 reti in Serie B.\nAllenatore.\nDal 1980 al 1997 ha allenato le squadre giovanili del Milan e in seguito \u00e8 diventato istruttore nelle Scuole Calcio gemellate con i rossoneri."}
{"id": "1897238", "revid": "106908", "url": "https://it.wikipedia.org/wiki?curid=1897238", "title": "Universit\u00e0 di Uppsala", "text": "L'Universit\u00e0 di Uppsala (in svedese: \"Uppsala universitet\") \u00e8 un'universit\u00e0 pubblica di ricerca situata ad Uppsala, in Svezia. Fondata nel 1477, \u00e8 la pi\u00f9 antica universit\u00e0 della Scandinavia. Nata come istituzione religiosa per l'educazione del clero, l'Universit\u00e0 acquis\u00ec crescente importanza laica nella societ\u00e0 civile durante l'ascesa dell'Impero svedese nel XVI secolo, e dal XVII secolo divenne un centro scientifico, grazie soprattutto all'opera di Rudbeck, Celsius e Linneo.\nL'Universit\u00e0 riveste importanza storica nella cultura e identit\u00e0 nazionale svedese in storiografia, letteratura, politica e musica. Molte delle tradizioni accademiche svedesi sono nate a Uppsala, tra le quali il berretto bianco (\"studentm\u00f6ssa\") e il sistema delle \"nation\". Dal punto di vista architettonico, l'Universit\u00e0 di Uppsala ha diversi edifici storici situati in Fj\u00e4rdingen, il quartiere intorno alla cattedrale, e occupa una significativa parte del centro storico della citt\u00e0, mentre i campus di costruzione pi\u00f9 moderna sorgono in aree periferiche.\nStoria.\nXV secolo.\nL'universit\u00e0 venne fondata nel 1477 per iniziativa dell'arcivescovo di Uppsala Jakob Ulfsson e dal re svedese Sten Sture il Vecchio con una bolla di papa Sisto IV. Come molte universit\u00e0 medievali, l'Universit\u00e0 di Uppsala nacque come istituto ecclesiastico. Uppsala era sede del principale arcivescovado della penisola scandinava, e la citt\u00e0 era uno snodo commerciale importante nella regione. La bolla le attribu\u00ec gli stessi privilegi dell'Universit\u00e0 di Bologna, ovvero di istituire le quattro facolt\u00e0 tradizionali di teologia, legge (canonica e romana), medicina e filosofia, nonch\u00e9 il diritto di attribuire lauree e dottorati. L'arcivescovo di Uppsala era il cancelliere dell'Universit\u00e0.\nXVI secolo.\nLa Riforma protestante sotto il regno di Gustav Vasa fu un periodo turbolento per l'Universit\u00e0, che nella prima met\u00e0 del secolo vide un calo degli iscritti e un declino delle attivit\u00e0, in quanto l'ateneo era percepito come istituzione cattolica la cui lealt\u00e0 alla corona era in discussione. Gli studenti svedesi all'epoca preferivano studiare nelle universit\u00e0 protestanti in Germania, in particolare all'Universit\u00e0 di Wittenberg. Rimangono tracce dell'attivit\u00e0 accademica a Uppsala in questo periodo, tra i quali un documento del 1526 che menziona la facolt\u00e0 di teologia. Nel 1566 Erik XIV nomin\u00f2 Laurentius Petri Gothus rettore dell'ateneo, e il suo successore Giovanni III nomin\u00f2 diversi professori tra il 1569 e il 1574. Alla fine del secolo la situazione religiosa cambi\u00f2, e Uppsala divenne un bastione del luteranesimo svedese. Il Sinodo di Uppsala del 1593 stabil\u00ec l'ortodossia protestante in Svezia, e Carlo IX attribu\u00ec i nuovi privilegi dell'Universit\u00e0 il 1\u00ba agosto dello stesso anno. Il \"privilegiebrev\" dell'Universit\u00e0 venne ratificato il 15 marzo 1595.\nTeologia era ancora la facolt\u00e0 dominante, ma i privilegi del 1593 enfatizzarono l'importanza dell'Universit\u00e0 nell'educazione dei servitori dello stato. Vennero stabilite sette cattedre, di cui tre in teologia, una in astronomia, una in fisica (che allora comprendeva le scienze naturali in generale), una in latino, e una assegnata al rettore Ericus Jacobi Skinnerus, la cui disciplina non era specificata nel documento. Diversi professori arrivarono dal Collegium Regium Stockholmense, che era stato chiuso nel 1593. Un'ottava cattedra, in medicina, venne stabilita nel 1595, anche se non venne assegnata per diversi anni. Nel 1599 l'Universit\u00e0 aveva circa centocinquanta studenti, e nel 1600 si tenne la prima cerimonia di laurea post-riforma. Nel 1601 Johannes Bureus disegn\u00f2 il sigillo dell'Universit\u00e0, che da allora ne costituisce il logo.\nXVII secolo.\nNel XVII secolo l'Universit\u00e0, fino ad allora principalmente un'istituzione religiosa, divenne un centro educativo per soddisfare le esigenze d'istruzione della nuova societ\u00e0 svedese. La Svezia si stava espandendo in una potenza imperiale, la cui struttura amministrativa era significativamente rinnovata e contava un numero molto maggiore di servitori dello stato. In questo periodo nacquero ginnasi in diverse citt\u00e0 episcopali, il primo dei quali venne istituito nel 1623 a V\u00e4ster\u00e5s. Nuove universit\u00e0 vennero fondate in diverse aree del regno, l'Universit\u00e0 di Tartu in Estonia (1632), l'Universit\u00e0 di Turku in Finlandia (1640) e, dopo la conquista della Scania, l'Universit\u00e0 di Lund nel 1666. Nel 1663 venne formalmente istituzionalizzato dall'Universit\u00e0 di Uppsala il sistema delle \"nation\", ispirate alle nationes delle universit\u00e0 medievali, che raccoglievano gli studenti provenienti dalle varie provincie del regno.\nLa riforma dell'amministrazione svedese \u00e8 legata alla figura del cancelliere Axel Oxenstierna, che fu anche cancelliere dell'Universit\u00e0. Gustavo il Grande ebbe grande interesse nell'Universit\u00e0, aumentando il numero delle cattedre da otto a tredici nel 1620 e a diciassette nel 1621. Nel 1624 il re don\u00f2 all'Universit\u00e0 tutte le sue propriet\u00e0 personali nelle provincie di Uppland e V\u00e4stmanland (circa trecento fattorie). Johan Skytte, cancelliere dell'Universit\u00e0 dal 1622 e precedentemente tutore del re, finanzi\u00f2 la cattedra Skytteana, tuttora esistente. Con la costituzione del 1626 l'Universit\u00e0 ricevette una struttura formale stabile, con a capo il cancelliere e suo deputato il vice-cancelliere (ruolo ricoperto \"ex officio\" dall'arcivescovo di Uppsala). Le decisioni erano prese dal concistoro, assemblea dei professori, che eleggeva il rettore tra i professori, il quale rimaneva in carica per mandati di un semestre.\nNel tardo XVI secolo e agli inizi del XVII secolo la sede dell'Universit\u00e0 era un edificio a sud della cattedrale, in seguito chiamato Academia Carolina. Tra il 1622 e il 1625 venne costruito un nuovo edificio principale, Gustavianum. Intorno al 1630 l'Universit\u00e0 aveva circa mille studenti.\nCristina di Svezia sostenne l'Universit\u00e0, elargendo borse di studio agli studenti svedesi per periodi di studio all'estero e reclutando studiosi stranieri per coprire le cattedre di Uppsala. Diversi studiosi arrivarono dall'Universit\u00e0 di Strasburgo, tra i quali il filologo Johannes Schefferus. Olaus Rudbeck, figlio di Johannes Rudbeckius, fu la figura dominante all'Universit\u00e0 nella seconda met\u00e0 del secolo e contribu\u00ec alla modernizzazione scientifica dell'ateneo. Sotto il patronato del cancelliere Magnus Gabriel De la Gardie, Rudbeck divenne professore nel 1660, e nonostante la giovane et\u00e0 venne eletto rettore per due mandati, revisionando l'opera di altri professori e portando avanti una campagna edilizia su progetti da lui stesso disegnati. Il suo progetto pi\u00f9 celebre \u00e8 il teatro anatomico, ispirato ai teatri anatomici delle universit\u00e0 italiane, aggiunto al Gustavianum nel 1662 e locato nella distintiva cupola al centro dell'edificio. Rudbeck piant\u00f2 anche il primo orto botanico del paese, che in seguit\u00f2 diverr\u00e0 il Giardino di Linneo.\nXVIII secolo.\nUppsala fu completamente distrutta dall'incendio del 1702, al quale sopravvissero pochissimi edifici in centro, tra i quali Gustavianum, che ospitava la biblioteca universitaria, scampata al rogo. L'Academia Carolina venne ricostruita nel 1704, ma la ricostruzione della citt\u00e0 impieg\u00f2 decenni. La cattedrale e il castello vennero ricostruiti su progetto di Carl H\u00e5rleman, il quale ristruttur\u00f2 anche Gustavianum, costru\u00ec una nuova serra per il giardino botanico, e progett\u00f2 Konsistoriehuset, nuova sede dell'amministrazione universitaria.\nNel XVIII secolo l'Universit\u00e0 divenne un centro scientifico. Una delle figure principali presso l'ateneo in questo periodo fu Linneo, che nel 1741 divenne professore di medicina ad Uppsala, dove cre\u00f2 la moderna classificazione scientifica degli organismi viventi. La sua figura rese Uppsala meta di studenti da altre nazioni europee, che vi si recavano per seguire le sue lezioni. Linneo organizz\u00f2 un numero di spedizioni scientifiche condotte dai suoi studenti in Asia, Africa e Oceania, che portarono all'Universit\u00e0 animali e piante esotiche per essere studiati e classificati, arricchendo l'orto botanico dell'Universit\u00e0 che oggi porta il suo nome, il Linn\u00e9etr\u00e4dg\u00e5rden. Linneo introdusse inoltre nuove metologie didattiche, organizzando escursioni per studiare flora e fauna nel loro habitat naturale in alcuni percorsi noti come \"Linn\u00e9estigarna\". Nel 1730 Anders Celsius divenne professore di fisica all'Universit\u00e0, dove nel 1741 istitu\u00ec l'osservatorio astronomico, locato presso Celsiushuset, e nel 1742 introdusse presso la Societ\u00e0 delle Scienze di Uppsala la scala centigrada, che in seguito prender\u00e0 il suo nome.\nNel 1741 il governo istitu\u00ec una cattedra in economia; a seguito di una donazione, una seconda cattedra in economia venne istituita nel 1759 (la cattedra Borgstr\u00f6miana), destinata allo studio delle applicazioni delle scienze naturali a fini economici. All'epoca gli studi universitari erano ancora piuttosto informali, l'unico titolo comunemente attribuito dall'Universit\u00e0 era quello \"philosophi\u00e6 magister\". Molti studenti non si laureavano, in parte per via della scarsit\u00e0 di titoli applicabili ad aree di lavoro, e in parte perch\u00e9 molti studenti erano aristocratici con buone raccomandazioni, che non avevano bisogno del titolo per fini pratici. Alcuni nuovi titoli di studio vennero introdotti tra il 1749 e il 1750, ma riforme pi\u00f9 radicali non vennero approvate.\nGustavo III don\u00f2 all'Universit\u00e0 il parco del castello per ospitare un nuovo giardino botanico, e finanzi\u00f2 la costruzione del Linneanum, edificio adornato da un colonnato che ospita la serra degli agrumi, progettato dall'architetto Louis Jean Desprez. Il vecchio giardino botanico di Rudbeck e Linneo fu abbandonato, venendo restaurato e ripristinato tra il 1918 e 1923 sulla base delle indicazioni fornite dello stesso Linneo in \"Hortus Upsaliensis\" (1745).\nXIX secolo.\nNel XIX secolo l'Universit\u00e0 vide uno sviluppo delle scienze umane, sotto l'influenza del nazionalismo scandinavo, e fu caratterizzata da una crescita della produzione accademica nelle discipline di storia e letteratura. In questo periodo diverse statue e monumenti vennero eretti presso gli edifici dell'Universit\u00e0, e la collezione d'arte dell'ateneo crebbe progressivamente. Lo sviluppo scientifico continu\u00f2 ad essere uno degli aspetti importanti della produzione accademica e nel 1858 Anders Jonas \u00c5ngstr\u00f6m, uno dei padri della spettroscopia, divenne professore di fisica a Uppsala. Nel 1893 suo figlio Knut \u00c5ngstr\u00f6m divenne anch'egli professore di fisica e ide\u00f2 nuovi strumenti spettroscopici i cui esemplari originali costituiscono oggi parte della collezione scientifica dell'Universit\u00e0, conservata presso Gustavianum.\nNel 1870 le donne vennero per la prima volta ammesse allo \"studentexamen\", che offriva la possibilit\u00e0 di ammissione nelle facolt\u00e0 di medicina delle universit\u00e0 di Uppsala, Lund, e del Karolinska Institutet. La prima studentessa svedese fu Betty Pettersson, che affront\u00f2 lo \"studentexamen\" nel 1871 e nell'anno seguente, su dispensa reale, venne ammessa all'Universit\u00e0 di Uppsala, un anno prima che la facolt\u00e0 di filosofia fosse aperta alle donne. Nel 1873 il diritto all'istruzione femminile venne esteso consentendo di conseguire il titolo di \"licentiate\" in giurisprudenza e tutti gli altri titoli eccetto quelli teologia, e il primo dottorato femminile all'Universit\u00e0 di Uppsala venne attribuito nel 1883 a Ellen Fries.\nNel 1877 l'Universit\u00e0 organizz\u00f2 fastose celebrazioni per il quarto centenario dalla fondazione, e in tale occasione lo stato finanzi\u00f2 la costruzione di un nuovo edificio principale, Universitetshuset, completato e inaugurato nel 1887.\nXX e XXI secolo.\nNella prima met\u00e0 del XX secolo vennero sviluppate poste le basi per lo sviluppo di nuove discipline scientifiche presso l'Universit\u00e0. Nel 1912 Theodor Svedberg divenne professore di chimica fisica ad Uppsala, dove divenne direttore del labortatorio di chimica nucleare e costru\u00ec un'ultracentrifuga per lo studio delle propriet\u00e0 dei colloidi, usata per dimostrare che le proteine sono macromolecole, ponendo le basi per lo sviluppo della biologia molecolare. Nel 1932 Manne Siegbahn ottenne una cattedra di fisica a Uppsala, dove svilupp\u00f2 la spettroscopia a raggi X, mentre nel 1954 suo figlio Kai Siegbahn divenne professore di fisica e svilupp\u00f2 la spettroscopia elettronica. Nel 1960 Per-Olov L\u00f6wdin, chimico teorico, divenne professore all'Universit\u00e0, dove istitu\u00ec la sezione di chimica quantistica presso il dipartimento di chimica, primo gruppo di ricerca del suo genere in Svezia.\nLa seconda met\u00e0 del XX secolo fu un periodo di intensa trasformazione per l'Universit\u00e0. Le donne divennero parte del corpo docente a partire dal 1949, quando Gerd Enequist divenne professoressa di geografia, prima donna ad ottenere una cattedra ad Uppsala e in Svezia. Nel 1970 Sonja Lyttkens divenne la prima professoressa ad ottenere il titolo di \"inspektor\". Nel 2012 Eva \u00c5kesson, professoressa di chimica fisica divenne la prima \"rectrix magnifica\" dell'ateneo. A seguito delle riforme dell'istruzione nel paese, l'educazione superiore venne concentrata nelle universit\u00e0, e negli anni 1960 l'Universit\u00e0 di Uppsala assorb\u00ec i programmi di farmacia, scienze della formazione e infermieristica.\nNegli anni 1960 il numero di studenti crebbe da circa . Negli anni 1990 i corsi universitari divennero soggetti ad ammissione selettiva, organizzata su scala nazionale tramite un sistema unico per tutte le universit\u00e0 svedesi, e il numero di studenti aument\u00f2 a circa , divenuto circa negli anni 2010. La rapida espansione dell'Universit\u00e0, in una citt\u00e0 relativamente piccola quale Uppsala, caus\u00f2 una storica difficolt\u00e0 per gli studenti nel trovare alloggio, nota come \"crisi abitativa\", che in certi periodi ha visto studenti costretti a spendere mesi senzatetto o a rinunciare alla posizione all'Universit\u00e0. Negli anni 2010 vi erano in totale circa posti in alloggi studenteschi in citt\u00e0 (di cui circa di propriet\u00e0 delle nation), ovvero uno ogni quattro studenti.\nL'Universit\u00e0, precedentemente concentrata nel centro storico di Uppsala, si espanse nelle aree periferiche della citt\u00e0. Nel 1975 venne costruito a ridosso di Observatorieparken un nuovo campus, Ekonomikum, per ospitare il dipartimento di economia. Nel 1977 venne completata la costruzione di Biomedicinska centrum, che ospita la facolt\u00e0 di medicina e farmacia. Nel 1982 l'Universit\u00e0 acquis\u00ec Polacksbacken, che divenne sede del dipartimento di matematica e informatica. Nel 1997 venne costruito di fronte a Polacksbacken un nuovo campus, \u00c5ngstr\u00f6mlaboratoriet, per ospitare i dipartimenti di matematica, chimica e fisica. Nel 2010 venne completata la costruzione del campus Bl\u00e5senhus, a sudovest del castello, che ospita i dipartimenti di psicologia e pedagogia. Nel 2013 l'Universit\u00e0 istitu\u00ec Campus Gotland, un campus satellite locato a Visby. Nel 2017 venne completata la costruzione di Segerstedthuset, complesso situato tra il casello e Bl\u00e5senhus, nuova sede dell'amministrazione universitaria.\nStruttura.\nL'universit\u00e0 \u00e8 strutturata in nove facolt\u00e0, raggruppate in tre domini disciplinari:\nLa facolt\u00e0 di giurisprudenza (\"Juridiska fakulteten\") \u00e8 la pi\u00f9 antica della Scandinavia, e precede la fondazione dell'Universit\u00e0 stessa. La facolt\u00e0 ha un unico dipartimento (il dipartimento di legge).\nAmministrazione.\nL'organo di governo centrale dell'Universit\u00e0 \u00e8 il \"concistoro\", formato da rappresentanti delle facolt\u00e0, tre rappresentanti dei professori, tre degli studenti, e dieci persone esterne all'Universit\u00e0 (nominate dal governo svedese). Le unioni degli studenti hanno tre rappresentanti con diritto di parola ma senza diritto di voto. Dal 1999 l'Universit\u00e0 ha un secondo organo di governo, il senato accademico, formato da un numero maggiore di rappresentanti, che ha solo funzione consultiva. La massima autorit\u00e0 esecutiva dell'Universit\u00e0 ha il titolo di \"rector magnificus\", la cui traduzione inglese ufficiale \u00e8 \"vice-chancellor\". Il \"rector magnificus\" ha un deputato, il \"prorector\", e tre vice, uno per ogni dominio disciplinare (arti e scienze sociali, medicina e farmacia, tecnologia e scienze naturali). Ogni facolt\u00e0 ha un consiglio e un preside (\"dekanus\"), ruolo ricoperto part-time da un professore della facolt\u00e0.\nBiblioteca.\nLa biblioteca universitaria ha circa 5,25 milioni di volumi (circa di scaffali), manoscritti, spartiti, mappe e documenti grafici. Tra i manoscritti conservati a Uppsala vi \u00e8 il \"Codex Argenteus\".\nLa biblioteca venne fondata nel 1620 per volere di Gustavo il Grande, era originariamente ospitata presso l'Academia Carolina e venne trasferita nel 1691 presso il Gustavianum, dove sopravvisse l'incendio di Uppsala del 1702. Nel 1841 venne trasferita presso il Carolina Rediviva, attuale edificio principale della biblioteca, che oggi \u00e8 distribuita in 19 edifici.\nCampus.\nL'Universit\u00e0 di Uppsala si svilupp\u00f2 originariamente nel centro della citt\u00e0, dove tuttora possiede numerosi edifici storici. I campus di pi\u00f9 recente costruzione si trovano in aree periferiche.\nGli edifici in centro includono:\nI campus fuori dal centro storico includono:\nCori e orchestra.\nL'Universit\u00e0 di Uppsala ha una propria orchestra sinfonica, Kungliga Akademiska Kapellet, fondata nel 1627, che \u00e8 una tra le pi\u00f9 antiche orchestra della Svezia. L'orchestra esegue musica nelle varie cerimonie accademiche nel corso dell'anno, e tiene una propria stagione di concerti. La sede dell'orchestra \u00e8 locata presso Musicum, in Observatorieparken. Il \"director musices\", direttore d'orchestra e responsabile delle attivit\u00e0 musicali dell'ateneo, \u00e8 un incarico professionale importante nel panorama musicale svedese, ed \u00e8 stato ricoperto da compositori come Wilhelm Stenhammar, Hugo Alfv\u00e9n e Lars-Erik Larsson. L'Universit\u00e0 ha anche un'orchestra jazz (\"Uppsala University Jazz Orchestra\"), istituita nel 2004.\nLa musica corale \u00e8 profondamente radicata nella cultura universitaria svedese, e l'Universit\u00e0 ha tre cori: un coro misto (\"Allm\u00e4nna S\u00e5ngen\") fondato nel 1830, un coro maschile (\"Orphei Dr\u00e4ngar\") fondato nel 1853, e un coro da camera (\"Uppsala Akademiska Kammark\u00f6r\") fondato nel 1957. Nel 2000 \u00e8 stato istituito il centro corale dell'Universit\u00e0 (\"Uppsala universitets K\u00f6rcentrum\"), che tiene anche corsi di direzione corale. Diverse nation hanno inoltre propri cori e bande musicali.\nOspedale universitario.\nL'ospedale universitario di Uppsala (\"Akademiska sjukhuset\") \u00e8 amministrato dalla regione sanitaria di Uppsala, che lo opera congiuntamente con l'Universit\u00e0. Nato nel 1708 come \"Nosocomium Academicum\", situato in Oxenstiernska huset, nel 1850 si fuse con l'ospedale regionale, e nel 1867 venne trasferito nell'attuale locazione, a sud della collina del castello.\nSport.\nL'Universit\u00e0 ha fin dal XVII secolo delle organizzazioni sportive, anche se in generale lo sport riveste un ruolo relativamente limitato nella cultura universitaria svedese. Gli sport pi\u00f9 comuni praticati dagli studenti sono hockey su ghiaccio, floorball (\"innebandy\"), e calcio. L'Universit\u00e0 ha diverse palestre, e la principale palestra per studenti, chiamata \"Campus1477\", \u00e8 locata in prossimit\u00e0 di Bl\u00e5senhus.\nCanottaggio.\nNegli anni 1870 Stockholms nation e G\u00f6teborgs nation formarono delle proprie squadre di canottaggio, in emulazione del modello delle universit\u00e0 inglesi, anche se lo sport non si afferm\u00f2 mai in maniera particolare nella cultura universitaria. Dal 1993 l'Universit\u00e0 di Uppsala organizza una regata in competizione con l'Universit\u00e0 di Lund, ispirata alla storica competizione tra le universit\u00e0 di Oxford e di Cambridge, nella quale le squadre maschili e femminili delle due universit\u00e0 si affrontano, disputata negli anni pari nel Fyris\u00e5n e in quelli dispari in un fiume vicino a Lund.\nExercitiae.\nNegli anni 1630, su iniziativa del cancelliere Axel Oxenstierna, l'Universit\u00e0 istitu\u00ec gli \"exercitiae\" (in svedese \"exercitier\"), una serie di attivit\u00e0 sportive che erano considerate parte dell'istruzione di giovani nobili: equitazione, scherma, danza, disegno, e studio delle lingue straniere allora considerate moderne (francese e italiano). L'intento era di attirare maggiormente l'interesse di studenti aristocratici, allo scopo di garantire un'istruzione di qualit\u00e0 per la nobilt\u00e0, per formare una classe politica colta ed evitare di perdere terreno nell'istruzione rispetto alla classe borghese. Ogni disciplina degli exercitiae era condotta sotto la supervisione di un esperto della disciplina, che ricopriva il titolo tradizionale di \"maestro\". Allo scopo venne costruito un campo di equitazione e scherma, situato in centro, che sar\u00e0 poi demolito intorno al 1880 per fare posto a Universitetshuset, l'attuale edificio principale dell'Universit\u00e0.\nGli exercitiae tuttora presenti all'Universit\u00e0 includono scherma, equitazione presso le scuderie dell'Universit\u00e0, musica tramite la Kungliga Akademiska Kapellet, e disegno presso Engelska parken. Gli exercitiae di ginnastica hanno sede presso la palestra di ginnastica dell'Universit\u00e0, nota come \"Svettis\", e sono gli unici a non avere un titolo formale di \"maestro\".\nGli exercitiae di lingue sono scomparsi e l'istruzione linguistica \u00e8 offerta dal dipartimento di lingue dell'universit\u00e0, che tra l'altro offre corsi gratuiti di svedese agli studenti internazionali.\nCultura.\nUppsala ha una cultura universitaria radicata, e molte tradizioni si conservano attraverso secoli di storia. Caratteristiche peculiari di Uppsala sono il sistema di \"nation\", le unioni degli studenti, la tradizione di musica corale, le celebrazioni di Valborg, e le feste studentesche formali (come gasque e v\u00e5rbal).\nL'Universit\u00e0 adotta il quarto d'ora accademico (\"akademisk kvart\"), che nel 1982 \u00e8 stato inserito direttamente nel calendario, e tutte le lezioni iniziano ufficialmente un quarto dopo l'ora piena. Il quarto d'ora accademico esiste anche nella vita sociale studentesca, e eventi formali come le gasque tipicamente prevedono il doppio quarto d'ora (\"dubbelkvart\", solitamente segnato come \"dk\" o \"dq\" accanto all'orario), ovvero l'arrivo dei partecipanti \u00e8 atteso entro mezz'ora dall'orario d'inizio ufficiale dell'evento.\nNation.\nL'Universit\u00e0 di Uppsala ha un sistema di \"nation\" (svedese per \"nazione\", plurale svedese \"nationer\") nate nella prima met\u00e0 del XVII secolo, che raccoglievano gli studenti provenienti dalle regioni storiche della Svezia, in maniera analoga alle \"nationes\" delle universit\u00e0 medievali. Il sistema delle nation \u00e8 stato formalizzato nel 1663 dal concistoro, e ogni nation fu posta sotto la supervisione di un professore che riveste il ruolo di \"inspektor\".\nLe nation sono profondamente radicate nella cultura accademica di Uppsala, e fino al 2010 tutti gli studenti iscritti all'Universit\u00e0 erano obbligati ad essere membri di una nation. Attualmente Uppsala conta 13 nation, alcune delle quali risultano dalla fusione di precedenti nation pi\u00f9 piccole, continuata fino agli inizi del XIX secolo.\nUnioni studentesche.\nL'Universit\u00e0 di Uppsala ha sei unioni degli studenti. Le unioni sono distinte dalle \"nation\" e svolgono un ruolo complementare, formando un sistema parallelo, per cui gli studenti sono tipicamente membri di una nation e di una unione in maniera indipendente. La pi\u00f9 antica unione degli studenti \u00e8 Uppsala studentk\u00e5r, fondata nel 1849. Farmacevtiska studentk\u00e5ren, che raccoglie gli studenti della facolt\u00e0 di farmacia, venne fondata nel 1896, e divenne formalmente parte dell'Universit\u00e0 di Uppsala nel 1972.\nNel 2010 fu abolito l'obbligo per gli studenti di essere membri di un'unione, ma le unioni mantengono rappresentanza nell'amministrazione dell'ateneo, e lo stato delle unioni viene stabilito dal concistoro su base triennale. Nel 2013 venne costituita Uppsala teknolog- och naturvetark\u00e5r (UTN), con sede a Polacksbacken, che rappresenta gli studenti di ingegneria e scienze naturali, e nel 2016 venne riconosciuto lo stato di unione a F\u00f6reningen Uppsalaekonomerna, fondata nel 1971, che rappresenta gli studenti di economia, e a Juridiska f\u00f6reningen i Uppsala, fondata nel 1844, che rappresenta gli studenti di giurisprudenza. Gli studenti di Campus Gotland sono rappresentati da Gotlands Studentk\u00e5r Rindi.\nCerimonie accademiche.\nLa cerimonia di conferimento dei dottorati di ricerca di tutte le facolt\u00e0 dell'Universit\u00e0, chiamata \"doktorspromotion\" o semplicemente \"promotion\", si tiene a partire dal 1600 e avviene due volte l'anno, alla fine di gennaio e tra la fine di maggio e l'inizio di giugno. L'evento si tiene pubblicamente presso Universitetshuset ed \u00e8 accompagnato dalla musica della Kungliga Akademiska Kapellet. I dottorandi entrano in processione presso l'aula magna e ricevono simbolicamente dal rettore il diploma e le regalie accademiche, che includono la corona d'alloro, l'anello dottorale e, per i dottorandi di teologia, giurisprudenza, medicina e farmacia, il cappello dottorale. Il giorno della cerimonia di \"promotion\" le campane della cattedrale di Uppsala suonano per dieci minuti alle ore 8:00. Alle 7:00 una batteria di cannoni spara dei colpi di saluto dal bastione nord del castello di Uppsala, un colpo per ogni dottorando che prende parte alla cerimonia, e la batteria \u00e8 poi trasferita presso Universitetshuset dove spara altri colpi di saluto durante la cerimonia, tra le 12:30 e le 15:00.\nLa cerimonia di conferimento del titolo di professore, chiamata \"professorsinstallation\", si tiene annualmente a partire dal 1625. Il nome deriva dalla tradizione medievale, quando i nuovi ministri religiosi appena iniziati prendevano posto presso il proprio scranno nella cattedrale. La cerimonia si tiene pubblicamente in un venerd\u00ec, alle ore 15:00, presso Universitetshuset, e nella settimana precedente i nuovi professori tengono una lezione simbolica di 15 minuti presso le rispettive facolt\u00e0.\nCelebrazioni di Valborg.\nValborg \u00e8 una festa radicata nella cultura universitaria di Uppsala, e l'Universit\u00e0 \u00e8 al centro delle celebrazioni. Tra i tanti eventi organizzati il giorno di festa e nei giorni precedenti dall'ateneo o dalle nation, il culmine \u00e8 rappresentato dalla cerimonia del \"m\u00f6ssp\u00e5tagning\", che si tiene alle 15:00 del 30 aprile in Carolinabacken, dove si radunano professori, studenti e alumni dell'universit\u00e0. Alle 15:00 il rettore si affaccia dal balcone del Carolina Rediviva insieme a una delegazione di professori, e agita in aria il tradizionale berretto bianco con visiera nera (\"studentm\u00f6ssa\"), gesto imitato dalla folla."}
{"id": "1897239", "revid": "1662369", "url": "https://it.wikipedia.org/wiki?curid=1897239", "title": "Marco Sala", "text": "Biografia.\nMorto ottantatreenne, venne sepolto al Cimitero Maggiore di Milano.\nCaratteristiche tecniche.\nDette inizio alla carriera calcistica come ala destra ; in seguito Sala arretr\u00f2 presto a terzino.\nDi altezza non eccelsa e di fisico apparentemente esile, era dotato di grande agilit\u00e0 ed aggressivit\u00e0, nonch\u00e9 di uno scatto fulmineo, ed era abile sia nel fermare gli avversari e ad intercettare i loro passaggi, che nell'impostare il gioco.\nCarriera.\nClub.\nCominci\u00f2 la sua carriera di Milano, con Attilio Trer\u00e8 ed Emilio Colombo, che in seguito fu redattore e direttore della \"Gazzetta dello Sport\". Successivamente pass\u00f2 fra le file rossonere, debuttando in un vittorioso derby con l' (3-2) il 10 gennaio 1909.\nAveva per\u00f2 un carattere molto sanguigno ed impulsivo, facile all'insulto verso l'arbitro, e ci\u00f2 gli cost\u00f2 varie espulsioni e squalifiche.\nA seguito di ingiurie e di un'aggressione all'arbitro Umberto Meazza durante un Milan- 0-1 del 23 gennaio 1910, fatto che caus\u00f2 anche incidenti a fine gara fuori dallo stadio (il Campo Milan di Porta Monforte), venne squalificato per 8 mesi.\nSala trascorse quasi tutta la carriera (dal 1909 fino al 1920) nel Milan, con cui disput\u00f2 122 incontri realizzando 3 gol. Fu inoltre capitano dei rossoneri nella stagione 1915-1916.\nSul finire della carriera, nel 1920, pass\u00f2 all'Inter, con cui disput\u00f2 altre 18 partite in Prima Categoria (la Serie A di allora), prima di ritirarsi nel 1921.\nNazionale.\nSala ha disputato una partita con la Nazionale italiana, l'amichevole del 17 marzo 1912 a Torino contro la Francia."}
{"id": "1897240", "revid": "767487", "url": "https://it.wikipedia.org/wiki?curid=1897240", "title": "Beni di Giffen", "text": "Un bene di Giffen \u00e8 un particolare tipo di bene per il quale un aumento del prezzo (o una diminuzione del reddito del consumatore) causa un aumento della domanda, e viceversa.\nSi tratta nella teoria microeconomica di un \"bene inferiore\" il cui effetto reddito \u00e8 superiore all'effetto sostituzione, per cui la curva di domanda ha un'inclinazione positiva.\nParadosso di Giffen.\nNei suoi \"Principi di economia\", l'economista inglese Alfred Marshall forn\u00ec una prima dimostrazione della pendenza negativa della curva di domanda insieme ad una chiara definizione della elasticit\u00e0 della domanda rispetto al prezzo, normalmente negativa. Nella terza edizione della sua opera (1895), tuttavia, sottopose all'attenzione alcune eccezioni rilevate dallo statistico scozzese Robert Giffen.\nIn particolare Marshall faceva riferimento ad alcuni studi di Giffen sul consumo del pane: un aumento del prezzo del pane aveva un effetto cos\u00ec pesante sulle risorse dei lavoratori pi\u00f9 poveri, che essi erano costretti a rinunciare alla carne e ad altri cereali pi\u00f9 costosi; ne risultava quindi un aumento del consumo di pane nonostante l'aumento del prezzo.\nSembra, in realt\u00e0, che Giffen si riferisse alle patate, non al pane. Nel 1845 vi era stata in Irlanda una carestia che aveva aumentato il prezzo delle patate al punto che le famiglie povere, non potendosi permettere beni pi\u00f9 costosi, dovettero aumentare proprio il consumo di patate. Questo risulta essere l'unico caso reale di bene di Giffen. Tuttavia, non sono stati trovati riferimenti simili n\u00e9 al pane n\u00e9 alle patate irlandesi nelle opere di Giffen.\nTale fenomeno divenne comunque in seguito noto come \"paradosso di Giffen\".\nVa notato che Marshall propose il paradosso (aumento della domanda all'aumentare del prezzo) nell'ambito di un'analisi della domanda che, limitata espressamente a beni che costituissero una quota trascurabile della spesa totale di un individuo, considerava unicamente l'effetto sostituzione. In tal caso, un bene di Giffen \u00e8 in primo luogo un bene per il quale non esistano sostituti.\nI successivi sviluppi della teoria del consumatore, dovuti a Slutsky, hanno introdotto la distinzione tra effetto sostituzione ed effetto reddito. Da tale punto di vista, la relazione positiva tra domanda e prezzo viene spiegata facendo riferimento alla diminuzione del reddito conseguente ad un aumento del prezzo di beni di prima necessit\u00e0; i beni di Giffen costituiscono quindi un caso particolare dei beni cosiddetti \"inferiori\", che presentano una elasticit\u00e0 rispetto al reddito minore di zero (il loro consumo si riduce al crescere del reddito, al contrario dei beni di lusso)."}
{"id": "1897241", "revid": "599013", "url": "https://it.wikipedia.org/wiki?curid=1897241", "title": "Andrea Bonomi (calciatore)", "text": "Soprannominato \"Ciapin\" all'inizio della sua carriera, Bonomi fu protagonista da bambino di un episodio che lo lega ad un altro famoso calciatore. All'et\u00e0 di sei anni stava infatti per annegare nell'Adda e venne messo in salvo da un ragazzo di dieci anni, destinato a diventare uno dei pi\u00f9 grandi calciatori italiani di tutti i tempi: si trattava infatti di Valentino Mazzola.\nCaratteristiche tecniche.\nMediano laterale o all'occorrenza terzino, sopperiva con grinta e dinamismo alle proprie lacune tecniche, risultando un elemento determinante nel settore di centrocampo.\nCarriera.\nClub.\nDopo gli esordi nel Dopolavoro Pirelli (nel campionato di Serie C 1940-1941), Bonomi pass\u00f2 nel 1942 nelle file del Milan (allora denominato Milano), per la cifra di 500 lire. Con i rossoneri esord\u00ec in Serie A il 22 novembre 1942 in -Milan 0-1. In quella stagione disput\u00f2 altre 3 partite nella massima serie. Con i rossoneri gioc\u00f2 il campionato di guerra del 1944 e successivamente altre 7 stagioni, tutte da titolare e le ultime 3 come capitano. Durante la sua esperienza a Milano vinse uno scudetto nel 1951, il primo dopo 44 anni, in compagnia del trio svedese Gre-No-Li, disputando tutte le 38 partite di campionato oltre a due incontri di Coppa Latina.\nNel 1952 pass\u00f2 al Brescia in Serie B, dove rest\u00f2 per due stagioni prima di trasferirsi al . Qui disput\u00f2 le sue ultime 5 partite nel campionato di Serie C 1954-1955, prima di chiudere la carriera nel 1955.\nNazionale.\nNella sua carriera Bonomi disput\u00f2 una sola partita con la Nazionale italiana, contro la Svizzera il 25 novembre 1951 (1-1)."}
{"id": "1897242", "revid": "767487", "url": "https://it.wikipedia.org/wiki?curid=1897242", "title": "Turk 182", "text": "Turk 182 \u00e8 un film statunitense diretto nel 1985 da Bob Clark.\nTrama.\nTerry e Jimmy Lynch sono due fratelli che vivono insieme a New York da quando i loro genitori sono morti. Terry \u00e8 un vigile del fuoco; mentre si trova fuori servizio in un bar, vede le fiamme uscire da un appartamento vicino e si getta nel pericoloso incendio per salvare una bambina. Un altro vigile del fuoco intervenuto, con la forza dell'idrante spinge involontariamente Terry fuori da una finestra facendolo precipitare, con la bambina in braccio, sul tetto di un'auto.\nLa bambina rimane illesa, ma l'impresa costa cara al coraggioso giovane sia in termini di salute, sia in termini economici poich\u00e9 le assicurazioni non vogliono rimborsargli le spese dell'incidente e il corpo dei vigili non gli riconosce l'invalidit\u00e0 di servizio, n\u00e9 tanto meno l'atto di eroismo.\nIl fratello Jimmy si rivolge al sindaco Tyler, ma questo definisce Terry un ubriaco. Jimmy decide allora di vendicare il torto e, approfittando dell'imminente campagna elettorale in cui il sindaco tenta la rielezione, ingaggia una battaglia con le pi\u00f9 alte autorit\u00e0 locali. Alla fine di ogni \"azione\", compare un misterioso graffito con la scritta \"TURK 182\".\nRendendo note a tutti le malefatte di Tyler, smascherando la corruzione di un suo assessore e danneggiando la loro campagna elettorale, la scritta beffarda compare nei posti pi\u00f9 impensati: su un vagone della metropolitana in cui il sindaco doveva tenere un discorso contro i vandalismi, sullo striscione pubblicitario di un aereo, sul megaschermo di uno stadio di football, tanto che la citt\u00e0 comincia a incuriosirsi e l'opinione pubblica riconosce il misterioso Turk come un moralizzatore e un eroe.\nL'assistente sociale Danielle \"Danny\" Boudreau, alla quale \u00e8 assegnato il caso di Terry, curiosando nell'appartamento dei due fratelli in loro assenza, scopre che \"Turk\" \u00e8 il soprannome dello sfortunato pompiere e che sul suo casco \u00e8 impresso il numero di matricola 182.\nLa polizia apre un fascicolo sul caso \"Turk 182\" e intanto Jimmy e Danny si recano nell'ospedale dove Terry \u00e8 ricoverato. Terry fa capire a suo fratello che, una volta dimesso, tenter\u00e0 di togliersi la vita.\nA questo punto Jimmy decide di recarsi presso la redazione di un importante quotidiano e rivelare la sua identit\u00e0 come Turk ma, una volta sul posto, scopre di doversi accodare a una nutrita fila di mitomani che pretendono tutti di essere il vero Turk. Esasperato, viene intercettato da un giornalista televisivo che lo invita a farsi intervistare, ma l'intervista non va in onda, perch\u00e9 Jimmy viene scambiato per uno dei tanti malati immaginari in cerca di facile assistenzialismo.\nRassegnato a porre fine alle \"azioni\" di Turk, Jimmy decide di compiere un'ultima apparizione in occasione della cerimonia per il settantacinquesimo anniversario del ponte di Queensboro. Nonostante l'imponente servizio di sicurezza, Jimmy riesce a travestirsi da elettricista e rovina la festa al sindaco cambiando la scritta luminosa che avrebbe dovuto leggersi \"Queensboro 1909 - 1984\". La folla rumoreggia e comincia ad acclamare \"Turk! Turk! Turk!\", mentre la trasmissione in diretta viene sospesa. Jimmy riesce a sfuggire al servizio di sicurezza arrampicandosi sulle pericolose strutture del ponte, il tutto tra l'esultanza popolare mentre il sindaco ammette pubblicamente la sua sconfitta."}
{"id": "1897245", "revid": "599013", "url": "https://it.wikipedia.org/wiki?curid=1897245", "title": "Alfio Fontana", "text": "Carriera.\nCresciuto nel Milan, gioc\u00f2 negli anni cinquanta, conquistando con la squadra milanese tre scudetti. Debutt\u00f2 in Serie A l'8 febbraio 1953 in SPAL-Milan (1-1).\nNel 1960 pass\u00f2 alla Roma, con cui gioc\u00f2 per quattro campionati, prima di passare alla Sampdoria. Chiuse la carriera nel . Nella Roma form\u00f2 con il portiere Cudicini e il terzino sinistro Giulio Corsini un trio difensivo tra i migliori dei primissimi anni Sessanta.\nConta anche tre presenze in Nazionale, con cui debutt\u00f2 il 26 maggio 1957 a Lisbona contro il Portogallo."}
{"id": "1897246", "revid": "104087", "url": "https://it.wikipedia.org/wiki?curid=1897246", "title": "Esosammine", "text": ""}
{"id": "1897250", "revid": "1342360", "url": "https://it.wikipedia.org/wiki?curid=1897250", "title": "Trofeo Villa de Gij\u00f3n", "text": "Il Trofeo Villa de Gij\u00f3n \u00e8 una competizione calcistica amichevole che dal 1962 si disputa nel mese di agosto allo stadio municipale El Molin\u00f2n, nella citt\u00e0 spagnola di Gij\u00f3n. Il torneo \u00e8 organizzato dalla societ\u00e0 locale, lo Sporting Gij\u00f3n.\nStoria.\nQuesta manifestazione, nata con il nome di \"Trofeo Costa Verde\", ha poi cambiato nell'attuale \"Villa de Gij\u00f3n\", nell'anno 1994.\nDalla nascita del trofeo a oggi non si sono giocate le competizioni del 1971 per il rifacimento del terreno di gioco, del 1981 a causa della ristrutturazione dello stadio in occasione dei mondiali del 1982), del 1987 in quanto lo Sporting Gij\u00f3n partecip\u00f2 ad un altro torneo, e quelle del 2009 e 2010 a causa di lavori allo stadio.\nStadio.\nL\"'Estadio Municipal El Molin\u00f3n\" ha una capacit\u00e0 di 23.481 spettatori. Nel 1982 ospit\u00f2 alcune gare dei Mondiali di calcio."}
{"id": "1897251", "revid": "125769669", "url": "https://it.wikipedia.org/wiki?curid=1897251", "title": "Angelo Avarello", "text": "Biografia.\nCarriera musicale.\nAngelo Avarello nasce artisticamente nel 1969 come fondatore del gruppo I Teppisti. Dopo varie formazioni, nel 1974 con la New Star Records di Milano, registra il suo primo 45giri \"Piccolo Fiore dove vai\", proseguendo con altri tre 45giri fino al 1976 con \"Salver\u00f2 il mio amore\".\nNel 1977, con il marchio Teppisti dei Sogni di Angelo Avarello e C. snc, registra l'album \"Tu amore mio\", \"Sei tu L'amore\" nel 1979, e nel 1980 fu la volta dell'album \"La mia solitudine\" che lo port\u00f2 in Canada, in Germania, e il 10 ottobre 1980, in occasione del Columbus Day anche al Madison Square Garden di New York con un pubblico di 11.000 spettatori e al \"Caruso\" di Boston. Nel 1986 tra una tourn\u00e9e e l'altra, Avarello riesce a completare gli studi del quinto anno di pianoforte e armonia complementare, presso il liceo musicale di Caltanissetta, mentre nel 1988 crea e dirige la banda musicale pi\u00f9 giovane d'Italia \"Gruppo bandistico citt\u00e0 di Ravanusa\" composto da 46 elementi in cui il pi\u00f9 piccolo aveva sette anni ed il pi\u00f9 grande quindici.\nNel 1991 prosegue con il nome d'arte \"Angelo dei Teppisti dei sogni\" pubblicando per Discomagic (\"V'angelo day teppisti dei sogni\") raccogliendo 14 tracce che aveva pubblicato con il gruppo dal 1974 al 1991, tra cui \"Piccolo fiore dove vai\", \"Salver\u00f2 il mio amore\", \"Suona chitarra, c\"on l'inedito \"Piccolo Pulcino\" vendendo oltre 22000 copie.\nNel 1993 lascia la Sicilia per trasferirsi nel Lazio pubblicando l'album dal titolo \"Maria\" con 12 brani inediti, approdando al programma televisivo \"Telethon\" su Rai 1 con il brano in lingua siciliana \"Oh Terra mia\" dedicato ai giudici Giovanni Falcone e Paolo Borsellino. Dal 1993 al 2005 gli vengono prodotti altri album come: \"La collection per sognare ancora\", \"Eri tutto\", \"I grandi successi\", \"Vita da cane\", \"Le pi\u00f9 belle\", \"Pensaci\", \"La storia continua\" ed il live \"Concerto d'amore\". Nel 1997 con il nome \"Angelo dei Teppisti dei sogni\" parte per la dodicesima volta negli Stati Uniti dove tocca New York, Atlantic City, Pittsburgh, Chicago, riscuotendo grande consenso di pubblico.\nNel 2006 con l'album \"L'amore che provo per te...\" distribuito dal settimanale Radiocorriere TV, gli viene assegnato anche il \"Premio alla carriera RadiocorriereTV\" con il brano \"La mia amica del cuore\", presentato nel programma televisivo, condotto da Max Giusti e Sabrina Nobile, Matin\u00e9e su Rai 2. Nel 2007 pubblica \"Gli imperdibili collection\" con l'etichetta S.M.I. di Milano.\nMentre nel 2008, la \"Hitland\" di Milano pubblica l'album dal titolo \"Siamo andati a Nassiriya\" (brano dedicato all'esercito Italiano nell'attentato subito a Nassiriya).\nAngelo Avarello nel corso della sua carriera artistica ha registrato e pubblicato 22 album tra live, raccolte e inediti da solista ed ha effettuato sedici tour tra Canada e Stati Uniti d'America.\nNel 2009, ha diretto l'orchestra al Festival di Sanremo per Simona Molinari, che ha presentato il brano \"Egocentrica\" prodotto da \"Isola degli artisti\"/Warner Music Italy e nella serata del 19 febbraio 2009, ha duettato con Ornella Vanoni.\nIl 29 gennaio del 2011 gli viene consegnato il \"Premio Sicilia 2011 XVIII edizione\" per la sua \"Carriera artistica\". Nel 2013 gli consegnano il \"Premio Fratellanza Nel Mondo\". \nNel 2014 gli viene affidata la direzione artistica della manifestazione che si tiene a Casa Sanremo \"Sanremo d.o.c per la compilation degli inediti e nello stesso anno il Premio alla carriera \"Quarant'anni di carriera artistica\".\nNel 2015 al Festival di Sanremo 2015, dirige l'orchestra per la cantante Amara, in gara con il brano \"Credo\". \n2017 Dopo una lunga riflessione esce con il singolo \"Credimi\" e \"L'amore non ha et\u00e0\" Angelo Avarello feat. MirAngel , mantenendo i primi posti su Amazon nel genere jazz e nelle classifiche radio. Nel 2018 pubblica l'album dal titolo \"dal mio piccolo fiore a.. Amo te come Angelo Avarello dei teppisti dei sogni &amp; MirAngel includendo 10 successi della sua carriera \"rivisitati\" e 10 inediti con arrangiamenti freschi e pieni di energia electro swing.\n2020 L'album \" i colori dell'arcobaleno contenente 16 Gold Track da non perdere .. Prodotto da italdisco produzioni e Vangelo Day Edizioni."}
{"id": "1897252", "revid": "289247", "url": "https://it.wikipedia.org/wiki?curid=1897252", "title": "Miracle at St. Anna", "text": ""}
{"id": "1897254", "revid": "33888", "url": "https://it.wikipedia.org/wiki?curid=1897254", "title": "Angelo Fiore", "text": "Lavor\u00f2 come impiegato statale a Palermo. Dopo il 1943, prest\u00f2 servizio come interprete per l'Esercito Americano in Sicilia e di seguito come insegnante di inglese negli istituti tecnici. Esord\u00ec nel 1963 con una raccolta di racconti dal titolo \"Un caso di coscienza\" per Lerici, tenuta a battesimo da Romano Bilenchi e Mario Luzi. Con Vallecchi uscirono, poi, i romanzi \"Il supplente\" (1964), \"Il lavoratore\" (1967, per il quale si aggiudic\u00f2 uno dei due premi Selezione Marzotto), \"L'incarico\" (1970) e \"Domanda di prestito\" (1976). Il suo ultimo romanzo, \"L'erede del Beato\", fu pubblicato da Rusconi nel 1981 con una nota critica di Geno Pampaloni. \nPoco prima della morte, avvenuta nel 1986 all'et\u00e0 di 78 anni, gli venne attribuito a Palermo il Premio Internazionale Mediterraneo. \nBench\u00e9 appoggiato e stimato da eminenti studiosi e critici, non riusc\u00ec a farsi notare dal grande pubblico, anche per il suo stile complesso e per il proprio carattere schivo e poco accomodante.\nStile.\nIl suo stile secco e scostante lo avvicina a Federigo Tozzi, ma l'afflato spirituale \u00e8 qui molto pi\u00f9 sentito, ricordando per certi versi Georges Bernanos. La scrittura di Fiore raggiunge intensit\u00e0 liriche notevoli che danno alla narrazione un'impronta allucinatoria. Nei suoi romanzi vi \u00e8 descritto un universo in disfacimento, dove un'umanit\u00e0 ingobbita dalla meschinit\u00e0 vive di continui raggiri e di sospetti. Il protagonista \u00e8 sempre un forestiero che non riesce a farsi accettare nel consorzio umano dove, senza motivo, si \u00e8 venuto a trovare. La vita \u00e8 quindi sempre procrastinata a un domani di affermazione o di liberazione, ma che, per l'inettitudine propria del protagonista, non avverr\u00e0 mai.\nPoetica.\nL'idea di fondo della scrittura di Angelo Fiore \u00e8 che la morte di Dio abbia lasciato l'uomo in balia di se stesso. Per Fiore la morte di Dio \u00e8 dovuta ad un difetto originario, insito nella natura dell'uomo, quel residuo di male che si traduce in mancanza di amore, incapacit\u00e0 di riceverlo e incapacit\u00e0 di sentirlo o di offrirlo al prossimo. Mancando l'amore, manca di conseguenza il senso della vita, la quale diventa cos\u00ec una \"carriera spirituale\" che porta l'uomo a inseguire senza fine una certezza che non arriver\u00e0. La visione della vita, in Fiore, \u00e8 assolutamente pessimista perch\u00e9 non vi \u00e8 possibilit\u00e0 di riscatto, l'uomo \u00e8 fatuo, in balia di continui arrovellamenti e delle sue passioni che non gli portano nessuna felicit\u00e0, sempre in attesa di un evento risolutore. Dio, per Fiore, esiste in quanto manca di esistenza e la sua vita \u00e8 un peregrinare sulla terra nella assoluta mancanza di un progetto o di un fine. Forte \u00e8 quindi l'impatto teologico di Fiore che cita, nelle lettere e nei romanzi, la massima di Friedrich Nietzsche \"deus sive vita\". Bench\u00e9 generalmente la narrazione ruoti intorno a un personaggio principale, \u00e8 l'umanit\u00e0 nel suo complesso a essere inadatta a vivere, ad aver perso, cio\u00e8, la capacit\u00e0 di trarre un senso dal caos dell'esistenza.\nRistampe.\nRecentemente, sono uscite alcune ristampe a cura di Antonio Pane."}
{"id": "1897255", "revid": "110157", "url": "https://it.wikipedia.org/wiki?curid=1897255", "title": "Chiesa dei Santi Crispino e Crispiniano", "text": "La chiesa dei Santi Crispino e Crispiniano, nota anche come chiesa de' calzolari, \u00e8 una chiesa di Napoli, situata in Via Antonio Ranieri, nella zona della Duchesca. Fondata nella prima met\u00e0 del Cinquecento, contiene alcune tele di autori locali.\nStoria.\nLa chiesa viene fondata nel 1533 da una corporazione locale di calzolai e viene dedicata ai loro patroni, i Santi Crispino e Crispiniano. La pala dell'altare maggiore viene commissionata a Giovanni da Nola. Alla chiesa viene anche annesso un conservatorio.\nIntorno al 1850 l'edificio viene rimaneggiato dall'architetto Filippo Botta, che gli dona l'aspetto attuale. L'interno viene anche arricchito da due tele di Giovanni Salomone. Attualmente la chiesa \u00e8 ancora aperta al culto.\nStruttura e opere.\nDell'esterno della chiesa, essendo questa posta lungo il corso della via, \u00e8 visibile solamente la facciata. Il prospetto, molto semplice, \u00e8 caratterizzato dalle linee assunte alla met\u00e0 dell'Ottocento per mano di Filippo Botta. Molto stretto, \u00e8 diviso in due ordini mediante un cornicione: in quello inferiore \u00e8 posto il portale d'ingresso, mentre in quello superiore un grande finestrone arcuato sormontato da un piccolo oculo. Corona la facciata un piccolo timpano triangolare. Non sono presenti decorazioni, tranne alcune spesse cornici intonacate di grigio che fanno risaltare i contorni principali sulla parete intonacata e dipinta di giallo scuro.\nAll'interno si conserva la pala d'altare prima accennata, opera di Giovanni da Nola, e le due tele di Giovanni Salomone, raffiguranti le scene de \"I Santi Crispino e Crispiniano nella calzoleria meditano le cose celesti\" e \"I Santi Crispino e Crispiniano menati innanzi al Preside\"."}
{"id": "1897258", "revid": "767487", "url": "https://it.wikipedia.org/wiki?curid=1897258", "title": "Eric Clapton's Rainbow Concert", "text": "Eric Clapton's Rainbow Concert \u00e8 un album live di Eric Clapton, pubblicato nel 1973. Il disco \u00e8 la registrazione del concerto tenuto da Clapton al Rainbow Theatre di Londra il 13 gennaio dello stesso anno, e organizzato da Pete Townshend, voce e chitarra degli Who."}
{"id": "1897259", "revid": "599013", "url": "https://it.wikipedia.org/wiki?curid=1897259", "title": "Faustino Rup\u00e9rez", "text": " Professionista dal 1979 al 1985, vinse una Vuelta a Espa\u00f1a, una Volta Ciclista a Catalunya e un Giro del Piemonte.\nCarriera.\nPassista veloce, pass\u00f2 professionista nel 1979 con la Moliner-Vereco mettendosi subito in luce con il quarto posto finale alla Vuelta a Espa\u00f1a e con la vittoria del titolo di campione spagnolo su strada in seguito alla squalifica per doping del vincitore Isidro Ju\u00e1rez.\nL'anno successivo ottenne il suo risultato pi\u00f9 prestigioso, imponendosi in due tappe e nella classifica generale della Vuelta a Espa\u00f1a. Negli anni successivi vinse la Volta Ciclista a Catalunya nel 1981, il Giro del Piemonte nel 1982, ottenendo anche il terzo posto alla Vuelta al Pa\u00eds Vasco del 1984 dietro a Sean Kelly e Juli\u00e1n Gorospe. Si ritir\u00f2 dall'attivit\u00e0 al termine della stagione 1985.\nUna volta appesa la bicicletta al chiodo intraprese l'attivit\u00e0 di direttore tecnico in seno alla squadra franco-spagnola KAS, con la quale guid\u00f2 al successo Sean Kelly nella Vuelta a Espa\u00f1a 1988. Successivamente diresse la Fagor-MBK e la Puertas Mavisa, per entrare poi nella Federazione spagnola, dove si occup\u00f2 degli atleti affetti da cecit\u00e0, guidandoli nei Giochi paralimpici di Atlanta, Sydney ed Atene."}
{"id": "1897260", "revid": "51323", "url": "https://it.wikipedia.org/wiki?curid=1897260", "title": "Rainbow Concert", "text": ""}
{"id": "1897265", "revid": "116643", "url": "https://it.wikipedia.org/wiki?curid=1897265", "title": "Miocarditi", "text": ""}
{"id": "1897266", "revid": "116643", "url": "https://it.wikipedia.org/wiki?curid=1897266", "title": "Artralgie", "text": ""}
{"id": "1897267", "revid": "1008732", "url": "https://it.wikipedia.org/wiki?curid=1897267", "title": "Armin Otto Leuschner", "text": "Nato negli USA, \u00e8 cresciuto in Germania per poi completare la propria formazione universitaria all'Universit\u00e0 del Michigan nel 1888 e conseguire successivamente un dottorato all'Universit\u00e0 di Berlino nel 1897.\nLo studio di Armin Otto Leuschner si \u00e8 concentrato in particolar modo sulle orbite delle comete e degli asteroidi.\n\u00c8 stato uno dei fondatori dell'Astronomical Society of the Pacific, presidente dell'American Association of University Professors e membro dell'Unione Astronomica Internazionale.\nRiconoscimenti.\nGli \u00e8 stato dedicato l'asteroide 1361 Leuschneria e l'omonimo osservatorio situato a Berkeley, che ha diretto per molti anni"}
{"id": "1897271", "revid": "124441176", "url": "https://it.wikipedia.org/wiki?curid=1897271", "title": "Lino Procacci", "text": "Biografia.\nLaureatosi in Giurisprudenza a Roma, inizi\u00f2 a frequentare il mondo dello spettacolo grazie al teatro universitario dove recit\u00f2 insieme ad Anna Proclemer; a causa di un difetto di pronuncia, per\u00f2, prefer\u00ec lasciare la carriera di attore e intraprendere quella di regista.\nNei primi anni cinquanta si trasfer\u00ec negli Stati Uniti, a New York dove, alla Columbia University, frequent\u00f2 corsi di comunicazione, avendo modo di cimentarsi con il linguaggio televisivo nei laboratori di quella universit\u00e0 e di familiarizzarsi con il mondo della produzione televisiva americana come stagista.\nTornato in Italia, anche e soprattutto grazie a questa sua fondamentale esperienza di formazione, nel 1954 divenne tra i primi registi della neonata Rai curando la regia della rivista \"Jazz il bandito\", cui segu\u00ec nel 1957 \"La macchina per vivere\"; nello stesso anno gli fu affidata la regia del variet\u00e0 \"Voci e volti della fortuna\" insieme a Gianfranco Bettetini. Nel 1959 cur\u00f2 la regia del programma \"Il teatrino di Walter Chiari\". Nel 1960 si occup\u00f2 della regia di \"Campanile sera\", quiz condotto da Mike Bongiorno con Enzo Tortora, mentre nel 1961 pass\u00f2 alla regia del programma \"Indovinelli sull'Italia\", del celeberrimo \"Chiss\u00e0 chi lo sa?\" con Febo Conti e di \"Il paroliere questo sconosciuto\" in cui tenne a battesimo una giovanissima Raffaella Carr\u00e0.\nNel 1967 e fino al 1979, Procacci cur\u00f2 la regia del programma \"Ieri e oggi\", condotto per anni da Lelio Luttazzi e nel 1969 diresse Corrado in \"A che gioco giochiamo?\".\nNel 1972 con Renzo Arbore dirige le 4 puntate della trasmissione musicale \"Amico Flauto\".\nDal 1974 al 1976 Procacci cur\u00f2 la regia del programma \"A tavola alle 7\", progenitore di tutti i programmi di cucina in tv, condotto dall'attrice Ave Ninchi e dal critico enogastronomico Luigi Veronelli.\nNella seconda met\u00e0 degli anni 70, Procacci divenne il regista di fiducia di Corrado, con cui condivise le prime memorabili edizioni di \"Domenica in...\", programma di cui manterr\u00e0 la regia fino al 1982, quando il programma era gi\u00e0 passato nelle mani di Pippo Baudo. Nel periodo in cui Corrado trattava il suo passaggio a Canale 5, Procacci gi\u00e0 lavorava per l'emittente di Silvio Berlusconi, di cui cur\u00f2 la regia di importanti trasmissioni come \"I sogni nel cassetto\" (tra il 1979 e il 1981) e la prima edizione di \"Superflash\" (1982-1983) condotte entrambi da Mike Bongiorno.\nSempre per Canale 5, cur\u00f2 la regia di \"Il pranzo \u00e8 servito\" (990 puntate tra il 1982 e il 1986), \"Ciao gente\" nel 1983 e di \"Buona Domenica\" nel 1985, tutte trasmissioni condotte da Corrado, cui affianc\u00f2 la regia delle prime 2 edizioni del \"Gran Premio Internazionale dello Spettacolo\" sempre nel 1984 e nel 1985, questa volta con Mike Bongiorno.\nNel 1986, di fronte all'incertezza di Corrado che non voleva riprendere \"Il pranzo \u00e8 servito\", Procacci torn\u00f2 alla Rai curando, nell'estate del 1986 la regia di \"Sotto le stelle\" condotto da Edwige Fenech su Raiuno. Fino alla prima met\u00e0 degli anni 90, Procacci si dedic\u00f2 alla regia radiofonica, salvo tornare in televisione nel 1992 quando diresse la sit-com \"La famiglia Galeazzi\" in onda su Raidue. Di l\u00ec in poi Procacci decise, anche data l'et\u00e0, il suo progressivo ritiro dalla regia televisiva.\nLe sue ultime apparizioni in video risalgono al 2004, ospite di Pippo Baudo in \"Buon compleanno Tv\", e nel 2009, ospite di \"Unomattina\" in occasione del decennale della morte del suo caro amico Corrado.\n\u00c8 deceduto il 25 gennaio 2012 a Foligno all'et\u00e0 di 88 anni."}
{"id": "1897273", "revid": "1008732", "url": "https://it.wikipedia.org/wiki?curid=1897273", "title": "Minimo solare", "text": "Il minimo solare (\"min solare\") \u00e8 il periodo di minore attivit\u00e0 del Sole nel ciclo solare; durante questo periodo, l'attivit\u00e0 delle macchie solari e dei flare tende a diminuire, fino a diventare quasi assente per diversi giorni consecutivi. La data precisa del minimo si ricava misurando per dodici mesi l'attivit\u00e0 delle macchie solari in un periodo di apparente minore attivit\u00e0, quindi l'identificazione precisa della data pu\u00f2 avvenire solamente sei mesi dopo la data reale del minimo.\nAl minimo solare si contrappone il massimo solare, durante la quale compaiono sulla fotosfera della stella centinaia di macchie solari. Prossimo minimo solare dal 2020 al 2055. Come nel 1645.\nCaratteristiche del minimo solare.\nIl minimo solare, essendo il periodo di minore attivit\u00e0 della stella, \u00e8 anche il periodo in cui si concentra, per via della diminuzione nella quantit\u00e0 delle radiazioni emesse, il maggior numero di missioni spaziali con equipaggio. Durante questa fase, gli astrofisici possono predire con una certa precisione, i successivi due cicli solari tramite l'effetto dinamo solare: se si rivela piuttosto intenso, le linee del campo magnetico solare tendono ad attorcigliarsi maggiormente, provocando la comparsa, durante il massimo successivo, di un gran numero di macchie, mentre un effetto dinamo meno intenso risulter\u00e0 nella comparsa di un minor numero di macchie. Tramite questo procedimento, il ciclo solare con massimo nel 2013 potrebbe essere uno dei pi\u00f9 deboli dal minimo di Maunder. A conferma di questa ipotesi vi \u00e8 la profondit\u00e0 dell'attuale minimo che per il centro SIDC ha visto il mese di agosto chiudere con una media di sunspot giornaliera di 0.0 cosa che non accadeva dal 1913 (ultimo ciclo debole prima del massimo moderno). Attualmente questo minimo \u00e8 il 5\u00b0 pi\u00f9 profondo dal 1849 (statistica basata sui giorni senza macchie nel periodo tra un massimo e quello successivo).\nNote.\nhttps://web.archive.org/web/20090517192304/http://www.swpc.noaa.gov/SolarCycle/sunspot.gif"}
{"id": "1897274", "revid": "287204", "url": "https://it.wikipedia.org/wiki?curid=1897274", "title": "Il racconto dell'antenato. La grande storia dell'evoluzione", "text": "Il racconto dell'antenato (sottotitolato \"Un pellegrinaggio all'alba della vita\") \u00e8 un testo di divulgazione scientifica pubblicato nel 2004 da Richard Dawkins, col contributo dell'assistente alla ricerca Yan Wong. Segue a ritroso il percorso dell'umanit\u00e0 attraverso la storia dell'evoluzione, incontrando i \"cugini\" viventi dell'umanit\u00e0 mentre convergono all'antenato comune. Nel 2005 il libro ha ottenuto la nomination per il Premio Aventis per libri scientifici.\nNel 2016 viene realizzata la seconda edizione inglese aggiornata da Yan Wong, che diventa coautore dell'opera. Ad oggi non esiste una versione italiana di tale edizione."}
{"id": "1897278", "revid": "1543377", "url": "https://it.wikipedia.org/wiki?curid=1897278", "title": "461 Ocean Boulevard", "text": "461 Ocean Boulevard \u00e8 il secondo album in studio di Eric Clapton, pubblicato nel 1974, raggiunse la prima posizione nella Billboard 200 statunitense restandoci per quattro settimane, la vetta anche in Canada, la terza nel Regno Unito e la quarta nei Paesi Bassi e Norvegia, anche trainato dal singolo \"I Shot the Sheriff\" che arriva primo nella Billboard Hot 100, in Canada ed in Nuova Zelanda, terzo in Norvegia, quarto in Germania, quinto nei Paesi Bassi e nono nel Regno Unito.\nIl disco.\nOrigine e registrazione.\nDopo essersi disintossicato dall'eroina, Clapton si rese conto di aver sprecato tre anni della sua vita, raccontando di non aver fatto altro in quel periodo se non guardare la televisione e andare fuori forma mangiando cibo spazzatura. Quando Clapton si rimise fisicamente in sesto lavorando in una fattoria, inizi\u00f2 anche ad ascoltare molta nuova musica e vecchi dischi di blues che si era portato dietro; e la conseguenza fu che ricominci\u00f2 a suonare, oltre che comporre nuove canzoni. Con queste nuove idee in mente, a Clapton fu dato un nastro demo da Carl Radle, ex bassista dei Derek and the Dominos, contenente brani eseguiti da Radle stesso con il tastierista Dick Sims e il batterista Jamie Oldaker. A Eric il nastro piacque, e lo defin\u00ec \"semplicemente superbo\".\nRadle lasci\u00f2 tutto il tempo necessario a Clapton affinch\u00e9 scrivesse nuovo materiale per un prossimo album. Quando egli inizi\u00f2 a lavorare in studio alle tracce per la prossima uscita in programma, volle lasciare le sue canzoni il pi\u00f9 complete possibile, in modo che i musicisti, che avrebbero registrato con lui in studio, potessero farle proprie. A seguito della sua apparizione nell'adattamento cinematografico della rock opera \"Tommy\", il manager dell'epoca di Clapton, Robert Stigwood, lo contatt\u00f2 per parlargli di un nuovo progetto. Stigwood organizz\u00f2 per Clapton delle sedute di registrazione ai Criteria Studios di Miami, Florida insieme a Radle, Sims, Oldaker e al produttore discografico Tom Dowd. Quando arriv\u00f2 il momento di incidere un nuovo album, Clapton era preoccupato circa le sue capacit\u00e0 artistiche e il potenziale commerciale della sua musica dopo il suo periodo di stallo creativo, e fece notare quanto, secondo lui, fosse importante che si creasse una speciale \"alchimia\" tra i musicisti in studio affinch\u00e9 un album funzionasse davvero. Clapton chiam\u00f2 a partecipare alle sessioni anche la cantante Yvonne Elliman e il chitarrista George Terry.\nStigwood si occup\u00f2 di affittare per Clapton una casa in Florida, all'indirizzo 461 Ocean Boulevard (che diverr\u00e0 il titolo del nuovo disco) a Golden Beach, vicino a Miami. L'intero album venne registrato da aprile a maggio del 1974. Per le sessioni di registrazione, Clapton utilizz\u00f2 la sua chitarra elettrica Blackie Fender Stratocaster. Riguardo alle parti di chitarra slide, ricorse a varie chitarre Gibson ES-335. Inoltre, suon\u00f2 anche delle chitarre acustiche Martin.\nContenuti.\nNella sua autobiografia del 2007 \"My Life\", Clapton rimarc\u00f2 il fatto di essere rimasto molto soddisfatto del testo e della musica di \"Let It Grow\", pezzo che scrisse lui stesso. Tuttavia, la critica musicale not\u00f2 anche, e Clapton lo ammise, che la melodia e gli accordi della canzone erano molto simili a \"Stairway to Heaven\" dei Led Zeppelin. Tranne \"Let It Grow\" e \"Get Ready\", una canzone scritta da Clapton circa la vocalist Yvonne Elliman, l'album consiste di varie cover di brani che Clapton aveva in mente di registrare da tempo: \"Willie and the Hand Jive\", \"Steady Rollin' Man\" e \"I Can't Hold Out\". Clapton sent\u00ec per la prima volta \"Give Me Strength\" a Londra negli anni sessanta, quando viveva con Charlie e Diana Radcliffe a Fulham Road. Volle incidere la canzone in quanto sentiva che si sarebbe amalgamata bene con il resto del disco. Mentre la band registrava l'album, George Terry port\u00f2 in studio il disco \"Burnin\"' di Bob Marley and the Wailers, dicendo agli altri quanto gli piacesse il brano \"I Shot the Sheriff\". Egli persuase quindi Clapton a incidere una reinterpretazione del pezzo, che per\u00f2 non piaceva troppo a Eric, a causa della sua melodia \"hardcore reggae\". Alla fine, la band convinse Clapton a inserire la cover nell'album, dicendo che sarebbe stata sicuramente un grosso successo. Quando Clapton incontr\u00f2 Bob Marley anni dopo, Marley gli disse di aver molto apprezzato la sua versione.\nDal disco furono estratti due singoli. Il primo, \"I Shot the Sheriff\" fu pubblicato dalla RSO Records all'inizio del luglio 1974, prima della pubblicazione dell'album. La versione di Clapton surclass\u00f2 l'originale di Marley in termini di vendite raggiungendo la Top 10 nella classifica dei singoli in nove Paesi, diventando l'unico 45 giri da primo posto di Clapton nella \"Billboard\" Hot 100 statunitense. Nel 2003, la cover \u00e8 stata inserita nella Grammy Hall of Fame. Il singolo fu inoltre il primo di Eric Clapton a vendere bene a livello internazionale, venendo certificato disco d'oro negli Stati Uniti e doppio platino in Canada. La seconda traccia ad essere pubblicata su singolo fu \"Willie and the Hand Jive\", che usc\u00ec nell'ottobre 1974. Clapton rallent\u00f2 il tempo della canzone originale per la sua versione. Il 45 giri raggiunse la posizione numero 26 nella \"Billboard\" Hot 100 e la numero 28 nei Paesi Bassi.\nPubblicazione.\n\"461 Ocean Boulevard\" venne pubblicato nel luglio 1974 negli Stati Uniti, in Europa, Asia, Australia e Nuova Zelanda. La RSO Records decise inoltre, di far uscire il disco anche in Unione Sovietica, dove fu uno dei pochi dischi di musica pop ad essere legalmente distribuito. Con il passare degli anni, l'album \u00e8 stato ristampato varie volte. Nel 1988, 1996 e 2004, anche in formato compact disc e per il download digitale."}
{"id": "1897279", "revid": "287204", "url": "https://it.wikipedia.org/wiki?curid=1897279", "title": "Puskin", "text": ""}
{"id": "1897283", "revid": "643494", "url": "https://it.wikipedia.org/wiki?curid=1897283", "title": "Universit\u00e0 del Michigan", "text": "L'Universit\u00e0 del Michigan (in inglese University of Michigan, anche U of M, U-M, abbreviato in UM) \u00e8 un'universit\u00e0 statunitense situata ad Ann Arbor, nel Michigan. \u00c8 composta da 3 campi regionali, situati a Ann Arbor, Dearborn e Flint. Il nome di tutte le 24 squadre sportive universitarie \u00e8 \"Wolverines\".\nStoria.\n\u00c8 stata fondata nel 1817 a Detroit e dal 1837 ha sede ad Ann Arbor. \u00c8 considerata una delle migliori universit\u00e0 negli Stati Uniti, attiva in molte aree di ricerca nelle discipline umanistiche, scientifiche, e scienze sociali. \u00c8 uno dei membri fondatori dell'Association of American Universities."}
{"id": "1897290", "revid": "488739", "url": "https://it.wikipedia.org/wiki?curid=1897290", "title": "Acciaio 42NiCrMo4", "text": ""}
{"id": "1897291", "revid": "123097283", "url": "https://it.wikipedia.org/wiki?curid=1897291", "title": "Rufino di Assisi", "text": "Fu il primo vescovo di Assisi, dove arriv\u00f2 a predicare il Vangelo agli inizi del III secolo.\nBiografia.\nSecondo una \"passio\", non anteriore al IX secolo, Rufino era vescovo della citt\u00e0 di Amasya nel Ponto (attuale Turchia), quando scoppi\u00f2 una persecuzione contro i cristiani, durante la quale venne incarcerato insieme al figlio Cesidio. Dopo aver convertito il proconsole di quella regione alla nuova fede ed essere stato da lui liberato, giunse in Italia nella regione dei Marsi (nella contemporanea Marsica), dove fond\u00f2 una chiesa affidandola alla guida del figlio Cesidio, venerato come santo e diacono a Trasacco (AQ).\nSuccessivamente si trasfer\u00ec ad Assisi dove continu\u00f2 a predicare il Vangelo. Ma il proconsole Aspasio, dopo averlo sottoposto a diverse torture, lo condann\u00f2 a morte (238-239) ordinando che fosse gettato con una macina di pietra al collo nelle acque del fiume Chiascio.\nUn'antica tradizione indica come luogo del martirio il borgo di Costano, ora facente parte del comune di Bastia Umbra.\nCulto.\nUna pergamena dell'Archivio Capitolare, ricorda che gi\u00e0 nel 1038, a Costano vi era una chiesa dedicata a san Rufino martire. Da questa localit\u00e0, secondo quanto riferisce san Pier Damiani in un suo sermone in onore del Santo vescovo, le sue spoglie sarebbero state traslate in Assisi, proprio nel luogo dove oggi sorge la Cattedrale a lui dedicata; ma essa \u00e8 la terza chiesa costruita sulla tomba del vescovo martire, ed \u00e8 del XII secolo; la prima era del 412 secondo quanto ricorda un'epigrafe conservata all'interno del duomo e quanto riportato in un documento del 1007 conservato nell'archivio.\nSan Pier Damiani, sempre nel sermone menzionato in precedenza, indica una seconda chiesa costruita nell'XI secolo dal vescovo Ugone; di questo secondo edificio rimane ancora il campanile e la cripta, posta sotto la facciata dell'attuale cattedrale. Quest'ultima \u00e8 visibile entrando al Museo diocesano e cripta di San Rufino.\nLa data di celebrazione del Santo, sin dall'XI secolo, fu posta all'11 agosto, anche se errori di copisti successivi posero la festa nel \"Martirologio Romano\" al 30 luglio. In Assisi e nella diocesi, la festa di san Rufino \u00e8 stata spostata al 12 agosto, in quanto l'11 si sovrapponeva ai festeggiamenti per santa Chiara.\nIn suo onore, l'ultima domenica di agosto viene disputato il tradizionale Palio di San Rufino.\nUn altro principale luogo di culto di Rufino \u00e8 a Trasacco (AQ), nella Basilica dei Santi Cesidio e Rufino. Cesidio, figlio di Rufino, si rec\u00f2 presso capitale dei Marsi, Marruvium, per predicare. Fond\u00f2 assieme a compagni anche un ordine monastico, nonch\u00e9 una chiesa. A Trasacco fu martirizzato per volere dell'imperatore Massimino Trace.\nIconografia.\nL'iconografia del Santo vescovo e martire \u00e8 molto vasta, specie nella citt\u00e0 di Assisi; qualche sua raffigurazione la si trova in tutte le chiese della diocesi, anche in quelle francescane.\nLa pi\u00f9 antica \u00e8 la scultura posta nella lunetta sopra il portale centrale della Cattedrale, risalente al XII secolo. Inoltre, di notevole interesse storico-artistico, si ricordano: "}
{"id": "1897295", "revid": "117682181", "url": "https://it.wikipedia.org/wiki?curid=1897295", "title": "Fr\u00fchlingsstimmen", "text": "Fr\u00fchlingsstimmen (Voci di Primavera) op. 410, \u00e8 un valzer di Johann Strauss (figlio).\nNell'inverno del 1882-83 il compositore fu invitato a comporre un valzer vocale per il celebre soprano austriaco Bianca Bianchi (il cui vero nome era Bertha Schwarz), al tempo un acclamato membro del \"Wiener Hofoperntheater\" (Teatro dell'opera reale di Vienna).\nIl valzer fu eseguito per la prima volta al Theater an der Wien il 1\u00ba marzo 1883 ad un concerto di beneficenza per la fondazione degli indigenti dell'Impero austro-ungarico fondata dall'imperatore Francesco Giuseppe e dall'imperatrice Elisabetta.\nStrauss, dopo il successo che aveva ottenuto con i suoi valzer corali, fu felice di scrivere un brano per sola voce e il librettista Richard Gen\u00e9e, che aveva gi\u00e0 collaborato con il compositore nell'operetta \"Eine Nacht in Venedig\" (Una notte a Venezia) del 1883, scrisse anche il testo per il nuovo valzer.\nL'autunno del 1882 vide Strauss impegnato a Budapest per curare la prima rappresentazione dell'operetta \"Der lustige Krieg\" (L'allegra Guerra; 1881). Durante lo svolgimento di una delle serate in onore della visita del musicista viennese, fu Strauss stesso ad esibirsi al pianoforte con un altro degli illustri ospiti della serata: Franz Liszt. I due compositori si conoscevano gi\u00e0 molto bene da almeno 30 anni (Strauss aveva dedicato il suo valzer \"Abschieds-Rufe\" op. 179 a Liszt nel gennaio del 1856) e si incontrarono in numerose altre occasioni. Fu questa visita che forn\u00ec l'ispirazione per la scrittura del valzer \"Fr\u00fchlingsstimmen\".\nSuccessivamente il valzer venne arrangiato da Johann in versione solamente orchestrale e fu eseguito in questa forma, oggi celeberrima, da Eduard Strauss durante uno dei suoi concerti al \"Musikverein\" nel 1883.\nNel 1934 il valzer fu riutilizzato per l'operetta \"postuma\" (con musiche di Strauss jr.) \"Die T\u00e4nzerin Fanny El\u00dfler\".\nDurante il Concerto di Capodanno del 1987, Herbert von Karajan, inser\u00ec nel programma il valzer \"Fr\u00fchlingsstimmen\" eseguendolo nella versione vocale originale con il soprano Kathleen Battle.\nVersione Vocale.\nViene di seguito riportata la versione vocale del valzer scritta dal librettista Richard Gen\u00e9e (1823-1895) nel 1883 in lingua originale e in italiano:"}
{"id": "1897301", "revid": "200568", "url": "https://it.wikipedia.org/wiki?curid=1897301", "title": "Standard primario", "text": ""}
{"id": "1897302", "revid": "200568", "url": "https://it.wikipedia.org/wiki?curid=1897302", "title": "Solfiti", "text": ""}
{"id": "1897303", "revid": "110157", "url": "https://it.wikipedia.org/wiki?curid=1897303", "title": "There's One in Every Crowd", "text": "There's One in Every Crowd \u00e8 un album di Eric Clapton, pubblicato nel 1975, registrato poco dopo l'album precedente, \"461 Ocean Boulevard\"."}
{"id": "1897304", "revid": "63945", "url": "https://it.wikipedia.org/wiki?curid=1897304", "title": "Open Seat", "text": ""}
{"id": "1897308", "revid": "729019", "url": "https://it.wikipedia.org/wiki?curid=1897308", "title": "Iodimetria", "text": "La iodimetria \u00e8 una titolazione redox che usa come titolante lo iodio. Non deve essere confusa con la iodometria.\nL'I2 in soluzione acquosa non \u00e8 un ossidante molto energico in quanto ha un E\u00b0 = +0,62 V.\nDato che lo iodio ha una solubilit\u00e0 molto bassa lo si complessa con lo ioduro con formazione del triioduro (I3\u2212) che \u00e8 idrosolubile, si ha cos\u00ec una soluzione dal caratteristico colore bruno.\nPer esempio la tecnica pu\u00f2 essere utilizzata per titolare l'acido solfidrico:\nLa determinazione del punto finale pu\u00f2 avvenire con l'utilizzo della salda d'amido o per via amperometrica.\nLe titolazioni vengono svolte in ambiente neutro o debolmente alcalino, si deve per\u00f2 fare attenzione affinch\u00e9 il pH non sia troppo alto per evitare la dismutazione dello iodio:\nMentre un pH eccessivamente acido pu\u00f2 idrolizzare o decomporre la salda d'amido, riduce il potere riducente degli analiti e catalizza l'ossidazione dello ioduro con l'ossigeno disciolto nella soluzione:\nLe soluzioni di I3\u2212 vengono standardizzate per titolazione con lo standard primario ossido arsenioso. L'As2O3 viene sciolto in NaOH, poi la soluzione viene neutralizzata e portata a volume.\nAlcune sostanze che vengono determinate per iodimetria sono: acido solfidrico, solfiti, stagno (II), arsenico (III) e idrazina."}
{"id": "1897312", "revid": "18323", "url": "https://it.wikipedia.org/wiki?curid=1897312", "title": "P/2008 O3 Boattini", "text": "La cometa Boattini 1, formalmente nota come P/2008 O3 (Boattini), \u00e8 una cometa periodica del sistema solare appartenente alla famiglia cometaria di Giove. \u00c8 stata scoperta il 29 luglio 2008 dall'astronomo italiano Andrea Boattini, col telescopio Cassegrain di 60 pollici (1,5 metri) installato sul monte Lemmon, in Arizona. La scoperta \u00e8 stata fatta nel corso del programma \"Mount Lemmon Survey\" (MLS, codice G96) condotto dall'Osservatorio Steward. \u00c8 la terza cometa scoperta da Boattini."}
{"id": "1897314", "revid": "287204", "url": "https://it.wikipedia.org/wiki?curid=1897314", "title": "Eddy Seigneur", "text": "Carriera.\nPassato professionista nel 1992 con la squadra parigina Z, gareggi\u00f2 con questa formazione, divenuta prima Gan e poi Cr\u00e9dit Agricole, fino al 1998, eccetto una stagione alla Fran\u00e7aise des Jeux; vest\u00ec poi le divise della Saint-Quentin-Oktos-MBK e della Jean Delatour/RAGT Semences.\nNelle quattordici stagioni di attivit\u00e0 tra i \"pro\" si aggiudic\u00f2 cinque campionati nazionali, quattro a cronometro e uno in linea, e la tappa conclusiva del Tour de France 1994."}
{"id": "1897315", "revid": "16679", "url": "https://it.wikipedia.org/wiki?curid=1897315", "title": "Ford GT90", "text": "La Ford GT90 \u00e8 una concept car stradale da elevate prestazioni, costruita dalla casa automobilistica statunitense Ford e presentata al salone dell'automobile di Detroit del 1995.\nContesto.\nLo scopo di questa particolare vettura, era quello di porsi a livello delle super sportive dell'epoca, quali la Ferrari F50, la Lamborghini Diablo, la Bugatti EB 110 e la McLaren F1.\nTuttavia nonostante le sue caratteristiche di auto molto potente e prestazionale, e l'impiego di materiali pregiati e un design avanguardista, rimase una dream car, che non venne mai commercializzata, n\u00e9 in larga scala n\u00e9 come fuoriserie.\nLa macchina, venne svelata al Salone dell'automobile di Detroit, nel gennaio del 1995.\nLo slogan della Ford, la presentava come \"la supercar pi\u00f9 potente del Mondo\".\nIn effetti uno dei suoi punti di forza era proprio questo aspetto, anche se l'affermazione della casa americana non era del tutto veritiera dato che la GT 90 era capace di 720 CV, una soglia gi\u00e0 superata da altre vetture sportive prodotte in pochi esemplari.\nSicuramente avrebbe potuto essere una tra le pi\u00f9 veloci, infatti aveva una velocit\u00e0 massima teorica nell'ordine dei 378\u00a0km/h che tuttavia non le valse il record mondiale di velocit\u00e0 su terra, poich\u00e9 non venne mai dimostrato ed omologato in una prova ufficiale.\nIn sostanza la GT90, era una rievocazione in chiave moderna della Ford GT40, di cui riprendeva alcuni dettagli stilistici, ma anche un simbolo delle capacit\u00e0 tecniche della Ford, in grado di realizzare una futuribile Gran Turismo per gli anni novanta, da cui il nome (mentre quello della GT40 derivava dall'altezza della vettura espressa in pollici). La Ford GT40 rappresentava infatti la sfida della casa automobilistica americana, ai pi\u00f9 importanti produttori di veicoli di questo segmento, Ferrari in testa e venne realizzata per contrastare la Ferrari che, negli anni sessanta, venne venduta dal suo fondatore alla FIAT, preferendola alla Ford.\nHenry Ford II, a quell'epoca massimo esponente del produttore a stelle e strisce, pronunci\u00f2 la seguente frase \"se non puoi comprarli li devi battere\", riferendosi alla Ferrari, e costru\u00ec la Ford GT40, che in effetti sconfisse la Ferrari nei campionati prototipi di quegli anni.\nCon la GT 90 la sfida venne rilanciata, tuttavia la Ford giudic\u00f2 troppo ambizioso il progetto in quanto per produrre la macchina i costi sarebbero stati insostenibili e, secondo i dirigenti della casa, i clienti avrebbero continuato a preferire le vetture italiane piuttosto che una Ford, anche se superiore, poich\u00e9 al suo nome vengono associati prodotti di fascia inferiore.\nMotore.\nFra gli aspetti pi\u00f9 evidenti spicca il suo originale quanto moderno design.\nTuttavia come per ogni automobile, le basi di progettazione partono dalla definizione del tipo di motore da applicare, il tutto in funzione delle prestazioni richieste e del tipo di veicolo.\nIn questo caso la Ford bad\u00f2 ben poco a quelle che erano le tradizioni della casa, solitamente di stampo patriottico.\nNegli Stati Uniti infatti, il motore pi\u00f9 diffuso \u00e8 l'otto cilindri a V, che \u00e8 considerato quasi un'esclusiva delle auto di questa nazione.\nPer ci\u00f2 che concerne il motore la Ford pens\u00f2 di porsi a livello degli avversari pi\u00f9 blasonati, quindi agli ingegneri americani, venne imposto di realizzare un motore V12, ossia la stessa architettura dei propulsori utilizzati da Ferrari e Lamborghini e di sovralimentarlo mediante 4 turbo.\nLa progettazione e la costruzione di un motore con questo tipo di frazionamento risulta essere pi\u00f9 complessa rispetto ad un motore V8, a causa del maggior numero di pezzi e particolari in movimento che lo compongono. \nQuesto implica incremento di sollecitazioni, sia termiche che meccaniche, anche se cos\u00ec facendo, almeno per ci\u00f2 che riguardava la potenza, la GT 90 sarebbe stata su un livello superiore.\nLa base di partenza fu il motore Modular. \nNello specifico quello a quattro valvole per cilindro, da 4.600\u00a0cm\u00b3, della Lincoln Mark VIII (la Lincoln, \u00e8 una costola della Ford che produce berline di lusso e di rappresentanza).\nIn principio, il motore venne rivisitato, e riprogettato in parte, rendendolo un V6.\nA questo punto ne modificarono la cilindrata, portando la corsa dei pistoni a 77,3 millimetri, e l'alesaggio a 90,2 millimetri.\nQuesta risult\u00f2 essere una profonda modifica del motore, che ora era superquadro, ossia disponeva di una corsa inferiore all'alesaggio, mentre in principio era sottoquadro, dunque alesaggio inferiore alla corsa.\nGrazie a questo nuovo schema (derivato dalle competizioni), la potenza crebbe notevolmente, anche perch\u00e9 aument\u00f2 il regime di rotazione e i cicli termodinamici si avvicinavano sempre pi\u00f9 a quelli ideali, con trasformazioni pi\u00f9 prossime a delle adiabatiche, dunque rendimenti superiori.\nLo step successivo, fu quello di unire idealmente in serie, due motori identici a quello sviluppato, in modo da arrivare ad avere un V12.\nQuesto motore, venne poi evoluto come motore aspirato, fino ad ottenere un compromesso ideale tra potenza massima e affidabilit\u00e0.\nSuccessivamente venne potenziato, accoppiandolo con quattro turbocompressori Garrett T2, e quindi rinforzato nelle parti pi\u00f9 sollecitate, quali l'albero a gomiti, la sezione di 2/3 della bielle, la testa e il piede di biella, il cielo dei pistoni, la tenuta della testata, e tutti i cuscinetti, assieme al comando della distribuzione.\nQuest'ultima era azionata da pulegge, messe in rotazione da cinghie dentate, in modo da far ruotare i quattro alberi a camme in testa, due per ogni bancata.\nEssi movimentavano in tutto, 48 valvole, ossia quattro per cilindro, due di aspirazione e due di scarico.\nIl risultato di tutti questi studi, fu un motore da 5.924\u00a0cm\u00b3 V12 a 90\u00b0, in grado di erogare una potenza massima di 720 CV a 6.600 giri al minuto.\nAl motore, montato in posizione posteriore centrale longitudinale, venne accoppiato un cambio meccanico manuale a cinque marce e retromarcia, (derivato da quello della Jaguar XJ220), in blocco col differenziale.\nQuest'ultimo era del tipo autobloccante.\nTelaio.\nCome per la trasmissione, anche le sospensioni erano di derivazione Jaguar XJ220.\nSia all'anteriore che al posteriore del tipo a quadrilatero alto, lo stesso schema della rivale Ferrari F50.\nNormalmente questa soluzione, viene applicata alle vetture con motore anteriore trasversale, da elevate prestazioni.\nQuesto perch\u00e9 dato l'ingombro del motore, non sarebbe possibile utilizzare il pi\u00f9 sportivo quadrilatero basso.\nSulla GT90, i tecnici furono costretti a ricorrere a questa impostazione, perch\u00e9 per quanto il motore fosse posteriore e in posizione longitudinale, aveva un angolo di bancata abbastanza ampio, che lo rendeva molto ingombrante, ancor di pi\u00f9 per la presenza delle turbine.\nIl telaio era realizzato in un'unica struttura, dunque monoscocca come le auto di Formula 1, ed era costruito in lega leggera d'alluminio.\nLo stesso era rivestito con pannelli in fibra di carbonio.\nI due materiali rendevano la GT90 molto leggera, ma le garantivano un'ottima rigidit\u00e0, che si traduce in risposte allo sterzo molto pronte.\nPer\u00f2 oltre a queste doti, poteva contare anche su una notevole resistenza strutturale, che in caso d'urto avrebbe protetto a dovere chi si trovava all'interno dell'abitacolo.\nLa scelta di utilizzare l'alluminio per il telaio non fu un caso; essendo un materiale malleabile, si pot\u00e9 costruire una scocca a deformazione programmata, dunque che assorbe gli urti deformandosi, senza trasmetterli o quasi ai passeggeri.\nL'altro materiale di grande pregio, \u00e8 la ceramica di isolamento utilizzata per proteggere il corpo vettura dal calore generato dal motore che era capace di generare temperature di circa 816\u00a0\u00b0C.\nQueste piastrelle di ceramica montate sulla Ford GT90, erano le stesse che vengono utilizzate per costruire gli scudi termici dello Space Shuttle.\nAlla luce di tutte queste innovazioni il possibile prezzo per comprare una GT90 venne stimato in circa 800.000 dollari, una cifra decisamente elevata, soprattutto se si pensa che l'auto nacque nel 1995, quando il valore del denaro era sicuramente superiore a quello odierno.\nDesign e aerodinamica.\nTuttavia la GT90, oltre ad avere delle caratteristiche tecniche di prim'ordine, era stata disegnata in modo a dir poco futuristico.\nInoltre ha dato inizio a quella che viene definita la \"new edge\", ossia la nuova corrente di design automobilistico introdotta dalla Ford e caratterizzata da linee tese e sinuose al tempo stesso, che ben si abbinano ai nuovi stilemi nati tra la met\u00e0 degli anni '90 e i primi anni 2000.\nOsservando la macchina di lato, si distingue il suo andamento molto profilato, che inizia dal muso, molto basso tondo e corto, che si raccorda all'abitacolo (una curva pi\u00f9 inclinata, che prosegue con un breve tratto rettilineo, parallelo all'orizzonte), la cui parte superiore, ossia dalla linea di cintura (abbastanza alta) al tetto, \u00e8 completamente realizzata in vetro.\nProprio in questo punto raggiunge la massima altezza, per poi riprendere a scendere con una linea dritta molto tesa, fino a disegnare una curva che segue la circonferenza della ruota posteriore, e che termina con uno sbalzo posteriore corto dalla forma triangolare.\nUna nervatura molto pronunciata percorre il lato della macchina partendo dalla linea mediana della ruota anteriore e continuando con una inclinazione forte e costante, fino a raccordarsi in modo curvilineo alla coda.\nUna seconda nervatura, con una inclinazione maggiore, parte dallo stesso punto, attraversa l'abitacolo e finisce in modo tronco, sul filo dello sportello.\nEssa in concomitanza con la prima, concorre a creare un piano inclinato, sul quale \u00e8 sita la presa d'aria laterale del motore, il cui motivo \u00e8 un triangolo isoscele, il cui apice appare come un raccordo curvilineo, anzich\u00e9 un cuneo.\nSempre da questa posizione, si nota un piccolo triangolo irregolare che sporge dalla coda, da esso a sua volta un altro triangolo simile si affaccia all'esterno.\nQuest'ultimo \u00e8 lo scarico.\nIl prospetto laterale, \u00e8 completato dagli specchietti, di forma ogivale, sostenuti da due sottili staffe curvilinee; gli stessi osservati frontalmente, risultano due triangoli isosceli con gli angoli smussati.\nVi sono poi le minigonne: abbastanza larghe, ma molto semplici e di andamento lineare, senza troppi fronzoli, vengono arricchite solo da un piccolo spoiler che le percorre per tutta la loro lunghezza, seguendo l'orizzonte.\nGli enormi cerchioni di alluminio, sono a tre razze, e rimangono solidali all'auto grazie a gallettoni, anch'essi a tre razze.\nQuesti elementi sono un'eredit\u00e0 della Ford GT40, tipici infatti degli anni '50,'60 e '70.\nIl frontale ha linee molto tonde e pulite, ma non cos\u00ec massicce, a differenza della vista laterale.\nSpiccano i raccordi dell'abitacolo alla carrozzeria che si presenta abbastanza larga.\nImportante la presenza della grossa presa d'aria dei radiatori, perlopi\u00f9 rettangolare, affiancata da due altre prese d'aria, quelle dei freni.\nQueste, (una per lato), sono pure di forma rettangolare, ma disposte in verticale anzich\u00e9 orizzontale, a differenza della presa dei radiatori.\nA fianco alle prese d'aria dei freni, sono siti gli alloggi di due lampade circolari (fendinebbia), racchiuse da un cornice trapezoidale.\nI gruppi ottici anteriori sono sottili, e a sviluppo orizzontale. Inscritti in due rettangoli che incorporano abbaglianti anabbaglianti e frecce.\nLa macchina non \u00e8 munita delle frecce ai lati della carrozzeria.\nSul cofano posteriore, sono poi collocate due feritoie simmetriche, secondo gli stilemi della Ferrari F50 e della Montecarlo GTB Centenaire. Queste \"bocche\", hanno il compito di evacuare l'aria calda dei radiatori.\nLa parte posteriore \u00e8 molto larga e spiovente e sotto questo profilo sembra essere ispirata alle linee della Lamborghini.\nTuttavia unisce allo stile della casa del toro, quello tipico della Ford GT40, con una parte terminale bassa, rettilinea e collegata ai passaruota tondeggianti.\n\u00c8 molto caratterizzata da motivi triangolari, visibili nei gruppi ottici, e nello scarico.\nQuest'ultimo \u00e8 composto da quattro collettori, inseriti in una struttura a cinque triangoli, a sua volta posizionata all'interno di un altro triangolo, che ha il compito di proteggerla.\nQuest'ultimo \u00e8 coperto da uno spoiler retrattile che ha il compito di stabilizzare la macchina alle velocit\u00e0 pi\u00f9 elevate, fornendo un carico aerodinamico superiore.\nQuesto dispositivo, quando la macchina \u00e8 ferma o cammina a basse andature, \u00e8 perfettamente integrato con la carrozzeria, tuttavia quando l'auto incrementa o decrementa sensibilmente la sua velocit\u00e0, lo spoiler si solleva o si abbassa.\nAl di sotto degli scarichi, vi sono quattro fori rettangolari, attraverso i quali \u00e8 possibile scorgere il telaio le sospensioni posteriori e il motore, e che servono per lo smaltimento termico del propulsore.\nNel rettangolo centrale, trova alloggiamento lo stemma blu ovale della casa.\nA fianco ai rettangoli invece vi sono due elementi circolari, che sono le luci della retromarcia, non inglobate nei gruppi ottici."}
{"id": "1897323", "revid": "99555547", "url": "https://it.wikipedia.org/wiki?curid=1897323", "title": "Co-Dux", "text": "Nei primi secoli di storia del Ducato di Venezia, un co-Dux era un Doge coreggente.\nIl termine \u00e8 un composto latino traducibile come \"co-doge\" o \"co-duca\" e indica la pratica, da parte di un Doge regnante, di associare al trono un collega designato a succedergli.\nStoria dell'istituto co-ducale.\nLa pratica dell'associazione al trono giunse nel Ducato di Venezia dall'Impero bizantino, sin dall'VIII secolo, quando il Ducato era ancora formalmente una provincia dell'impero orientale. Tale pratica, assai diffusa tra gli Imperatori Romani d'Oriente, divenne uno strumento di contesa del potere tra le famiglie pi\u00f9 potenti del Ducato. Attraverso di esso, infatti, la famiglia regnante tentava di perpetuare il proprio dominio espropriando l'assemblea popolare, la \"Concio\", del potere elettivo del Doge.\n\u00c8 incerto il ruolo che avesse l'assemblea al momento dell'incoronazione dei coreggenti e se ad essa spettasse comunque una qualche forma di conferma alla loro nomina, tuttavia tra l'VIII e l'XI secolo, vi furono almeno quindici coreggenti che vennero associati al trono e, di questi, solo sei riuscirono a succedere effettivamente al proprio collega. E dei ventotto dogi succedutisi, ben quattordici finirono deposti, con accecamento, taglio della barba e dei capelli per sfregio o per forzata tonsura (al modo bizantino), oppure uccisi in rivolte, mentre altri quattro preferirono abdicare.\nL'uso, protrattosi per circa tre secoli, venne infine definitivamente proibito nel 1032 con la prima legge costituzionale della Repubblica di Venezia, che riafferm\u00f2 la completa supremazia dell'assemblea popolare sulla nomina del duca. In quell'anno, infatti, il popolo si rifiut\u00f2 di ratificare l'incoronazione di Domenico Orseolo, nominando al suo posto Domenico Flabanico ed emanando al contempo una legge con la quale si proibiva per sempre la pratica dell'associazione al trono, si allontanavano in perpetuo gli Orseoli dalle cariche di governo, e si affiancavano al Doge due consiglieri ducali, perch\u00e9 ne sorvegliassero costantemente l'operato.\nElenco dei Dogi coreggenti.\nDi seguito si riportano i periodi di coreggenza del Ducato di Venezia, affiancati dai nomi dei \"co-Duces\"."}
{"id": "1897329", "revid": "118362846", "url": "https://it.wikipedia.org/wiki?curid=1897329", "title": "Volvo Amazon", "text": "La Volvo Amazon \u00e8 una vettura di medio/grandi dimensioni introdotto dalla Volvo Personvagnar nel 1956 per completare la gamma, inserendosi al di sopra della PV544. \u00c8 stata fabbricata in Svezia, nei pressi di G\u00f6teborg, nello stabilimento di Torslanda fino al 3 luglio 1970. \u00c8 stata la prima Volvo a 4 porte con struttura autoportante e la prima ad offrire le cinture di sicurezza anteriori a 3 punti di serie, nel 1959. \u00c8 stata presentata col nome Amason, nome che derivava dalle guerriere della Mitologia Greca. La Volvo successivamente modific\u00f2 il nome in Amazon, usando una trascrizione Britannica, rimasta in utilizzo fino al 1961 quando la Volvo inizi\u00f2 ad usare le denominazioni a tre cifre. Il nuovo nome era Volvo serie 120.\nDesign.\nJan Wilsgaard per il design della Amazon si ispir\u00f2 principalmente a due modelli: l'Alfa Romeo 1900 e una Kaiser che vide nel porto di G\u00f6teborg. Principalmente l'Amazon si caratterizzava per la linea di cintura alta e bombata, le \"spalle\" larghe e le pinne lievi ma visibili. Queste caratteristiche ispirarono Peter Horbury nella progettazione della Volvo V70.\nStation Wagon.\nLa versione Station wagon della Amazon \u00e8 stata presentata allo Stockholm Auto Show del 1962 ed \u00e8 stata prodotta fino al 1969 in 73.000 esemplari. Aveva il portellone posteriore diviso in due parti: quella superiore si apriva a libro e quella inferiore si ribaltava verso il basso, offrendo una superficie di carico maggiore, e permettendo lo stivaggio di oggetti lunghi e ingombranti. Quando si abbassava la ribaltina la targa rimaneva visibile, poich\u00e9 si ripiegava. Questa soluzione \u00e8 stata adottata anche dalla Subaru Baja.\nGamma.\nLa Volvo Amazon fu la prima Volvo ad usare il sistema di denominazione a tre cifre. Per\u00f2 in patria si chiam\u00f2 sempre Amazon, mentre la denominazione a tre cifre veniva usata nell'Europa continentale poich\u00e9 il nome Amazon era gi\u00e0 stato registrato dalla fabbrica di motocicli tedesca Kreidler.\nAttivit\u00e0 sportiva.\nSul finire degli anni '60 l'azienda inglese Ruddspeed inizi\u00f2 la vendita di 3 diversi kit di potenziamento per la Amazon. Queste vetture a prestazioni incrementate vennero impiegate in diverse competizioni sportive sia su pista che sui percorsi rallistici, ottenendo numerose vittorie e piazzamenti in eventi prestigiosi."}
{"id": "1897336", "revid": "228587", "url": "https://it.wikipedia.org/wiki?curid=1897336", "title": "Torri costiere del Molise", "text": "Le torri costiere del Molise sono attualmente distribuite in 3 dei 4 comuni della regione bagnati dal mare: Termoli, Montenero di Bisaccia e Petacciato.\nIn passato anche presso il comune di Campomarino (il pi\u00f9 meridionale tra i comuni costieri molisani) situato a sud del fiume Biferno era presente una torre di avvistamento sulle sponde del fiume.\nLe torri arrivate sino ad oggi, in stato di conservazione pi\u00f9 o meno buono, sono: "}
{"id": "1897338", "revid": "767487", "url": "https://it.wikipedia.org/wiki?curid=1897338", "title": "V\u00e2nia Fernandes", "text": "Dopo aver cominciato precocemente la propria carriera a partire dal 1997 con le prime apparizioni in competizioni dapprima di carattere regionale, come il \"Funchal a Cantar\" nel 1999, ha di seguito partecipato a concorsi canori di rilevanza nazionale, come \"Talentos \u00e0 solta\". \u00c8 diventata famosa in Portogallo dopo la vittoria nel 2007 del programma Operazione trionfo 3 trasmessa dalla R\u00e1dio e Televis\u00e3o de Portugal e per aver vinto nel 2008 la competizione canora nazionale Festival RTP da Can\u00e7\u00e3o. Diventa cantante apprezzata in tutta Europa dopo la partecipazione Eurovision Song Contest 2008 con la canzone \"Senhora do mar\" (un tipico fado lusitano), che riporta il paese lusitano alla finale dell'evento dopo 5 anni, e riceve il premio della giuria."}
{"id": "1897347", "revid": "767487", "url": "https://it.wikipedia.org/wiki?curid=1897347", "title": "Epiteliopatia", "text": " \nPer epiteliopatia in campo medico, si intende un gruppo di malattie che coinvolgono l'epitelio, soprattutto la parte riguardante cornea (la superficie trasparente dell'occhio) e quella della retina. Viene spesso associata all'occhio secco\nSintomatologia.\nI sintomi e i segni clinici di tali malattie dipendono dalla loro gravit\u00e0, possono risultare asintomatiche, come presentare un annebbiamento della vista.\nTipologia.\nEsiste una forma chiamata epiteliopatia posteriore acuta multifocale a placche, associata spesso a complicanze neurologiche del sistema nervoso centrale."}
{"id": "1897361", "revid": "123200038", "url": "https://it.wikipedia.org/wiki?curid=1897361", "title": "Martynas Andriu\u0161kevi\u010dius", "text": "Carriera.\nLituania.\nComincia giocando nelle giovanili del \u017dalgiris Kaunas, passando in prima squadra nel 2004: gioca 21 partite con 4,4 punti e 2,5 rimbalzi in 9,6 minuti di media a partita, con il 50% al tiro. Inoltre gioca 15 partite in Eurolega, con 1,4 punti e 1 rimbalzo di media a gara.\nNBA.\nAl Draft NBA 2005 viene scelto dagli Orlando Magic alla posizione 44, al secondo giro, per poi cederlo ai Cleveland Cavaliers. Nella sua stagione da \"rookie\", gioca solo 6 gare con un minuto e mezzo di media a partita, senza mai realizzare un canestro: la maggior parte della stagione la trascorre in NBA Development League, con gli Arkansas RimRockers, giocando 15 partite - 4 da titolare - con 7 punti e 4,2 rimbalzi di media.\nIl 18 agosto 2006 viene scambiato con i Chicago Bulls per Eddie Basden, passando la maggior parte della stagione in D-League con i Dakota Wizards. A dicembre, il lituano, in allenamento, a seguito di uno scontro con Awvee Storey, si infortuna gravemente al cervello, rischiando anche di non poter parlare per molti mesi. Fortunatamente, riesce a riprendersi, venendo infatti inserito nel roster dei Bulls partecipante ai Playoff, senza per\u00f2 mai scendere in campo.\nSpagna.\nA settembre del 2007 firma un contratto con la squadra della Liga Espa\u00f1ola de Baloncesto (seconda divisione spagnola) dell'Alicante."}
{"id": "1897365", "revid": "287204", "url": "https://it.wikipedia.org/wiki?curid=1897365", "title": "Martynas Andriuskevicius", "text": ""}
{"id": "1897366", "revid": "599013", "url": "https://it.wikipedia.org/wiki?curid=1897366", "title": "Florent Brard", "text": ""}
{"id": "1897371", "revid": "1123126", "url": "https://it.wikipedia.org/wiki?curid=1897371", "title": "James Patrick Green", "text": "Biografia.\nFu ordinato sacerdote del clero di Filadelfia dal cardinale John Joseph Krol, arcivescovo della medesima diocesi, il 15 maggio 1976.\nNei suoi primi anni al servizio diplomatico della Santa Sede, prest\u00f2 servizio in Papua Nuova Guinea e Corea del Sud, prima di diventare consigliere del nunzio nei Paesi Bassi e poi in Spagna e Andorra. Nel 1999, fu trasferito in Danimarca come consigliere del nunzio nella nunziatura per i paesi nordici.\nFu Incaricato d'affari a Taiwan dal 2002 al 2003.\nIl 17 agosto 2006 fu nominato arcivescovo titolare di Altino e nunzio apostolico in Sudafrica e Namibia e delegato apostolico in Botswana.\nRicevette la consacrazione episcopale il 6 settembre 2006, per le mani del cardinale Angelo Sodano, co-consacranti i cardinali Ivan Dias e Justin Francis Rigali. Contestualmente fu anche nominato nunzio apostolico per lo stato del Lesotho.\nIl 23 settembre dello stesso anno fu nominato anche nunzio apostolico nello Swaziland.\nStabilitosi a Pretoria, a causa delle numerose sedi vacanti e di quelle che avrebbero richiesto la successione in breve, fu coinvolto nella nomina di diciassette vescovi della regione dell'Africa meridionale, lasciando come eredit\u00e0 un episcopato giovane e stabile.\nNel novembre 2008, la Santa Sede e il Botswana decisero di comune accordo di stabilire tra di loro relazioni diplomatiche e mons. Green, da delegato apostolico, divenne il primo nunzio nel febbraio 2009.\nIl 15 ottobre 2011 fu nominato nunzio apostolico in Per\u00f9.\nIl 6 aprile 2017 \u00e8 stato nominato nunzio apostolico in Svezia e Islanda, il 13 giugno nunzio apostolico in Danimarca, il 12 ottobre nunzio apostolico in Finlandia, e il 18 ottobre nunzio apostolico in Norvegia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1897379", "revid": "1318658", "url": "https://it.wikipedia.org/wiki?curid=1897379", "title": "Red Warriors", "text": "I Red Warriors sono stati un gruppo dedito a forme di antifascismo militante nella Francia degli anni '80 e primi anni '90 specie a Parigi con alcune affinit\u00e0 con l'area redskin.\nStoria.\nI \"Red Warriors\" erano una formazione grosso modo skinhead (raramente con teste completamente rasate per\u00f2) - di diversa ideologia interna ma accomunata dall'antifascismo - che agiva a Parigi negli anni ottanta e nei primi anni novanta. \n\"[...] nati nel 1986 tra le mura dello \"squat\" parigino Usine, funzionarono come servizio d'ordine, per le organizzazioni antirazziste come per il gruppo musicale dei \"Berurier noir\", dopo che una loro esibizione venne attaccata da una squadra neonazista\".\nIl simbolo di questa banda era la falce e la mazza da baseball, avendo modificato il logo comunista della falce e martello. Questa banda, composta da una quindicina di persone, \u00e8 nota per essere una delle prime che ha osato affrontare violentemente i boneheads a Parigi. Questo sparuto gruppo di skinhead rivendica di esser stato il primo a indossare il tipico bomber nero al rovescio quindi dal lato arancione (questo per distinguersi dagli avversari durante gli scontri che lo utilizzavano al dritto).\nI Red Warriors, durante il loro periodo di attivit\u00e0, strinsero legami con alcune organizzazioni politiche come SOS Racisme e lo Scalp, per le quali gestivano i servizi d'ordine ai cortei e gli attacchinaggi. "}
{"id": "1897380", "revid": "1564499", "url": "https://it.wikipedia.org/wiki?curid=1897380", "title": "Tre fontane", "text": ""}
{"id": "1897383", "revid": "36426", "url": "https://it.wikipedia.org/wiki?curid=1897383", "title": "Torre de Cantone", "text": ""}
{"id": "1897387", "revid": "599013", "url": "https://it.wikipedia.org/wiki?curid=1897387", "title": "Juan Ignacio S\u00e1nchez", "text": "Alto 193\u00a0cm per 88\u00a0kg, giocava come playmaker.\nCarriera.\nClub.\nDopo aver giocato nei Philadelphia 76ers, negli Atlanta Hawks, nel Panathinaikos (con cui vince l'Eurolega 2001-02, senza per\u00f2 essere protagonista) e nei Detroit Pistons, Sanchez fa la scelta che gli cambia la carriera passando all'Etosa Alicante e approdando cos\u00ec nella \"liga\" spagnola. Al termine della stagione 2003-04 viene acquistato dall'Club Baloncesto M\u00e1laga di Sergio Scariolo, che gli affida la \"regia\" della squadra andalusa; gi\u00e0 al primo anno arriva la vittoria nella coppa di lega spagnola. La stagione successiva \u00e8 magica per l'Unicaja e per lo stesso giocatore, che assieme a Jorge Garbajosa e a Daniel Santiago \u00e8 il protagonista dello storico primo scudetto della squadra andalusa.\nNella stagione 2006-07 Malaga non riesce a bissare il successo in campionato, anche in virt\u00f9 del fatto che la stella della squadra Jorge Garbajosa \u00e8 passata in NBA ai Toronto Raptors. Guidata dal duo Sanchez-Santiago, la squadra allenata da Scariolo compie comunque un incredibile cammino in Eurolega, arrivando alle Final 4, dove si deve arrendere al CSKA Mosca di Ettore Messina e Theod\u014dros Papaloukas. Malaga disputa la finale per il terzo posto contro il Tau e vince dopo una partita al cardiopalma. A fine stagione Sanchez non rinnova con Malaga e passa al Barcellona, ma la stagione si riveler\u00e0 deludente. Sanchez decide di cambiare ancora e al termine della stagione 2007/2008, dopo essere stato cercato anche dalla Lottomatica Roma, passa al . Dopo un'annata non brillante, decide di tornare a giocare in Argentina.\nNazionale.\nCon la Nazionale argentina ha disputato i Campionato mondiale 2002 persi in finale contro la e i vittoriosi Giochi olimpici di Atene del 2004. Ha fatto parte dell'Argentina anche al Campionato mondiale 2006, in cui la sua nazionale \u00e8 arrivata solo quarta."}
{"id": "1897402", "revid": "124809801", "url": "https://it.wikipedia.org/wiki?curid=1897402", "title": "Ago di Cleopatra", "text": "Ago di Cleopatra \u00e8 il nome di due obelischi in granito rosa di Assuan, situati uno a Londra, tra il Tamigi e Victoria Embankment, e l'altro nel Central Park di New York. Ambedue sono alti 21 metri e pesano circa 220 tonnellate.\nAnche se entrambi sono obelischi originari dell'antico Egitto, il loro nome comune \u00e8 errato, perch\u00e9 non hanno alcuna connessione con la regina tolemaica Cleopatra VII d'Egitto, nata pi\u00f9 di mille anni dopo la loro realizzazione. Furono infatti costruiti nel regno del faraone Thutmose III (XV secolo a.C.). L'obelisco di New York \u00e8 stato il primo a acquisire il soprannome francese \"L'aiguille de Cl\u00e9op\u00e2tre\", quando si trovava ancora ad Alessandria.\nStoria.\nEretti in origine a Eliopoli durante il regno del faraone Thutmose III nel XV secolo a.C., furono poi trasportati ad Alessandria dai romani per ordine dell'imperatore Augusto. Nel 12 a.C. furono eretti all'ingresso del Caesareum, un tempio fatto costruire da Cleopatra VII. Dopo non molto tempo crollarono e rimasero semisepolti, ci\u00f2 che permise di preservare la maggior parte dei geroglifici incisi sulle loro facce dall'usura degli agenti atmosferici.\nNel 1819 il Chediv\u00e8 d'Egitto, Mehmet Ali, decise di donare uno dei due obelischi alla Gran Bretagna, ma la partenza avvenne solo nel 1877, in ragione degli alti costi di trasporto. Fu costruito un natante metallico di forma cilindrica, chiamato \"Cleopatra\", ideato dall'ingegnere John Dixon, all'interno del quale fu sistemato l'obelisco. Il natante fu trainato verso Londra dalla nave \"Olga\", ma nel golfo di Biscaglia il 14 ottobre 1877 sub\u00ec un naufragio, durante il quale andarono dispersi sei uomini dell'equipaggio dell\"'Olga\" che avevano cercato di salvarlo. I loro nomi sono incisi in una placca alla base dell'obelisco di Londra. Il natante fu abbandonato e and\u00f2 alla deriva per qualche giorno, poi fu ritrovato dalla nave scozzese \"Fitzmaurice\", che lo train\u00f2 in Spagna per riparazioni. Arriv\u00f2 finalmente in Inghilterra al porto di Gravesend il 21 ottobre 1878, e da l\u00ec fu poi trasportato lungo il Tamigi a Londra. \nLe due sfingi in bronzo accanto all'ago di Cleopatra non sono originali egizie, bens\u00ec di epoca vittoriana, cos\u00ec come gli altri ornamenti bronzei alla base dell'obelisco. Il piedistallo contiene una capsula, destinata alla posterit\u00e0, che contiene artefatti e memorabilia della stessa epoca.\nIl secondo obelisco fu donato da Isma'il Pasci\u00e0 al governo degli Stati Uniti. Il mecenate William Henry Vanderbilt finanzi\u00f2 il trasporto verso il porto di New York. Fu eretto nel Central Park il 22 febbraio del 1881."}
{"id": "1897405", "revid": "211345", "url": "https://it.wikipedia.org/wiki?curid=1897405", "title": "Il Senatore Raffaele Caporali", "text": ""}
{"id": "1897407", "revid": "287204", "url": "https://it.wikipedia.org/wiki?curid=1897407", "title": "Edouard Lalo", "text": ""}
{"id": "1897412", "revid": "767487", "url": "https://it.wikipedia.org/wiki?curid=1897412", "title": "Mladen \u0160ekularac", "text": ""}
{"id": "1897414", "revid": "287204", "url": "https://it.wikipedia.org/wiki?curid=1897414", "title": "Mladen Sekularac", "text": ""}
{"id": "1897415", "revid": "125320750", "url": "https://it.wikipedia.org/wiki?curid=1897415", "title": "Mando", "text": "Nel 2003 rappresenta la Grecia all'Eurovision Song Contest con la canzone \"Never Let You Go\"."}
{"id": "1897417", "revid": "436907", "url": "https://it.wikipedia.org/wiki?curid=1897417", "title": "\u00f7", "text": ""}
{"id": "1897421", "revid": "729019", "url": "https://it.wikipedia.org/wiki?curid=1897421", "title": "Atrofia girata della coroide e della retina", "text": "Per atrofia girata della coroide e della retina in campo medico, si intende una rara malattia autosomica recessiva, spesso correlata ad altre malattie metaboliche come nel caso del deficit di ornitina aminotransferasi (tipo I e tipo II). Essa produce danni irreparabili alle componenti dell\u2019occhio quali la coroide e retina; il fattore scatenante di tale malattia \u00e8 l'accumulo dell\u2019amminoacido ornitina. \u00c8 importante che la malattia sia diagnosticata al pi\u00f9 presto nei bambini in quanto, con la dovuta alimentazione, possa venire trattata in tempo.\nEpidemiologia.\nLa patologia \u00e8 pi\u00f9 diffusa in et\u00e0 infantile tra i 0 e i 6 anni.\nSintomatologia.\nL'esordio avviene nel periodo neonatale con coma iperammoniemico, anche se i livelli normali di ammonemia sono ristabiliti rapidamente e definitivamente subito dopo. L'espressione clinica principale \u00e8 l'atrofia convoluta della coroide e della retina, che insorge durante l'infanzia con miopia e cecit\u00e0 notturna, seguite dal restringimento concentrico del campo visivo e l'aspetto molto particolare della retinopatia del fondo dell'occhio.\nAbbastanza spesso, il sintomo di presentazione della carenza di ornitina aminotransferasi (OAT) \u00e8 la miopia che progredisce fino alla cecit\u00e0 notturna. L'inizio della miopia \u00e8 spesso nella prima infanzia. I reperti oftalmologici negli individui affetti includono campi visivi ristretti, cataratta subcapsulare posteriore (pu\u00f2 iniziare nella tarda adolescenza), soglie di adattamento al buio elevate e risposte elettroretinografiche ridotte o assenti. I sintomi della carenza di OAT sono progressivi e tra i 45 ei 65 anni la maggior parte degli individui colpiti \u00e8 quasi completamente cieca.\nIn alcuni casi, gli individui affetti presenteranno nel periodo neonatale una malattia che imita da vicino un classico difetto del ciclo dell'urea, come il deficit di ornitina transcarbamilasi, poich\u00e9 il blocco nel metabolismo dell'ornitina porta a una disfunzione secondaria del ciclo dell'urea. Questi individui presentano iperammoniemia, scarsa alimentazione, ritardo della crescita e aumento dell'escrezione di acido orotico.\nGenetica.\nLa carenza di OAT \u00e8 ereditata in modo autosomico recessivo, il che significa che un individuo affetto deve ereditare un allele mutato da entrambi i genitori. L'enzima, ornitina aminotransferasi, \u00e8 codificato dal gene OAT, situato a 10q26. La carenza di OAT ha un'incidenza maggiore in Finlandia, e questa popolazione ha una mutazione comune che rappresenta oltre l'85% degli alleli mutanti in questa popolazione. Non \u00e8 stata descritta in nessun'altra popolazione.\nDiagnosi.\nIn caso di sospetto clinico, i test diagnostici consisteranno spesso nella misurazione delle concentrazioni di aminoacidi nel plasma, alla ricerca di una concentrazione di ornitina significativamente elevata. Talvolta \u00e8 necessaria la misurazione delle concentrazioni di aminoacidi nelle urine, in particolare nei casi di esordio neonatale per identificare la presenza o l'assenza di omocitrullina per escludere il deficit di ornitina traslocasi (iperornitinemia, iperammoniemia, sindrome da omocitrullinuria, sindrome HHH). Le concentrazioni di ornitina possono essere un indicatore inaffidabile nel periodo neonatale, quindi lo screening neonatale potrebbe non rilevare questa condizione, anche se l'ornitina \u00e8 inclusa nel pannello di screening. I test enzimatici per misurare l'attivit\u00e0 dell'ornitina aminotransferasi possono essere eseguiti da fibroblasti o linfoblasti per conferma o durante il periodo neonatale quando i risultati dei test biochimici non sono chiari. Un'altra opzione \u00e8 il test genetico molecolare.\nTerapia.\nRisulta utile, in alcuni casi, un supplemento vitaminico con la Vitamina B6 Per ridurre i livelli di ornitina nel sangue, \u00e8 stata utilizzata una dieta a ridotto contenuto di arginina. Alcune ricerche hanno dimostrato che quando la dieta o altri trattamenti vengono iniziati presto nella vita, il risultato pu\u00f2 essere migliorato."}
{"id": "1897424", "revid": "712828", "url": "https://it.wikipedia.org/wiki?curid=1897424", "title": "Urouge", "text": ""}
{"id": "1897426", "revid": "204012", "url": "https://it.wikipedia.org/wiki?curid=1897426", "title": "Atrofia girata", "text": ""}
{"id": "1897432", "revid": "106908", "url": "https://it.wikipedia.org/wiki?curid=1897432", "title": "Bossola", "text": ""}
{"id": "1897434", "revid": "2210923", "url": "https://it.wikipedia.org/wiki?curid=1897434", "title": "Eugenio Onegin", "text": "Eugenio Onegin () \u00e8 un romanzo in versi di Aleksandr Pu\u0161kin, composto dal 1822 al 1831 e pubblicato completo per la prima volta nel 1833.\nTrama.\nEugenio Onegin \u00e8 il nome del personaggio principale della storia: \u00e8 un giovane dandy ozioso, gi\u00e0 disilluso dalla vita e che sembra aver gi\u00e0 provato tutto quello che gli era possibile, provando una certa noia esistenziale, si ritira in campagna e diventa amico di un giovane poeta, Vladimir Lenskij. Questi \u00e8 innamorato di Olga con cui si \u00e8 appena fidanzato. La sorella di Olga, Tatiana, si innamora a prima vista di Onegin. Ardendo di questo amore, ella gli scrive una lettera infiammata, ma Onegin la respinge.\nQualche tempo dopo, Lenskij insiste perch\u00e9 il suo amico assista al ballo in occasione dell'onomastico di Tatiana. Onegin, scontento e annoiato, decide di vendicarsi provando a sedurre Olga che sta al gioco, con grande dispiacere di Lenskij che sentendosi tradito chiede riparazione con un duello.\nIl duello con le pistole si svolge il giorno dopo all'alba. Il destino vuole che Onegin uccida il suo amico trovandosi costretto a lasciare la citt\u00e0.\nAlcuni anni dopo Onegin incontra per caso un suo cugino principe e generale che lo invita a un ricevimento. Vi ritrova Tatiana che ha sposato il principe. Ella \u00e8 molto cambiata e la sua bellezza provoca molti rimpianti a Onegin che si rende conto dell'errore commesso tempo prima rifiutandola. \nLe confessa il suo amore, ma \u00e8 troppo tardi: Tatiana preferisce restare fedele a suo marito, anche se il suo amore per Onegin \u00e8 ancora vivo.\nStruttura.\n\"Eugenio Onegin\" \u00e8 un romanzo in versi, costituito da otto capitoli, pi\u00f9 i \"Frammenti dal viaggio di Oneghin\" che Pu\u0161kin pubblic\u00f2 a parte con una nota esplicativa, pi\u00f9 dei frammenti di un decimo capitolo decifrati solo nel 1910. Il romanzo \u00e8 composto da 389 stanze, ciascuna delle quali \u00e8 costituita da quattordici tetrametri giambici, ossia versi di otto sillabe quando terminano in parola tronca (o \"rima maschile\") o di nove sillabe quando terminano in parola piana (o \"rima femminile\"), con l'inusuale schema di rima \"AbAbCCddEffEgg\" dove le lettere maiuscole rappresentano le rime femminili e le lettere minuscole le rime maschili. Le sole eccezioni a questo schema si hanno alla fine del terzo capitolo, nel cosiddetto \u00abcanto delle fanciulle\u00bb, dove le stanze sono costituite da diciotto versi trocaici di sei sillabe.\nCritica.\n\"Eugenio Onegin\" venne apprezzato solo verso la met\u00e0 del XIX secolo, molti anni dopo la morte dell'autore e ha costituito il modello del grande romanzo realistico russo, quale per esempio Anna Karenina. In questo poema sono rintracciabili i sentimenti, gli stati d'animo, i pensieri e gli atteggiamenti di Pu\u0161kin di fronte agli eventi della vita. La sua composizione dur\u00f2 quasi otto anni ed il critico Belinskij scrisse che questa \u00e8 l'opera pi\u00f9 intima del poeta essendo qui presenti il suo amore, i suoi sentimenti e i suoi ideali; Belinskij defin\u00ec l\"'Onegin\" \u00abuna enciclopedia della vita russa\u00bb, e il protagonista il primo degli \u00abuomini superflui\u00bb (come verr\u00e0 definito in seguito da Dobroljubov).\nIl critico formalista russo Viktor \u0160klovskij evidenzia come la struttura del romanzo di Pu\u0161kin sia un esempio di costruzione \"ad anello\" o \"a nodo\":"}
{"id": "1897437", "revid": "767487", "url": "https://it.wikipedia.org/wiki?curid=1897437", "title": "E. C. Was Here", "text": "E. C. Was Here \u00e8 un album live di Eric Clapton, registrato nel 1974 e 1975 e pubblicato nel 1975."}
{"id": "1897438", "revid": "599013", "url": "https://it.wikipedia.org/wiki?curid=1897438", "title": "Aleksandar Radojevi\u0107", "text": ""}
{"id": "1897439", "revid": "183483", "url": "https://it.wikipedia.org/wiki?curid=1897439", "title": "Eugenio Onegin (romanzo)", "text": ""}
{"id": "1897444", "revid": "51323", "url": "https://it.wikipedia.org/wiki?curid=1897444", "title": "E.C. Was Here", "text": ""}
{"id": "1897445", "revid": "287204", "url": "https://it.wikipedia.org/wiki?curid=1897445", "title": "Aleksandar Radojevic", "text": ""}
{"id": "1897447", "revid": "287204", "url": "https://it.wikipedia.org/wiki?curid=1897447", "title": "Dalibor Bagaric", "text": ""}
{"id": "1897451", "revid": "124191893", "url": "https://it.wikipedia.org/wiki?curid=1897451", "title": "No Reason to Cry", "text": "No Reason to Cry \u00e8 il quarto album in studio di Eric Clapton, pubblicato nel 1976. \u00c8 considerato da molti uno dei migliori album di Eric Clapton.\nLa traccia numero 3, \"Sign Language\", \u00e8 un duetto con Bob Dylan, compositore della musica e del testo del brano. La traccia numero 8, \"Innocent Times\", \u00e8 cantata da Marcy Levy."}
{"id": "1897456", "revid": "158286", "url": "https://it.wikipedia.org/wiki?curid=1897456", "title": "Costituzione Imperatoriam maiestatem", "text": ""}
{"id": "1897459", "revid": "36426", "url": "https://it.wikipedia.org/wiki?curid=1897459", "title": "Chiesa di San Giuseppe (Sassari)", "text": "San Giuseppe \u00e8 una chiesa parrocchiale di Sassari, sede dell'Arcigremio della Mercede dal 1982. L'edificio sorge nel corso Margherita di Savoia.\nStoria e descrizione.\nLa chiesa di San Giuseppe sorse tra il 1884 e il 1888, su progetto dell'ingegnere del comune Francesco Agnesa, in un'area allora periferica ed isolata rispetto al centro urbano. Il quartiere attorno alla chiesa si sarebbe sviluppato solo a partire dal 1907, e vi sarebbero sorti, nel giro di pochi anni, un istituto Magistrale (1912- 1913), una scuola elementare (1932-1936) e la casa della GIL (1935) nonch\u00e9 un opificio che sarebbe divenuto sede dell'attuale liceo artistico di Sassari.\nPer il progetto della chiesa, l'ingegner Agnesa si rifece al purismo architettonico di Gaetano Cima. La facciata venne modellata principalmente sul modello del prospetto della palladiana basilica di San Giorgio Maggiore a Venezia ma anche alla chiesa dei santi Fermo e Rustico a Verona. Per il campanile fu presa a modello la torre campanaria della chiesa di Santa Caterina a Mores, opera di Salvatore Calvia risalente al 1871. L'interno, a pianta rettangolare, presenta tre navate voltate a botte, cappelle laterali e abside semicircolare. Nella prima cappella a destra, dedicata a San Luigi Gonzaga, \u00e8 custodito il simulacro ligneo seicentesco di Nostra Signora della Mercede, patrona dell'Arcigremio della Mercede. L'effigie mariana, molto venerata dai fedeli, venne solennemente incoronata il 5 ottobre 1985 dal padre Domenico Acquaro, maestro generale dell'ordine Mercedario. La prima cappella a sinistra ospita invece un altare di Antonio Usai, allievo di Giuseppe Sartorio ed \u00e8 dedicata alle Anime del Purgatorio.\nLe altre due cappelle a destra sono dedicate rispettivamente al Sacro Cuore di Ges\u00f9 e al Santo Bambino di Praga e alla Madonna dello Spasimo; quelle a sinistra ai Martiri Turritani e a Sant'Ignazio di Loyola. Sull'altare maggiore troneggia il superbo simulacro ligneo seicentesco del Titolare e alle pareti due pregiate tele. Buona parte degli arredi provengono dalla distrutta cappella di San Giuseppe annessa all'antica sede dell'Universit\u00e0 cittadina, e questo spiega la presenza di numerosi oggetti di culto legati alla spiritualit\u00e0 della Compagnia di Ges\u00f9. Notevole nella chiesa \u00e8 anche il monumentale simulacro della Dormitio V\u00edrginis disteso in un sontuoso catafalco ligneo barocco. Nella sacrestia si conservano numerosi dipinti di pregio e rilievi lignei dell'antico retablo universitario gesuitico."}
{"id": "1897460", "revid": "729019", "url": "https://it.wikipedia.org/wiki?curid=1897460", "title": "Stazione di Pontetto", "text": "La stazione di Pontetto \u00e8 una fermata ferroviaria posta lungo la linea Pisa-Genova, presso la localit\u00e0 Pontetto a cavallo tra il territorio comunale di Bogliasco e quello di Pieve Ligure.\nStoria.\nOriginariamente stazione, fu inaugurata con il nome di \"Pontello\" contestualmente al tratto di ferrovia Genova-Chiavari, il 23 novembre 1868.\nIl 23 novembre 1917 il potenziamento della linea fra Genova Nervi e Pieve di Sori (attuale Pieve Ligure) interess\u00f2 l'impianto, che vide conseguentemente raddoppiato il numero di binari. Al 16 gennaio 1951 risale invece la trasformazione in fermata.\nNei primi anni del 2000 \u00e8 stato costruito un sottopasso pedonale atto a smaltire il traffico pedonale, prima limitato dal passaggio a livello adiacente.\nMovimento.\nL'impianto, che si trova dopo la stazione di Bogliasco, provenendo da Genova, nel territorio del medesimo comune, \u00e8 servito dai treni regionali Trenitalia che rientrano nel contratto di servizio con la Regione Liguria."}
{"id": "1897461", "revid": "599013", "url": "https://it.wikipedia.org/wiki?curid=1897461", "title": "Jake Tsakalid\u012bs", "text": ""}
{"id": "1897462", "revid": "300067", "url": "https://it.wikipedia.org/wiki?curid=1897462", "title": "Iakovos Tsakalidis", "text": ""}
{"id": "1897465", "revid": "729019", "url": "https://it.wikipedia.org/wiki?curid=1897465", "title": "Stazione di Bogliasco", "text": "La stazione di Bogliasco \u00e8 una fermata ferroviaria posta sulla linea Pisa-Genova a servizio dell'omonimo centro abitato, primo comune successivo a Genova nella Riviera di Levante.\nStoria.\nLa fermata fu attivata il 23 novembre 1868 contestualmente all'inaugurazione della ferrovia Genova-Chiavari; il raddoppio della tratta Nervi-Pieve di Sori (poi Pieve Ligure), su cui insiste la fermata di Bogliasco, avvenne il 22 febbraio 1917.\nL'elettrificazione del binario in corrente alternata trifase 3600 V 16,7 Hz fu attivata nel 1925, mentre la conversione in corrente continua 3000 V risale al 1948.\nStrutture e impianti.\nIl fabbricato viaggiatori si compone di due livelli di cui quello posto a piano terra \u00e8 aperto al pubblico.\nI locali del fabbricato viaggiatori ospitano la sala di attesa e la sede della locale Pro Loco.\nSono presenti altri edifici minori che ospitano i locali tecnici di Rete Ferroviaria Italiana, societ\u00e0 cui \u00e8 affidata la gestione della linea.\nIl piazzale \u00e8 composto da due binari entrambi passanti: il binario 1 viene utilizzato usualmente dai treni in direzione Genova mentre al binario 2 fermano i treni per il levante.\nLe banchine di entrambi i binari sono interrotte dal passaggio della strada carrabile attraverso un passaggio a livello.\nMovimento.\nLa fermata \u00e8 servita dai treni regionali svolti da Trenitalia nell'ambito del contratto di servizio stipulato con la Regione Liguria.\nInterscambi.\nNell'area \u00e8 presente una fermata a servizio dell'autolinea Genova-Recco e per le corse di collegamento con le frazioni di Sessarego e San Bernardo curate da ATP Esercizio."}
{"id": "1897468", "revid": "287204", "url": "https://it.wikipedia.org/wiki?curid=1897468", "title": "Episodi di Standoff", "text": "La prima ed unica stagione della serie televisiva Standoff \u00e8 formata da 18 episodi. Mediaset l'ha trasmessa su Italia 1 a partire da venerd\u00ec 8 agosto 2008 in \"prima serata\" alle 21:10 con un triplo episodio, ma inspiegabilmente si \u00e8 fermata al 12\u00ba episodio, nonostante i buoni ascolti, il 29 agosto dello stesso anno. I 6 episodi rimasti sono andati in onda a partire dal 5 dicembre 2008 fino al 9 gennaio 2009, sempre ogni venerd\u00ec alle ore 22.05 dopo un episodio della serie tv \"CSI Miami\". Dopo per\u00f2 gli scarsi ascolti dell'episodio 13. hanno preferito mettere due episodi di e spostare Standoff in seconda serata alle ore 23.05. Negli Stati Uniti \u00e8 stata gi\u00e0 trasmessa sul canale Fox dal 5 settembre 2006 al 20 luglio 2007. La serie, negli USA, \u00e8 stata interrotta nel dicembre del 2006 ma \u00e8 stata ufficialmente cancellata dopo la messa in onda di soli 11 episodi, il 16 maggio 2007. L'8 giugno 2007 la serie \u00e8 stata riesumata per completare la normale programmazione prevista dall'emittente.\nRelazioni interrotte.\nTrama.\nMatt (Ron Livingstone) \u00e8 al telefono con un uomo particolarmente nervoso e agitato con due bambini in macchina. L'uomo si trova al centro di un incrocio stradale e tutt'intorno \u00e8 circondato dalle forze speciali pronti ad entrare in azione..\nIl tipo in auto notando i tiratori in posizione minaccia di uccidere se stesso e i suoi bambini, allora Matt cerca di riportarlo alla realt\u00e0 e alla fine gli confessa che anche la sua vita \u00e8 continuamente in bilico visto che \u00e8 innamorato della sua collega e ogni giorno vive in ansia per la sua vita a causa del lavoro pericoloso che fanno.\nRisolto brillantemente il caso, Matt ed Emily si scontrano su quello che lui ha dichiarato apertamente a tutti e del rischio professionale che corrono...\nIntanto un ragazzo si lega al petto un busto esplosivo, poi entra in un bar e minaccia di farsi esplodere prendendo i clienti in ostaggio. Matt ed Emily intervengono e dalle prime indagini risulta che il ragazzo \u00e8 figlio di un senatore in campagna elettorale. Emily allora dice al ragazzo di prendere lei in ostaggio lasciando liberi gli altri, il ragazzo accetta e Matt \u00e8 preoccupato di questa decisione ma non resta che accettare. dopo un quarto d'ora Emily e il ragazzo( tenendo Emily per il collo)escono e il ragazzo si fa arrestare...\nTerrore ad alta quota.\nTrama.\nUn aereo di linea si scontra con un altro aereo che viaggiava sulla stessa traiettoria, la colpa ricade tutta sul controllore di volo, che viene sospeso dal servizio in attesa dell'esito delle indagini ma nonostante questo si presenta ugualmente al lavoro prendendo in ostaggio tutti i suoi colleghi, mettendo in serio pericolo tutti gli aerei in volo...\nRapimento e riscatto.\nTrama.\nUna bambina orientale di chiare origini aristocratiche viene rapita e la sua guardia del corpo uccisa. Viene subito chiesto un grosso riscatto. La squadra di Matt ed Emily interviene subito.\nIl padre della ragazzina in passato aveva organizzato a sua volta un sequestro con riscatto in complicit\u00e0 con gli uomini che ora hanno rapito sua figlia, qualcosa era andato storto e gli uomini si erano ritrovati con un pugno di mosche in mano quindi gli hanno rapito la figlia per vendicarsi ed avere il denaro mai ricevuto pi\u00f9 ovviamente un bonus...\nBonnie &amp; Clyde.\nTrama.\nUn rapinatore di banche che tra gli ostaggi prende sempre di mira donne con auto veloci e potenti, Matt ed Emily ricevono una lista di prossime banche che il rapinatore potrebbe aver preso di mira.\nIn realt\u00e0 le donne che il rapinatore catturerebbe altre non sono che una sola persona, la sua ragazza che ogni volta si finge una persona diversa con un trucco e una parrucca diversi...\nUna sorella da salvare.\nTrama.\nUn ragazzo armato, M.J. entra nella sala operatoria di un grande ospedale prendendo in ostaggio il personale medico in quel momento impegnato in una delicata operazione a cuore aperto.\nIl ragazzo chiede a gran voce di un certo dottor Khoury, che sarebbe l'unico in grado di salvare sua sorella gravemente malata, ma in quel momento il Dr. Khoury non \u00e8 presente in ospedale...\nMorte al primo colpo.\nTrama.\nUn misterioso cecchino uccide alcuni passanti, la squadra interviene cercando di tracciare la traiettoria da cui sono partiti i colpi, intanto ricevono una strana lettera dal cecchino che chiede che sia pubblicata.\nMatt ed Emily credevano che il cecchino fosse un noto serial killer denominato G.L.A. ma quando, riescono a catturarlo scoprono che in realt\u00e0 \u00e8 il fratello di G.L.A. di cui cercava di imitarne le imprese. Il vero G.L.A. infatti ricomincia a colpire e ad uccidere...\nOn the radio.\nTrama.\nUn uomo, Doug, e sua moglie nonostante numerosi tentativi, non sono riusciti ad avere un figlio. La soluzione \u00e8 Trina Flax, disposta a cedergli il bambino che sta per avere in cambio di denaro. Ottenuto il denaro, la donna per\u00f2 sparisce e Doug, dopo aver sparato all'assistente sociale, complice di Trina, va a casa della donna che non c'\u00e8 e vi si barrica dentro con il bambino di Trina appena nato...\nIl molestatore.\nTrama.\nMatt ed Emily devono cercare di liberare Anya, una ragazza che \u00e8 stata prelevata dalla sua auto ed \u00e8 tenuta in ostaggio in casa sua da un malvivente. Matt finisce per prendere troppo a cuore il caso, e ci\u00f2, oltre a compromettere la sua carriera, rischia di mettere in crisi il suo rapporto con Emily...\nBullismo.\nTrama.\nUn gruppo di studenti, vittime del bullismo, decide di sequestrare i propri persecutori e vendicarsi per umiliarli di fronte a tutto il liceo con un processo trasmesso in diretta da un sito Internet. L'FBI interviene e inizia la trattativa, nel corso della quale scoprir\u00e0 che Owen (Noel Fisher), uno dei sequestratori, ha accettato di unirsi ai suoi compagni, non per vendicarsi, ma per autopunirsi perch\u00e9 si sente in colpa per non essere riuscito a salvare la madre malata di cancro...\nNegoziatrice per caso.\nTrama.\nUn'impiegata di una cooperativa di credito, cui \u00e8 stato appena notificato il licenziamento, si trova per caso a dover rivestire il ruolo di negoziatrice nel corso di un sequestro verificatosi in una filiale dell'azienda. Matt ed Emily cercano di insegnarle i trucchi del mestiere, ma la donna prende spesso l'iniziativa, violando le regole, ma riuscendo, nonostante tutto, a condurre la vicenda a buon fine...\nLinea di confine.\nTrama.\nMatt ed Emily si trovano coinvolti, insieme con alcuni agenti della DEA, in un tentativo di liberazione di una donna e un bambino prigionieri di un malvivente messicano...\nUn uomo perbene.\nTrama.\nPaul Fisk, un agente del Dipartimento per la Sicurezza della Patria che lavora al porto di Los Angeles, sequestra tre ostaggi e un container carico di clandestini. D\u00e0 l'impressione di un tutore dell'ordine corrotto: in realt\u00e0 \u00e8 vittima di un ricatto. Nel container, infatti, c'\u00e8 il figlio di Sadka, una terrorista islamica ricercata nel Sud-Est Asiatico. La donna vuole salvare il figlio braccato dai servizi segreti del suo paese cercando di farlo espatriare. Per costringere Fisk ad aiutarla e fare passare il container dalla dogana senza che venga sottoposto a ispezione, la donna prende in ostaggio le figlie dell'agente minacciando di ucciderle...\nIl rito di Neal.\nTrama.\nMatt ed Emily negoziano con due rapinatori armati di banca che prendono diverse persone in ostaggio...\nil treno della metropolitana \u00e8 stato sequestrato da tre banditi con caschi in testa e tute da sci, che li rendono irriconoscibili. Hanno rapinato una banca e sperano di farla franca grazie agli ostaggi.\nL'apocalisse.\nTrama.\nDarah, figlia del leader di culto poligamo Warren Keegan (ricercato dall'FBI per aver aggredito un federale), tenta di fuggire da suo padre e riunirsi con la sorella, ma Warren, con le sue 3 mogli, la rapisce...\nVendetta.\nTrama.\nUn giovane ragazzo \u00e8 rapito dai suoi genitori: l'obiettivo \u00e8 attirare l'attenzione di Emily. Un video contenente il messaggio \"Emily Lehman ha fatto questo\" viene infatti recapitato ai media...\nFattore Ex.\nTrama.\nIl testimone chiave in un caso federale di riciclaggio di denaro sporco e la sua moglie sono tenuti in ostaggio durante il processo...\nRagazzi in gabbia.\nTrama.\nIl luogo del rapimento \u00e8 il Dunne Hill Minor Detention Center, dove i giovani detenuti prendono diverse guardie in ostaggio. Tuttavia, gli adolescenti detenuti non hanno l'intenzione di fuggire dal carcere, ma hanno solo l'obiettivo di ottenere l'attenzione di un senatore per chiedere che il carcere rimanga aperto evitando cos\u00ec il trasferimento in un nuovo impianto, che sarebbe sovraffollato...\nMatt avverte Nathan, il capo della rivolta, che gli \u00e8 stata tesa una trappola dal senatore, che lo vuole morto. cos\u00ec matt viene sospeso ed Emily diventa il primario. matt si arrabbia.\nalla fine l'FBI fa irruzione, dopo che matt ha scoperto gli interessi del senatore che vuole chiudere Dunne Hill.\nEmily e Matt si lasciano.\nDoppio sequestro.\nTrama.\nUn dirigente aziendale prende in ostaggio 16 membri dell'assemblea dei soci. Matt ed Emily risolvono la situazione e si lasciano prendere dalla passione. Nel frattempo un grave conflitto domestico si sta tramutando in tragedia. Matt cerca di risolvere la situazione, mentre Emily \u00e8 ad un appuntamento con un uomo che ha conosciuto, per far ingelosire Matt. ma la moglie del sequestratore prende in ostaggio la madre di lui ed Emily deve intervenire. alla fine Matt ed Emily caoiscono che i due coniugi si amano ancora e stanno per risolvere la situazione quando l'FBI fa irruzione.\nEmily e Matt tornano insieme."}
{"id": "1897469", "revid": "124753269", "url": "https://it.wikipedia.org/wiki?curid=1897469", "title": "Josip Sesar", "text": "Carriera.\nAllenatore.\nNell'estate del 2015 prende le redini del in sostituzione di Zvonimir Kova\u010devi\u0107. Dopo aver guidato il club per 6 anni ottenendo nel 2017-2018 la storica promozione in HT Premijer liga, il 9 novembre 2021 lascia l'incarico da allenatore rescindendo consensualmente il contratto con il club di Velika Gorica."}
{"id": "1897473", "revid": "339392", "url": "https://it.wikipedia.org/wiki?curid=1897473", "title": "Mutawwa", "text": ""}
{"id": "1897481", "revid": "599013", "url": "https://it.wikipedia.org/wiki?curid=1897481", "title": "Dan Gadzuric", "text": ""}
{"id": "1897483", "revid": "195924", "url": "https://it.wikipedia.org/wiki?curid=1897483", "title": "Val Saisera", "text": "La Val Saisera (o Valbruna) \u00e8 una valle montana delle Alpi Giulie, laterale della Val Canale, situata nel territorio del comune di Malborghetto Valbruna (provincia di Udine, Friuli-Venezia Giulia).\nOrigine del nome.\nLetteralmente \"Saisera\" significa in sloveno \"dietro il lago\"; si ritiene infatti che un tempo in questo luogo sorgesse un lago di formazione glaciale, trattenuto a valle da uno sbarramento di tipo morenico; il lago sarebbe poi scomparso nel 1349 a causa di un terremoto che sconvolse la morfologia della vallata.\nGeografia.\nSituata in comune di Malborghetto Valbruna, profonda pochi chilometri, \u00e8 attraversata dal torrente Saisera in direzione nord - sud, ed \u00e8 dominata dalle imponenti vette dello J\u00f4f Fuart (2.666\u00a0m) e dello J\u00f4f di Montasio (2.754\u00a0m). Le acque del suo torrente si gettano in quelle del fiume Fella e proprio alla confluenza tra la valle e la Val Canale sorge il paese di Valbruna.\nClima.\nQuesto fondovalle piatto permette il raggiungimento di temperature molto basse specie d'inverno nonostante l'altitudine non particolarmente elevata (950\u20131000\u00a0m), infatti secondo fonti non ufficiali la temperatura minima sarebbe scesa fino a -40\u00a0\u00b0C, quello che \u00e8 certo \u00e8 che la zona sicuramente abbia superato i - 30\u00a0\u00b0C come dimostra un dato ufficiale degli ultimi anni con una minima di -25\u00a0\u00b0C, un altro aspetto del clima \u00e8 l'abbondante precipitazione a carattere nevoso che durante l'inverno porta il manto nevoso quasi sempre oltre i 100\u00a0cm valore molto notevole per la quota.\nDal 2006 l'unione meteorologica del Friuli-Venezia Giulia ha installato una piccola stazione meteo.\nTurismo.\nLa valle \u00e8 meta molto frequentata dai turisti, in tutte le stagioni; nel fondovalle, che si trova a una altezza media di 900\u00a0m, vi \u00e8 un anello per lo sci di fondo. In quota sono presenti due rifugi alpini: il Rifugio Fratelli Grego (1.389\u00a0m) e il Rifugio Luigi Pellarini (1.499\u00a0m)."}
{"id": "1897487", "revid": "56620", "url": "https://it.wikipedia.org/wiki?curid=1897487", "title": "Hakuin", "text": ""}
{"id": "1897489", "revid": "1305772", "url": "https://it.wikipedia.org/wiki?curid=1897489", "title": "Best Of - Volume I", "text": "Best Of Volume I \u00e8 la prima raccolta del gruppo musicale statunitense Van Halen, pubblicata il 22 ottobre 1996 dalla Warner Bros. Records.\nIl disco.\nL'album racchiude 17 tracce: le prime quattordici sono estratte dai primi dieci album in studio della band (escluso \"Diver Down\"), la quindicesima \"Humans Being\" \u00e8 una canzone che la band ha scritto per il film \"Twister\", e le ultime due sono tracce inedite registrate con David Lee Roth alla voce: \"Can't Get This Stuff No More\" e \"Me Wise Magic\".\nIn allegato al disco c'\u00e8 un fascicolo con tutte le copertine e le tracce degli album registrati fino al 1995.\nTracce.\nA destra sono indicati album di provenienza e data di pubblicazione."}
{"id": "1897490", "revid": "287204", "url": "https://it.wikipedia.org/wiki?curid=1897490", "title": "FA Cup 2008-2009", "text": "La FA Cup 2008-2009 \u00e8 stata la centoventottesima edizione della competizione calcistica pi\u00f9 antica del mondo. Iniziata il 9 agosto 2008, si \u00e8 conclusa il 30 maggio 2009 con la vittoria del Chelsea per 2-1 nella di Wembley contro l'Everton.\nSquadre che accedono direttamente al primo turno.\nTutte le squadre di Football League One e Football League Two accedono a partire da questo turno:\nSquadre che accedono direttamente al terzo turno.\nTutte le squadre di Premier League e Football League Championship accedono a partire da questo turno:"}
{"id": "1897494", "revid": "33751", "url": "https://it.wikipedia.org/wiki?curid=1897494", "title": "Alketas Panagoulias", "text": "Biografia.\nPur dividendosi fra gli Stati Uniti (di cui ottenne la cittadinanza nel 1969) e la Grecia sino agli ultimi anni di vita, stabil\u00ec la propria residenza in Virginia, precisamente a Vienna, dove mor\u00ec all'et\u00e0 di 78 anni.\nCarriera.\nPanagoulias inizia il proprio lunghissimo iter calcistico come calciatore nell'Aris Salonicco, in Grecia. Finiti gli studi universitari, si trasferisce negli Stati Uniti, dove continua gli studi a New York. L\u00ec abbandona il calcio giocato ed allena la squadra dei , con cui vince tre US Open Cup consecutive, dal 1967 al 1969. Tornato ad Atene, nel 1972 assume il ruolo di vice-allenatore della nazionale ellenica, al tempo guidata dal CT nordirlandese Billy Bingham.\nL'anno dopo rileva Bingham. Manterr\u00e0 il posto per otto anni, fino al 1981, ottenendo la prima qualificazione greca agli campionato d'Europa, a Italia 1980, sebbene il risultato della fase finale sia mediocre (un pareggio e 2 sconfitte). Dopo l'esperienza alla guida della nazionale, che consacra il proprio valore, Panagoulias passa all', che guida fino al 1983 vincendo 2 campionati nazionali in 3 stagioni. Nel 1983 torna in America, allenando per 2 stagioni il . Nel 1984 \u00e8 coach della nazionale olimpica statunitense ai Giochi olimpici di Los Angeles.\nDopo le Olimpiadi ritorna all'Olympiakos, con cui vince il campionato 1986-1987. I tre anni successivi lo vedono sulla panchina dell', mentre nel 1992 torna ad allenare la nazionale greca, con cui ottiene la prima qualificazione al mondiale, a USA 1994, ottenendo il primo posto nel girone grazie a una vittoria casalinga all'ultima giornata delle eliminatorie sulla gi\u00e0 qualificata. Nella fase finale la squadra tiene, tuttavia, un rendimento ancora una volta pessimo, con 3 sconfitte in 3 partite, 0 gol fatti e 10 subiti. Dal 1996, per 2 stagioni, allena l', e poi per un anno l'Ar\u012bs . Qui si chiude la sua lunghissima carriera di allenatore. \u00c8 ricordato per aver portato i greci per la prima volta alle fasi finali di europeo e mondiale."}
{"id": "1897495", "revid": "15756", "url": "https://it.wikipedia.org/wiki?curid=1897495", "title": "Psicologia sperimentale", "text": "La psicologia sperimentale \u00e8 una branca della psicologia che nell'indagine dei processi cognitivi applica il metodo sperimentale. Gli esperimenti, condotti con metodi non invasivi, coinvolgono generalmente soggetti umani o animali. I processi cognitivi studiati sono molteplici, ma tra essi si possono citare sensazione, percezione, attenzione, cognizione, memoria, apprendimento, emozioni, linguaggio e molti altri.\nStoria.\nLa nascita della psicologia sperimentale \u00e8 contestuale alla nascita della stessa psicologia: Wilhelm Wundt fu il primo psicologo a definirsi tale ed a fondare a Lipsia, nel 1879, il primo laboratorio di psicologia sperimentale, sebbene si definisse uno strutturalista.\nLa prima pubblicazione scientifica che tratta di psicologia sperimentale, pu\u00f2 essere ritenuta l'opera \"Elementi di Psicofisica\" di Gustav Theodor Fechner, pubblicata nel 1860, in cui venne dimostrata la relazione tra l'intensit\u00e0 oggettiva di uno stimolo fisico e la sensazione soggettiva a seguito della stimolazione stessa.\nAltri psicologi sperimentali furono Hermann Ebbinghaus, Edward Titchener e gli italiani Giuseppe Sergi e Simone Corleo, che cre\u00f2 nel 1889 il primo laboratorio di psicologia sperimentale in Italia, a Palermo presso l'Istituto di Fisiologia della Facolt\u00e0 di Medicina dell'Universit\u00e0 degli Studi di Palermo.\nNella prima met\u00e0 del XX secolo la psicologia sperimentale era pressoch\u00e9 sovrapposta al comportamentismo, specialmente negli Stati Uniti. In Europa questa influenza fu minore e permise a sperimentalisti come Frederic Bartlett, Kenneth Craik, W. E. Hick e Donald Broadbent di focalizzarsi su processi mentali come il pensiero, la memoria e l'attenzione, formando le basi per il futuro sviluppo del cognitivismo.\nL'espressione \"psicologia sperimentale\" ha poi assunto un significato parzialmente diverso: non pi\u00f9 \"sostanziale\", quanto \"metodologico\". In linea generale si \u00e8 passati dall'originario uso del termine per delimitare una disciplina di ricerca a s\u00e9 stante (ormai identificabile con le varie articolazioni della cosiddetta \"psicologia generale\"), al suo uso per identificare una serie di metodologie che, indipendentemente dall'oggetto di indagine, devono essere utilizzati per verificare o falsificare adeguatamente teorie e ipotesi in ambito psicologico.\nLa psicologia sperimentale \u00e8 uno degli approcci elettivi per lo studio scientifico del cervello e delle funzioni cognitive superiori. Il termine continua a essere utilizzato da un gran numero di societ\u00e0 e riviste scientifiche, cos\u00ec come in ambito universitario per determinati corsi.\nMetodologia.\nAssunti metodologici.\nCome sforzo scientifico, la psicologia sperimentale condivide diversi assunti con la maggior parte delle altre scienze. Tra questi ci sono i seguenti:\nEmpirismo.\nForse l'assunto pi\u00f9 basilare della scienza \u00e8 che le affermazioni fattuali sul mondo debbano essere basate su osservazioni del mondo. Questa nozione di empirismo richiede che le ipotesi e le teorie vengano testate contro le osservazioni del mondo naturale piuttosto che su un ragionamento, un'intuizione o una rivelazione a priori.\nVerificabilit\u00e0.\nStrettamente correlato all'empirismo \u00e8 l'idea che, per essere utile, una legge o teoria scientifica deve essere verificabile con i metodi di ricerca disponibili. Se una teoria non pu\u00f2 essere testata in alcun modo, la teoria \u00e8 priva di significato. La verificabilit\u00e0 implica la falsificabilit\u00e0, che \u00e8 l'idea che alcune osservazioni potrebbero dimostrare che la teoria \u00e8 errata. La verificabilit\u00e0 \u00e8 stata enfatizzata in psicologia anche perch\u00e9 teorie influenti o ben note come quella della psicoanalisi si sono rivelate difficili da testare.\nDeterminismo.\nGli psicologi sperimentali, come la maggior parte degli scienziati, accettano la nozione di determinismo, ovvero l'assunto che ogni stato di un oggetto o evento \u00e8 determinato da stati precedenti. In altre parole, i fenomeni comportamentali o mentali sono generalmente indicati in termini di causa ed effetto. Se un fenomeno \u00e8 sufficientemente generale e ampiamente confermato, pu\u00f2 essere chiamato una \"legge\"; teorie psicologiche servono per organizzare e integrare le leggi.\nParsimonia.\nUn'altra idea guida della scienza \u00e8 la parsimonia, ovvero la ricerca della semplicit\u00e0. Ad esempio, molti scienziati concordano sul fatto che se due teorie gestiscono ugualmente bene un insieme di osservazioni empiriche, dovremmo preferire la pi\u00f9 semplice o la pi\u00f9 parsimoniosa delle due. Una delle prime argomentazioni a favore della parsimonia fu quella dal filosofo medievale inglese Guglielmo di Occam, e per questa ragione il principio della parsimonia viene spesso definito come il rasoio di Occam.\nOperazionalizzazione.\nAlcuni noti comportamentisti come Edward C. Tolman e Clark Hull hanno reso popolare l'idea di operazionalizzazione o definizione operativa. L'operazionalizzazione implica che un concetto sia definito in termini di procedure concrete e osservabili. Gli psicologi sperimentali tentano di definire fenomeni attualmente non osservabili, come gli eventi mentali, collegandoli alle osservazioni mediante catene di ragionamento.\nEsperimenti.\nGli esperimenti di psicologia coinvolgono generalmente partecipanti umani, o talvolta, animali. I partecipanti umani rispondono spesso a stimoli visivi, uditivi o di altro tipo, seguendo le istruzioni fornite da uno sperimentatore; gli animali possono essere similmente \"istruiti\", ricompensando le risposte appropriate. \u00c8 importante sottolineare, a questo proposito, che il codice etico degli psicologi vieta loro di infliggere, anche nella conduzione degli esperimenti, qualunque sofferenza sia agli esseri umani, che tantomeno agli animali. Dagli anni '90, i computer sono stati comunemente usati per automatizzare la presentazione degli stimoli e la misurazione comportamentale in laboratorio. Gli esperimenti comportamentali con uomini e animali in genere misurano il tempo di reazione, le scelte tra due o pi\u00f9 alternative e/o la frequenza o l'intensit\u00e0 della risposta; possono anche registrare movimenti, espressioni facciali o altri comportamenti. Gli esperimenti con l'uomo possono anche ottenere risposte scritte prima, durante e dopo le procedure sperimentali. Gli esperimenti psicofisiologici, d'altra parte, misurano l'attivazione del cervello durante la presentazione di uno stimolo, utilizzando metodi non invasivi come fMRI, EEG, PET, ERP o simili.\nIl controllo di variabili estranee, la minimizzazione del potenziale bias dello sperimentatore, il controbilanciamento dell'ordine dei compiti sperimentali, l'adeguata dimensione del campione, l'uso di definizioni operative, l'enfasi sull'attendibilit\u00e0 e validit\u00e0 dei risultati, e una corretta analisi statistica sono fondamentali per il metodo sperimentale in psicologia . Poich\u00e9 la comprensione di questi argomenti \u00e8 importante per l'interpretazione dei dati in quasi tutti i campi della psicologia, i programmi universitari in psicologia di solito includono corsi obbligatori in metodi di ricerca e statistica.\nAltri metodi di ricerca come \"case study\", interviste, sondaggi e osservazioni naturalistiche sono spesso usati dagli psicologi. Questi non sono tuttavia metodi sperimentali, in quanto mancano di aspetti come variabili ben definite e controllate, randomizzazione del campione e isolamento di variabili intervenienti o indesiderate. Quando le condizioni sperimentali non sono assegnate casualmente, ma da una condizione naturale dei partecipanti, come nella maggior parte degli studi clinici, si parla di studio \"quasi-sperimentale\".\nAttendibilit\u00e0 e validit\u00e0.\nAttendibilit\u00e0.\nL'attendibilit\u00e0 misura la coerenza o ripetibilit\u00e0 di un'osservazione sperimentale. Ad esempio, un modo per valutare l'attendibilit\u00e0 \u00e8 il metodo \"test-retest\", eseguito misurando un gruppo di partecipanti contemporaneamente e poi testandoli una seconda volta per verificare se i risultati sono coerenti. Poich\u00e9 il primo test in s\u00e9 pu\u00f2 modificare i risultati di un secondo test, vengono spesso utilizzati altri metodi. Ad esempio, nella misura \"split-half\", un gruppo di partecipanti \u00e8 diviso a caso in due sottogruppi comparabili e l'attendibilit\u00e0 \u00e8 misurata confrontando i risultati del test di questi gruppi. \u00c8 importante notare che una misura attendibile non necessariamente dar\u00e0 una conclusione valida.\nValidit\u00e0.\nLa validit\u00e0 misura l'accuratezza relativa o la correttezza delle conclusioni tratte da uno studio. Per determinare quantitativamente la validit\u00e0 di una misurazione, \u00e8 necessario confrontarla con un criterio. Ad esempio, per determinare la validit\u00e0 di un test di abilit\u00e0 accademica, tale test potrebbe essere assegnato a un gruppo di studenti e i risultati correlati con le medie dei punti di valutazione degli individui in quel gruppo. Come suggerisce questo esempio, c'\u00e8 spesso polemica nella scelta di criteri appropriati per una data misura. Inoltre, una conclusione pu\u00f2 essere valida solo nella misura in cui le osservazioni su cui si basa sono attendibili.\nScale di misura.\nLa misurazione pu\u00f2 essere definita come \"l'assegnazione di numeri a oggetti o eventi in base alle regole.\" Quasi tutti gli esperimenti psicologici implicano una sorta di misurazione, se non altro per determinare l'attendibilit\u00e0e la validit\u00e0 dei risultati e, naturalmente, la misurazione \u00e8 essenziale se i risultati devono essere pertinenti alle teorie quantitative.\nLa regola per assegnare numeri a una propriet\u00e0 di un oggetto o evento \u00e8 detta \"scala\". Di seguito sono riportate le scale di base utilizzate nella misurazione psicologica.\nScala nominale.\nIn una scala nominale, i numeri vengono usati semplicemente come etichette - anche una lettera o un nome svolgerebbero la stessa funzione. Esempi sono i numeri sulle maglie dei giocatori di calcio o di baseball. Le etichette sono pi\u00f9 utili se la stessa etichetta pu\u00f2 essere assegnata a pi\u00f9 di una cosa, il che significa che le cose sono uguali in qualche modo e possono essere classificate insieme.\nScala ordinale.\nUna scala ordinale nasce dall'ordinamento o classifica degli oggetti, in modo che A sia maggiore di B, B sia maggiore di C, e cos\u00ec via. Molti esperimenti psicologici producono misure di questo tipo; per esempio, un partecipante potrebbe essere in grado di classificare gli odori in modo tale che A sia pi\u00f9 piacevole di B, e B sia pi\u00f9 piacevole di C, ma queste classifiche (\"1, 2, 3 ...\") non dicono di quanto l'odore era diverso da un altro. Alcune statistiche possono essere calcolate da misure ordinali - ad esempio, mediana, percentile e correlazione degli ordini - ma altre, come la deviazione standard, non possono essere utilizzate correttamente.\nScala a intervalli equivalenti.\nUna scala a intervalli viene costruita determinando l'uguaglianza delle differenze tra le entit\u00e0 misurate. Cio\u00e8, i numeri formano una scala a intervalli quando le differenze tra i numeri corrispondono alle differenze tra le propriet\u00e0 misurate. Per esempio, si pu\u00f2 dire che la differenza tra 5 e 10 gradi su un termometro Fahrenheit equivale alla differenza tra 25 e 30, ma non ha senso dire che una temperatura di 20 gradi Fahrenheit \u00e8 \"due volte pi\u00f9 calda\" di una temperatura di 10 gradi. (tali rapporti sono significativi su una scala di temperatura assoluta come la scala Kelvin; vedere la sezione successiva). Si dice che i \"punteggi standard\" su un test del rendimento scolastico siano misurazioni su una scala a intervalli, ma questo \u00e8 difficile da dimostrare.\nScala a rapporti equivalenti.\nUna scala a rapporti, o scala proporzionale, viene costruita determinando l'uguaglianza dei rapporti. Ad esempio, se, su uno strumento di bilanciamento, l'oggetto A equilibra due oggetti identici B, allora si pu\u00f2 dire che A \u00e8 due volte pi\u00f9 pesante di B e si pu\u00f2 dare loro numeri appropriati, ad esempio \"A pesa 2 grammi\" e \"B pesa 1 grammo\". Un'idea chiave \u00e8 che tali rapporti rimangono gli stessi indipendentemente dalle unit\u00e0 di scala utilizzate; ad esempio, il rapporto tra A e B rimane lo stesso se vengono usati grammi o once. La lunghezza, la resistenza e la temperatura Kelvin sono altre grandezze che possono essere misurate sulle scale a rapporti. Alcune propriet\u00e0 psicologiche, come il volume di un suono, possono essere misurate su una scala proporzionale.\nDisegno sperimentale.\nPrima di poter eseguire un esperimento in psicologia, \u00e8 necessario progettarlo. Questa fase richiede innanzitutto la scelta delle variabili da manipolare (variabili indipendenti o fattori) e da misurare (variabili dipendenti), oltre alla scelta di un metodo di misura e di un'adeguata ampiezza del campione (numero di soggetti sperimentali). \u00c8 poi necessario scegliere il disegno sperimentale adeguato.\nDisegni unidirezionali.\nIl disegno sperimentale pi\u00f9 semplice \u00e8 il disegno a una via, o unidirezionale, in cui esiste una sola variabile indipendente. Il tipo pi\u00f9 semplice di progettazione unidirezionale coinvolge solo due gruppi, ognuno dei quali riceve un valore della variabile indipendente. Un progetto a due gruppi di solito consiste in un gruppo sperimentale (un gruppo che riceve un trattamento) e un gruppo di controllo (un gruppo che non riceve un trattamento). Il disegno a una via pu\u00f2 essere esteso a un disegno a gruppi unidirezionali. In questo caso una singola variabile indipendente assume tre o pi\u00f9 livelli. Questo tipo di disegno \u00e8 particolarmente utile perch\u00e9 pu\u00f2 aiutare a delineare una relazione funzionale tra le variabili indipendenti e dipendenti.\nDisegni fattoriali.\nI disegni a una via sono limitati in quanto consentono ai ricercatori di osservare solo una variabile indipendente alla volta, mentre molti fenomeni di interesse dipendono da pi\u00f9 variabili. Per questo motivo, R.A. Fisher rese popolare l'uso dei disegni fattoriali. I disegni fattoriali contengono due o pi\u00f9 variabili indipendenti completamente \"incrociate\", il che significa che ogni livello di ciascuna variabile indipendente appare in combinazione con ogni livello di tutte le altre variabili indipendenti. I disegni fattoriali portano etichette che specificano il numero di variabili indipendenti e il numero di livelli di ciascuna variabile indipendente. Ad esempio, un disegno fattoriale 2x3 ha due variabili indipendenti, con la prima variabile che ha due livelli e la seconda che ne ha tre.\nEffetti principali e interazioni.\nGli effetti delle variabili indipendenti negli studi fattoriali, presi singolarmente, sono indicati come \"effetti principali\". Ci si riferisce all'effetto complessivo di una variabile indipendente, facendo una media su tutti i livelli delle altre variabili indipendenti. Un effetto principale \u00e8 l'unico effetto rilevabile in un disegno unidirezionale. Spesso pi\u00f9 importanti degli effetti principali sono le \"interazioni\", che si verificano quando l'effetto di una variabile indipendente su una variabile dipendente dipende dal livello di una seconda variabile indipendente. Ad esempio, la capacit\u00e0 di afferrare una palla (variabile dipendente) potrebbe dipendere dall'interazione dell'acuit\u00e0 visiva (variabile indipendente n. 1) e dalla dimensione della palla catturata (variabile indipendente n. 2). Una persona con una buona vista potrebbe prendere pi\u00f9 facilmente una piccola palla, e una persona con una vista molto debole potrebbe fare meglio con una palla grande, quindi le due variabili possono interagire.\nDisegni interni ai soggetti e tra i soggetti.\nDue approcci fondamentali per la progettazione della ricerca sono il disegno \"all'interno dei soggetti\" (\"within subjects\") o il disegno \"tra i soggetti\" (\"between subjects\"). Nel disegno all'interno dei soggetti, o disegno a misure ripetute, ciascun partecipante \u00e8 incluso in pi\u00f9 di una o forse in tutte le condizioni sperimentali. Nel disegno tra i soggetti ogni partecipante \u00e8 incluso in una sola condizione di un esperimento. I disegni all'interno dei soggetti presentano vantaggi significativi rispetto ai disegni tra i soggetti, specialmente quando si tratta di progetti fattoriali complessi che presentano molte condizioni. In particolare, i disegni all'interno dei soggetti evitano gli effetti causati dalle differenze tra i soggetti che sono irrilevanti per il fenomeno in esame. Tuttavia, il disegno all'interno dei soggetti ha il serio svantaggio dei possibili effetti di sequenza. Poich\u00e9 ogni partecipante \u00e8 incluso in pi\u00f9 di una condizione, il passare del tempo o le prestazioni in un compito sperimentale precedente possono influire sulle prestazioni nel compito successivo. Ad esempio, un partecipante potrebbe apprendere qualcosa dal primo compito che influisce sul secondo. I disegni fattoriali possono anche essere di tipo \"misto\", impiegando sia una variabile tra i soggetti (ad es. gruppo sperimentale vs gruppo di controllo) che una variabile all'interno dei soggetti (ad es., prima e seconda presentazione di uno stimolo).\nAnalisi dei dati.\nUna volta raccolti i dati, \u00e8 sempre necessaria, nella ricerca sperimentale, una fase di analisi statistica. Questo perch\u00e9 in psicologia e nelle altre scienze umane \u00e8 molto difficile ottenere misure assolute, ma piuttosto ci\u00f2 che si ottiene sono misure relative a un campione, che vanno in seguito estese alla popolazione generale. I test statistici utilizzabili sono molti, e dipendono sia dalla scala di misura utilizzata, che dal disegno sperimentale adottato e dall'ampiezza del campione. Il processo di generalizzazione dal campione alla popolazione avviene comunque sempre con un certo grado di approssimazione, misurato dal cosiddetto \"p-value\", o livello di significativit\u00e0. Un livello di significativit\u00e0 statistica al di sopra di una certa soglia permette infine la generalizzazione del risultato, e eventualmente la verifica dell'ipotesi e la possibilit\u00e0 di formulare interpretazioni coerenti del risultato ottenuto.\nStrumenti.\nLa psicologia sperimentale ha storicamente impiegato strumenti sofisticati per la misura delle variabili psicologiche. Va detto che con l'avvento del personal computer, molti di questi strumenti sono diventati obsoleti. Un software appositamente progettato per l'esecuzione di esperimenti in psicologia \u00e8 \"e-prime\".\nCronoscopio di Hipp.\nQuesto strumento, risalente al 1850 circa, utilizza un'ancia vibrante per scandire il tempo in millesimi di secondo. Originariamente progettato per esperimenti di fisica, \u00e8 stato successivamente adattato per studiare la velocit\u00e0 dei proiettili. Dopo essere stato introdotto alla fisiologia, \u00e8 stato infine utilizzato in psicologia per misurare il tempo di reazione e la durata dei processi mentali.\nStereoscopio.\nIl primo stereoscopio fu inventato da Wheatstone nel 1838. Questo strumento presenta due immagini leggermente diverse, una per ogni occhio, allo stesso tempo. In genere le immagini sono fotografie dello stesso oggetto prese da posizioni della fotocamera che imitano la posizione e la separazione degli occhi nella testa. Quando si guarda attraverso lo steroscopio, le foto si fondono in un'unica immagine che trasmette un forte senso di profondit\u00e0 e solidit\u00e0.\nChimografo.\nSviluppato da Carl Ludwig nel XIX secolo, il chimografo \u00e8 un tamburo rotante sul quale uno stilo mobile tiene traccia delle dimensioni di alcune misurazioni in funzione del tempo. Il chimografo \u00e8 simile al poligrafo, che ha una striscia di carta che si muove sotto una o pi\u00f9 penne. Il chimografo \u00e8 stato originariamente utilizzato per misurare la pressione sanguigna e in seguito \u00e8 stato utilizzato per misurare le contrazioni muscolari e i suoni del linguaggio. In psicologia, veniva spesso utilizzato per registrare i tempi di risposta.\nFotochimografo.\nQuesto dispositivo \u00e8 un registratore fotografico. Usa specchi e luce per registrare le foto. All'interno di una piccola scatola con una fessura per la luce ci sono due rulli guida con pellicola che collega i due. La luce entra attraverso la fessura per registrare sulla pellicola. Alcuni fotochimografi hanno un obiettivo, quindi \u00e8 possibile raggiungere una velocit\u00e0 adeguata per la pellicola.\nGalvanometro.\nIl galvanometro \u00e8 uno strumento utilizzato per misurare la forza di una corrente elettrica. Hermann von Helmholtz lo us\u00f2 per rilevare i segnali elettrici generati dagli impulsi nervosi e quindi per misurare il tempo impiegato dagli impulsi per viaggiare tra due punti su un nervo.\nAudiometro.\nQuesto apparecchio \u00e8 stato progettato per produrre diverse frequenze fisse a diversi livelli di intensit\u00e0. Pu\u00f2 fornire il tono all'orecchio di un soggetto o trasmettere oscillazioni sonore al cranio. Uno sperimentatore pu\u00f2 usare un audiometro per determinare la soglia uditiva di un soggetto. I dati rilevati da un audiometro sono chiamati audiogrammi.\nColorimetro.\nIl colorimetro determina la composizione del colore misurando le sue caratteristiche o la corrispondenza a un campione di colore. Questo tipo di dispositivo viene utilizzato negli esperimenti visivi.\nAlgesiometro e algometro.\nEntrambi sono strumenti che producono stimolazioni meccaniche del dolore. Hanno un punto di stimolo aghiforme, che quindi non d\u00e0 la sensazione di pressione. Gli sperimentatori li usano per eseguire esperimenti sull'analgesia.\nOlfattometro.\nUn olfattometro \u00e8 qualsiasi dispositivo utilizzato per misurare il senso dell'olfatto. Il tipo pi\u00f9 elementare nei primi studi consisteva nel posizionare un soggetto in una stanza contenente una quantit\u00e0 misurata specifica di una sostanza odorosa. Dispositivi pi\u00f9 complessi comportano una qualche forma di dispositivo di fiuto, come il collo di una bottiglia. L'olfattometro pi\u00f9 comune che si poteva trovare nei laboratori di psicologia era l'olfattometro Zwaardemker. Esso aveva due tubi nasali di vetro che sporgevano attraverso uno schermo. Un'estremit\u00e0 \u00e8 inserita in una camera di stimolo, l'altra estremit\u00e0 viene inserita direttamente nelle narici.\nLabirinto.\nProbabilmente uno dei pi\u00f9 antichi strumenti per studiare la memoria \u00e8 il labirinto. L'obiettivo in un labirinto \u00e8 quello di passare dal punto A al punto B, anche se essi possono variare per dimensioni e complessit\u00e0. Due tipi di labirinti comunemente usati con i ratti sono il labirinto a braccio radiale e il labirinto acquatico di Morris. Il labirinto a braccio radiale \u00e8 costituito da pi\u00f9 bracci che si irradiano da un punto centrale. Ogni braccio ha un piccolo pezzo di cibo alla fine. Il labirinto acquatico di Morris \u00e8 pensato per testare l'apprendimento spaziale. Utilizza una grande piscina rotonda di acqua resa opaca. Il ratto deve nuotare finch\u00e9 non trova la piattaforma di fuga che \u00e8 nascosta alla vista proprio sotto la superficie dell'acqua.\nElettroencefalografo.\nL'elettroencefalografo (EEG) \u00e8 uno strumento che pu\u00f2 registrare l'attivit\u00e0 elettrica sommata dei gruppi di cellule neurali nel cervello. \u00c8 stato originariamente utilizzato come strumento per migliorare le diagnosi mediche. Successivamente \u00e8 diventato uno strumento chiave per gli psicologi nell'esame dell'attivit\u00e0 cerebrale e rimane uno strumento utilizzato ancora oggi nella ricerca psicologica.\nTecniche di neuroimmagine.\nLe tecniche di neuroimaging permettono la visualizzazione \"in vivo\" dell'attivit\u00e0 metabolica del cervello, e hanno rivoluzionato la ricerca in molti settori che studiano il sistema nervoso, compresa la psicologia sperimentale. La strumentazione che sottende a tali tecniche \u00e8 piuttosto complessa e costosa, ed \u00e8 posseduta pi\u00f9 frequentemente dai grandi ospedali. Tra le tecniche di neuroimaging pi\u00f9 diffuse si possono citare la risonanza magnetica funzionale (fMRI) e la tomografia a emissione di positroni (PET).\nCritiche.\nCi sono state diverse critiche al paradigma epistemologico della psicologia sperimentale. Una corrente di pensiero contraria alla psicologia sperimentale \u00e8 stata associata alla Scuola di Francoforte, che definisce le sue idee \"Teoria critica\". Gli psicologi critici sostengono che la psicologia sperimentale si avvicina agli esseri umani come entit\u00e0 indipendenti dal contesto culturale, economico e storico in cui esistono. Questi contesti dei processi e dei comportamenti mentali umani sono trascurati, secondo gli psicologi critici, come Herbert Marcuse. Cos\u00ec facendo, gli psicologi sperimentali dipingono un ritratto inaccurato della natura umana mentre prestano tacito sostegno all'ordine sociale prevalente, secondo teorici critici come Theodor Adorno e J\u00fcrgen Habermas\nLa \"Teoria Critica\" \u00e8 stata a sua volta criticata. Il filosofo Karl Popper \"non ha mai preso sul serio la loro metodologia (qualunque cosa ci\u00f2 possa significare)\", e ha scritto una contro-critica per ridurre \"l'influenza politica irrazionalista e distruttiva dell'intelligenza\" dei teorici critici sugli studenti . I teorici critici Adorno e Marcuse sono stati severamente criticati da Alasdair MacIntyre . Come Popper, MacIntyre attacc\u00f2 teorici critici come Adorno e in particolare Marcuse come \"oscurantisti che pontificano il dogma nella maniera autoritaria dei professori tedeschi di filosofia della loro era - prima della seconda guerra mondiale\". Popper fece una critica simile alla retorica della Teoria Critica, che rifletteva la cultura degli studi sociali hegeliani nelle universit\u00e0 tedesche. Inoltre, MacIntyre ridicolizz\u00f2 Marcuse come una rinascita senile della sinistra hegeliana criticata da Marx ed Engels; allo stesso modo, il revival della sinistra hegeliana da parte della Teoria Critica fu notato da Popper. Anche il sostegno di Marcuse ai campi di rieducazione politica della Cina maoista \u00e8 stato criticato come totalitario da MacIntyre. Pi\u00f9 recentemente, la Teoria Critica di Adorno e Marcuse \u00e8 stata criticata come una degenerazione della scuola originale di Francoforte, in particolare il lavoro dello psicologo empirico Erich Fromm, che ha condotto indagini e esperimenti per studiare lo sviluppo della personalit\u00e0 in risposta ai problemi economici, stress e cambiamenti sociali."}
{"id": "1897496", "revid": "122810945", "url": "https://it.wikipedia.org/wiki?curid=1897496", "title": "Penia (Canazei)", "text": "Penia \u00e8 una frazione del comune italiano di Canazei, nella provincia di Trento, in Trentino-Alto Adige.\nIl borgo si trova in Val di Fassa, sul corso del torrente Avisio. Situato ad un'altezza piuttosto elevata (1555 m s.l.m.), il piccolo centro di Penia, dotato di una chiesa parrocchiale, \u00e8 collegato direttamente alla frazione di Alba di Canazei e, di conseguenza, ai suoi impianti sciistici. Ci\u00f2 fa s\u00ec che il paesino sia una nota localit\u00e0 di villeggiatura sia invernale che estiva, per la presenza di numerosi sentieri che partono dal centro per spingersi fino alla Marmolada, al Monzoni e al gruppo del Sella.\nPenia \u00e8 un posto di tappa ufficiale situato lungo la rinomata Via Alpina, un sentiero che percorre da est ad ovest tutta la catena montuosa delle Alpi."}
{"id": "1897498", "revid": "991694", "url": "https://it.wikipedia.org/wiki?curid=1897498", "title": "The Best of Van Halen, Vol. 1", "text": ""}
{"id": "1897507", "revid": "1543377", "url": "https://it.wikipedia.org/wiki?curid=1897507", "title": "Bunna", "text": "Biografia.\nOriginario di Pinerolo (TO), nel 1981 forma insieme a Madaski gli Africa Unite. Dal 1994 al 2006 collabora al progetto Giuliano Palma &amp; the Bluebeaters nelle vesti di bassista e voce."}
{"id": "1897508", "revid": "599013", "url": "https://it.wikipedia.org/wiki?curid=1897508", "title": "\u00c1ngel Fern\u00e1ndez", "text": "Carriera.\nClub.\nHa militato solo in squadre ecuadoriane, realizzando in tutto 101 gol nel periodo dal 1992 al 2006, anno in cui ha deciso di passare al calcio delle serie minori ecuadoriane, prima al 25 de Agosto e successivamente al Cuniburo FC.\nNazionale.\nTra i giocatori con pi\u00f9 presenze nella nazionale di calcio dell'Ecuador, ha partecipato al e alle edizioni 1991, 1993, 1997 e 2001 della Copa Am\u00e9rica."}
{"id": "1897509", "revid": "599013", "url": "https://it.wikipedia.org/wiki?curid=1897509", "title": "Angel Fern\u00e1ndez", "text": ""}
{"id": "1897510", "revid": "149587", "url": "https://it.wikipedia.org/wiki?curid=1897510", "title": "Duino Aurisina", "text": ""}
{"id": "1897512", "revid": "287204", "url": "https://it.wikipedia.org/wiki?curid=1897512", "title": "Anni 1170 a.C.", "text": "Ricerche archeo-astronomiche del 2008.\nNel 2008, per approfondire l'indagine sull'eclissi che coinciderebbe col massacro perpetrato da Ulisse, Marcelo O. Magnasco, un astronomo dell'Universit\u00e0 Rockefeller, e Constantino Baikouzis, dell'Observatorio Astr\u00f3nomico di La Plata in Argentina, cercarono ulteriori indizi all'interno del testo, ed allora interpretarono tre brani come riferiti a tre eventi astronomici ben definiti: secondo la narrazione, si verifica una luna nuova il giorno del massacro (come richiesto per ogni eclissi solare); il pianeta Venere era visibile e ben alto nei cieli sei giorni prima; e le costellazioni delle Pleiadi e di Boote erano ben visibili al tramonto 29 giorni prima. Dal momento che questi eventi avvengono ad intervalli di tempo diversi, questa sequenza particolare dovrebbe essere unica: i ricercatori trovarono che questa sequenza di eventi astronomici si verificava soltanto tra il 1250 a.C. e il 1115 a.C., in un arco di tempo di circa 135 anni attorno alla data presumibile per la caduta di Troia. Questo lasso di tempo coincide con l'eclissi del 16 aprile del 1178 a.C."}
{"id": "1897516", "revid": "287204", "url": "https://it.wikipedia.org/wiki?curid=1897516", "title": "Volvo PV", "text": "Le PV sono una serie di due modelli, la PV444 e la PV544, prodotti dalla Volvo Personvagnar dal 1947 al 1965. Durante le prime fasi della seconda guerra mondiale, Volvo decise che una vettura piccola, economica e con un basso consumo di carburante avrebbe garantito il futuro della casa svedese. La carenza di materie prime durante la guerra spinse la Volvo a rimpicciolire ulteriormente le dimensioni della PV. Quando l'auto fu introdotta, nel 1944, la Volvo ebbe una risposta molto positiva dal pubblico svedese. Per\u00f2 la PV fu messa in produzione solo nel 1947, tre anni dopo la presentazione.\nPV444.\nLa PV444 fu la prima vettura costruita dalla Volvo ad adottare la scocca portante con motore anteriore e trazione posteriore.\nLe prime PV444 erano spinte da un motore \"B4B\" da 1.400 cm\u00b3, 4 cilindri in linea, con valvole in testa ed un solo carburatore. Alla fine del 1955 il B4B fu aggiornato, e fu chiamato B14A. Dal 1957 fu aumentato l'alesaggio del B14A, portando la cilindrata da 1,4 a 1,6 litri.\nIl nuovo motore (\"B16\") equipaggi\u00f2 le versioni standard (B16A), e le versioni sportive (B16B). Queste versioni furono molto apprezzate dal pubblico, per la loro affidabilit\u00e0 e potenza.\nLa PV444 era presentata in versione berlina a 2 porte, ma dal 1953 ne venne ricavata anche una versione station wagon che prese il nome di Volvo Duett.\nPer i carrozzieri e i trasformatori venne reso disponibile anche solo il pianale motorizzato, con la denominazione di PV445, da cui vennero ricavate le pi\u00f9 varie versioni, in particolare quelle pick-up e furgone.\nPV544.\nIl 25 agosto 1958 la Volvo introdusse la PV544, ovvero un profondo restyling della PV444. Le novit\u00e0 erano: il parabrezza in due parti piane della PV444 fu sostituito da uno monopezzo, ma curvo; le luci posteriori diventarono pi\u00f9 grandi e il tachimetro era a nastro. Inoltre il cambio a tre marce della PV444, fu sostituito da un pi\u00f9 moderno quattro marce.\nNel 1962 il motore B16 fu sostituito dal \"B18\", derivato dalla P1800. Come il B16 era offerto in versione monocarburatore (\"B18A\") e bicarburatore (\"B18D\"). Inoltre, sempre nel 1962, l'impianto elettrico pass\u00f2 da 6 a 12 Volt. La 544 fu ulteriormente perfezionata fino al 20 ottobre 1965, anno in cui l'ultimo esemplare usc\u00ec dalle catene di montaggio per essere destinato al museo Volvo di G\u00f6teborg.\nDurante gli stessi anni continu\u00f2 ad essere prodotta anche nella versione station wagon, cio\u00e8 la Duett.\nNon venne sostituita direttamente da alcun nuovo modello ma da quel momento la Volvo pi\u00f9 piccola della gamma divenne la Amazon.\nLa PV nei media.\nUna Volvo PV444 ridotta ad un rottame viene trasformata in un'automobile volante cabriolet in Pippi Calzelunghe."}
{"id": "1897517", "revid": "322321", "url": "https://it.wikipedia.org/wiki?curid=1897517", "title": "Poggio Renatico", "text": "Poggio Renatico (\"Al P\u00f2gio\" in dialetto ferrarese, \"Al Puz\" in dialetto poggese) \u00e8 un comune italiano di abitanti della provincia di Ferrara in Emilia-Romagna.\nA Poggio Renatico si trova una base dell'Aeronautica Militare, sede del COA (Comando Operazioni Aerospaziali) e del Deployable Air Command and Control Centre della NATO.\nGeografia fisica.\nPoggio Renatico \u00e8 situato nella pianura ferrarese. Il paese gode di un tipico clima temperato continentale della pianura padana e delle medie latitudini.\nOrigini del nome.\nIl toponimo \"Poggio\" deriva dal latino \"podium\" che si riferisce a collinette artificiali che emergono dalle acque circostanti. Un po' pi\u00f9 controversa \u00e8 l'origine di \"Renatico\", che generalmente viene fatto risalire a \"reunatico\" derivato di \"reuna\" e che potrebbe essere considerato un equivalente di \"motta\", termine col quale nel 1200 si indicava generalmente una collinetta circondata dall'acqua. Il nome del paese rappresenterebbe quindi la definizione della tipologia dell'insediamento originale, cio\u00e8 un abitato costruito in posizione elevata rispetto alle acque paludose circostanti. La teoria che voleva far derivare il termine \"Renatico\" dal fiume Reno che scorre a qualche chilometro del paese non trova seguito tra i moderni studiosi, dal momento che il fiume \u00e8 stato deviato nel corso attuale solamente durante il papato di Benedetto XIV.\nStoria.\nOrigini.\nNon \u00e8 possibile definire con sicurezza l'origine di Poggio Renatico. I primi documenti che menzionano il paese come \"Podio\", \"Podio Rognatico\" o \"Raunatico\" e infine \"Poggio Renatico\" sono di epoca medievale, ma alcuni ritrovamenti archeologici come le olle vinarie rinvenute nelle vicinanze fanno risalire le origini dell'insediamento all'epoca romana.\nI Lambertini.\nIl feudo \u00e8 appartenuto alla famiglia Lambertini probabilmente fin dal 972, anche se altre fonti fanno risalire l'investitura della famiglia al XIII secolo. In ogni caso la dinastia Lambertini domin\u00f2 a lungo Poggio Renatico. Il pi\u00f9 celebre discendente della famiglia fu Prospero Lorenzo Lambertini, che divenne Papa Benedetto XIV. L'estinzione del ramo maschile della famiglia avvenne dopo la morte di Papa Benedetto quando il Principe Cesare, ultimo della casata, ebbe una sola figlia femmina, Anna, andata poi sposa al Marchese Filippo Garagnani con il conseguente passaggio del paese sotto lo Stato Pontificio.\nDall'unit\u00e0 d'Italia.\nDopo l'Unit\u00e0 d'Italia il paese entr\u00f2 a far parte della Provincia di Ferrara ed inizi\u00f2 il suo sviluppo economico a partire dall'inaugurazione della tratta ferroviaria Bologna-Ferrara del 1862.\nTerremoto dell'Emilia del 2012.\nPoggio Renatico \u00e8 stato colpito dai terremoti dell'Emilia del 2012. Le scosse sismiche hanno provocato il crollo della torre dell'orologio del \"Castello Lambertini\" e il danneggiamento del campanile e della cupola della \"Chiesa Abbaziale di San Michele Arcangelo\", con conseguenze pesanti per il patrimonio artistico locale. Il 4 giugno 2012 il campanile della chiesa di San Michele, la cui instabilit\u00e0 stava mettendo a rischio la chiesa sottostante, \u00e8 stato demolito con delle cariche esplosive.\nSimboli.\nLo stemma e il gonfalone sono stati concessi con il decreto del Presidente della Repubblica datato al 7 aprile 1994.\nSociet\u00e0.\nEtnie e minoranze straniere.\nGli stranieri residenti nel comune sono 867, ovvero il 9,0% della popolazione. Di seguito sono riportati i gruppi pi\u00f9 consistenti:\nEconomia.\nLa principale attivit\u00e0 del paese \u00e8 quella legata all'agricoltura (28,4%) seguita dall'edilizia (20,1%) e dal commercio (19,8%). Il reddito pro capite \u00e8 di circa \u20ac20\u00a0000 ed il tasso di disoccupazione si attesta al 5,2%.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dal dopoguerra."}
{"id": "1897519", "revid": "17809938", "url": "https://it.wikipedia.org/wiki?curid=1897519", "title": "Nino Calderone", "text": ""}
{"id": "1897520", "revid": "39692", "url": "https://it.wikipedia.org/wiki?curid=1897520", "title": "Geotritone di Gen\u00e9", "text": ""}
{"id": "1897521", "revid": "767487", "url": "https://it.wikipedia.org/wiki?curid=1897521", "title": "Gabriel Rodrigues dos Santos", "text": "Carriera.\nClub.\nLa sua carriera \u00e8 principalmente improntata nel suo paese nativo, salvo una parentesi nella Primera Divisi\u00f3n con il M\u00e1laga nel 2006, squadra che alla fine della stagione retrocede nella Liga Adelante; per questo motivo torna in Brasile, al Cruzeiro in prestito, per poi firmare nel 2007 con la Fluminense. Si tratta di un ritorno, visto che aveva gi\u00e0 giocato con essa nel 2005. Con la squadra di Rio de Janeiro, arriva a giocare la finale della Copa Libertadores 2008, perdendola contro l'LDU di Quito.\nIl 17 luglio 2008 passa ufficialmente al .\nNazionale.\nHa giocato una sola partita con la maglia della nazionale di calcio brasiliana, il 27 aprile 2005 contro il (3-0 per la Sele\u00e7\u00e3o)."}
{"id": "1897523", "revid": "204012", "url": "https://it.wikipedia.org/wiki?curid=1897523", "title": "Sierosa centrale", "text": ""}
{"id": "1897528", "revid": "17810119", "url": "https://it.wikipedia.org/wiki?curid=1897528", "title": "Wounded Bird", "text": ""}
{"id": "1897530", "revid": "765341", "url": "https://it.wikipedia.org/wiki?curid=1897530", "title": "Maria di Sassonia-Weimar-Eisenach", "text": "Biografia.\nEra figlia di Carlo Federico di Sassonia-Weimar-Eisenach, Granduca di Sassonia-Weimar-Eisenach dal 1828 al 1853, e di Marija Pavlovna Romanova.\nMaria \u00e8 cresciuto alla corte di Weimar, che \u00e8 stato considerato uno dei pi\u00f9 liberale in Germania. Marie e la sorella di Augusta ricevettero una formazione completa, che si \u00e8 concentrata sui doveri cerimoniali di corte. Questa educazione includeva lezioni di pittura da parte del pittrice di corte Louise Seidler e lezioni di musica dal maestro corte Johann Nepomuk Hummel.\nQuando Maria aveva sedici anni incontr\u00f2 per la prima volta il suo futuro marito, il principe Carlo di Prussia a Francoforte sull'Oder nel 1824. Carlo era figlio del re di Prussia Federico Guglielmo III di Prussia e di Luisa di Meclemburgo-Strelitz. Era il terzo figlio del re Federico Guglielmo III di Prussia e di Luisa di Meclemburgo-Strelitz. La Granduchessa Maria Pavlovna e le sue due figlie erano in viaggio in Russia, e venne organizzato un incontro tra suo fratello, il Granduca e lo zar Nicola, insieme a sua moglie Alexandra Feodorovna a Francoforte. Quando sono arrivati a Francoforte, sono stati accolti dal principe Carlo e suo fratello Guglielmo I. Nel corso della riunione, Carlo si innamor\u00f2 di Maria.\nIl matrimonio venne celebrato a Charlottenburg il 26 maggio 1827.\nDiscendenza.\nMaria diede al marito tre figli:\nMaria odiava sua sorella Augusta, in quanto moglie del principe ereditario Guglielmo, per questo facevano a gara sopra i vestiti, parrucche, e gioielli.\nMor\u00ec il 18 gennaio 1877 a Berlino, all'et\u00e0 di sessantanove anni. Suo marito fece costruire una volta sotto la chiesa di San Pietro e Paolo, nei pressi dell'Isola dei pavoni sul lago Wannsee."}
{"id": "1897533", "revid": "124159133", "url": "https://it.wikipedia.org/wiki?curid=1897533", "title": "Sasso Pordoi", "text": "Il Sass Pordoi o Sasso Pordoi \u00e8 un rilievo delle Dolomiti, nel gruppo montuoso del Sella. \u00c8 lo sperone pi\u00f9 avanzato a sud dell'intero Gruppo del Sella, con una vetta costituita da un ampio pianoro, inclinato a Nord-Ovest; presenta in tre versanti vertiginose pareti a picco sulla Val Last\u00eces, su Pian de Schiavan\u00e8is e sul Passo Pordoi.\nDescrizione.\nMentre la Marmolada \u00e8 considerata la \"regina delle Dolomiti\", il Sass Pordoi viene chiamato la \"terrazza delle Dolomiti\" per la sua caratteristica forma piatta sulla cima che scende a strapiombo sulle pareti laterali. Nel versante meridionale, infatti, presenta uno strapiombo di 800\u00a0m, con una pendenza superiore perfino all'80%. Nel versante settentrionale, invece, il rilievo digrada lentamente.\nIl monte \u00e8 raggiungibile attraverso la funivia del Sass Pordoi (prodotta dalla H\u00f6lzl), sorta sopra una molto pi\u00f9 antica risalente agli inizi del XX secolo, o attraverso il sentiero 627, che risale un vallone ghiaioso fino al rifugio Forcella per poi raggiungere la vetta. L'antica \"Via Maria\" \u00e8 la pi\u00f9 nota delle numerose vie di roccia che consentono di raggiungere la vetta, creata dal \"Diavolo delle Dolomiti\", la guida alpina Tita Piaz negli anni Trenta.\nRifugi.\nSulla cima del Sass Pordoi si trova un rifugio alpino: il rifugio Maria."}
{"id": "1897535", "revid": "289247", "url": "https://it.wikipedia.org/wiki?curid=1897535", "title": "Ferrovia Salerno-Potenza-Taranto", "text": ""}
{"id": "1897537", "revid": "289247", "url": "https://it.wikipedia.org/wiki?curid=1897537", "title": "Ferrovia Salerno-Taranto", "text": ""}
{"id": "1897538", "revid": "289247", "url": "https://it.wikipedia.org/wiki?curid=1897538", "title": "Ferrovia Taranto-Salerno", "text": ""}
{"id": "1897540", "revid": "729019", "url": "https://it.wikipedia.org/wiki?curid=1897540", "title": "Wounded Bird Records", "text": "Wounded Bird Records \u00e8 un'etichetta discografica statunitense fondata nel 1998 a Guilderland, New York. Essa ha ripubblicato dai meno noti album ai pi\u00f9 noti e soprattutto meno noti artisti come Debbie Harry, Chic, Bill Cosby, Jon Anderson, Adrian Belew, Ellen Foley, Blood, Sweat &amp; Tears e altri. Il catalogo dell'etichetta \u00e8 licenziato dalla Warner Music Group, ma anche dalla Sony BMG."}
{"id": "1897541", "revid": "289247", "url": "https://it.wikipedia.org/wiki?curid=1897541", "title": "Ferrovia Taranto-Potenza-Salerno", "text": ""}
{"id": "1897542", "revid": "289247", "url": "https://it.wikipedia.org/wiki?curid=1897542", "title": "Ferrovia Taranto-Metaponto-Potenza-Battipaglia-Salerno", "text": ""}
{"id": "1897546", "revid": "35813", "url": "https://it.wikipedia.org/wiki?curid=1897546", "title": "Alfredo il grande", "text": ""}
{"id": "1897547", "revid": "123767139", "url": "https://it.wikipedia.org/wiki?curid=1897547", "title": "Francesco Mazzoni", "text": "Biografia.\nAppartenente a una famiglia di studiosi quali Guido Mazzoni (1859-1943), Pio Rajna (1847-1930) e allievo di Mario Casella, Mazzoni consegu\u00ec nel 1959 la libera docenza in filologia dantesca. Fu assistente di Gianfranco Contini.\nNel 1967 ottenne la prima cattedra di Filologia dantesca istituita in una Universit\u00e0 statale italiana, presso la facolt\u00e0 di lettere e filosofia dell'Universit\u00e0 degli studi di Firenze, ove Mazzoni insegn\u00f2 sino al 2001 (la prima cattedra di Filologia dantesca in assoluto in Italia venne istituita nel 1965, in occasione del centenario dantesco, presso l'Universit\u00e0 Cattolica di Milano, ove per il biennio dal 1975 al 1977 l'insegnamento fu affidato a Mazzoni).\n\u00c8 stato presidente della Societ\u00e0 Dantesca Italiana (1968-2005) e dell'Ente Nazionale Giovanni Boccaccio (1981-2001) e ha diretto la rivista specialistica degli \u00abStudi Danteschi\u00bb, fondata da Michele Barbi. \u00c8 stato il responsabile del progetto \"Bibliografia Dantesca Internazionale\", strumento di ricerca fruibile gratuitamente in rete.\n\u00c8 stato accademico emerito dell'Accademia della Crusca. Il 25 marzo 2021, in occasione del centenario Danted\u00ec, \u00e8 stata inaugurata in Crusca la sala dantesca intitolata a Francesco Mazzoni che custodisce la biblioteca e il grande archivio dello studioso (donazione della famiglia). https://www.youtube.com/watch?v=RSYiozFSEaM\nDal 1993 al 2001 \u00e8 stato coordinatore nazionale del dottorato di ricerca in filologia dantesca. In tale ambito Mazzoni ha formulato la pertinente definizione della materia: \u00abLa Filologia dantesca \u00e8 un insegnamento rigorosamente tecnico che importa critica testuale, esame della tradizione manoscritta, specifica analisi linguistica e stilistica, esegesi puntuale, ricerca concreta di fonti\u00bb. Mirava, Mazzoni, sono ancora sue parole, \u00aba una storicizzazione integrale della poesia di Dante\u00bb.\nNel 1990 l'Accademia dei Lincei gli ha conferito il premio \u201cAntonio Feltrinelli\u201d per la filologia e la linguistica ritenendolo, come scrive Vittore Branca, il \u00abmassimo animatore e rinnovatore degli studi danteschi d'oggi\u00bb. Francesco Mazzoni, ha scritto Bernhard K\u00f6nig presidente onorario della Deutsche Dante-Gesellschaft, \u00absi \u00e8 reso benemerito della eredit\u00e0 spirituale del poeta e pensatore Dante Alighieri\u00bb. Una vita spesa \u00aba capire il poeta\u00bb (cos\u00ec Carlo Ossola in \u00abIl Sole 24 Ore\u00bb, 15 febbraio 2015, p. 25).\nMolteplici i suoi contributi di filologia ed esegesi dantesca e medievale: sui commenti trecenteschi alla Commedia, sul testo del Poema, sulla \"Quaestio de Aqua et Terra\" e sulle Epistole, sul pensiero politico dell'Alighieri e sulla fortuna secolare di Dante, nonch\u00e9 su Brunetto Latini, Francesco da Barberino, Giovanni Boccaccio, storicamente connessi alla biografia, alla cultura, e alla dantesca fortuna.\nSi legga quanto ha scritto Stefano Jossa su \u00abil manifesto\u00bb (17 gennaio 2007, p. 13): \u00abCon la scomparsa di Mazzoni si chiude una storia di lunga durata della funzione della critica italiana nella gestione del discorso pubblico nazionale: una filologia capace di coniugare impegno critico e vocazione civile, nella convinzione che il rispetto del testo fosse anche, prima di tutto, rispetto della persona. Di qui nasceva l'idea di una critica che affidasse al rigore metodologico un pari rigore etico, ricostruendo i testi e la storia non con il culto del documento, ma con il senso di un servizio alla conoscenza. Senza furori estetici e senza religioni del fatto: nel tentativo, piuttosto, di far interagire i linguaggi, di modo che il laboratorio del filologo potesse fornire nuovi strumenti al tempio del critico e che le magie dell'alchimista potessero illuminare gli esperimenti del chimico. Negli studi di Mazzoni su Dante si incrociano, senza stridere, laboratorio e tempio, filologia e critica, la lezione di Casella (di cui era stato allievo all'Universit\u00e0 di Firenze) e l'estetica di Croce. Non c'era contraddizione, perch\u00e9 i due linguaggi si muovevano, integrandosi, in ambiti diversi\u00bb. Non si potrebbe dire meglio.\nIl 14 novembre 2007, la giornata di studio intitolata \"Con Francesco Mazzoni\", tenutasi a Firenze in Palazzo Vecchio, ha illustrato il magistero scientifico e umano del filologo e del docente fiorentino. Si vedano gli atti di quella manifestazione. \nNel 2008 ha avuto luogo, presso il Teatro della Pergola di Firenze, la prima edizione del \"Premio Francesco Mazzoni\", istituito in ricordo di uno studioso e di un promotore di cultura che molto si \u00e8 impegnato anche per la diffusione delle opere dell'Alighieri presso il grande pubblico. Il premio viene conferito a protagonisti eccellenti del teatro italiano nel segno, come si legge nella motivazione, \u00abdi quella curiosit\u00e0 appassionata con cui Francesco Mazzoni declinava l'idea di una cultura aperta e viva\u00bb.\nIl 21 novembre 2008, a Firenze, nell'ambito delle celebrazioni per il centoventesimo anniversario della Societ\u00e0 Dantesca Italiana, svoltesi con l'Alto Patronato del Presidente della Repubblica e con il Patrocinio del Ministero per i Beni e le Attivit\u00e0 Culturali, la societ\u00e0 ha intitolato a Francesco Mazzoni il salone delle conferenze del Palagio dell'Arte della Lana.\nNell'anno rotariano 2015-2016 il Rotary Club Firenze ha istituito l'XI Premio di laurea dedicato a Francesco Mazzoni. \nAlla valorizzazione del grande archivio dantesco di Francesco Mazzoni provvede l'Associazione culturale Guido e Francesco Mazzoni per gli studi medievali e danteschi, promuovendo la pubblicazione di testi e documenti ivi conservati.\n\u00c8 in corso di pubblicazione, presso le romane Edizioni di Storia e Letteratura, la sua ultima opera: \"Con Dante per Dante. Saggi di filologia ed ermeneutica dantesca \", articolata in sei volumi e accolta da lusinghiere recensioni apparse \"e.g.\" su \u00abIl Sole 24 Ore\u00bb (15 febbraio 2015, a firma di Carlo Ossola), \u00abLa Cultura\u00bb (2017, 3, a firma di Gennaro Sasso) e in \u00abLettere Italiane\u00bb (LXXI, 2019, 1, a firma di Giuseppe Antonio Camerino).\nOpere principali.\nInoltre:\nFra le edizioni curate da Francesco Mazzoni:\nCollegamenti esterni.\nhttps://www.youtube.com/watch?v=RSYiozFSEaM"}
{"id": "1897549", "revid": "1632387", "url": "https://it.wikipedia.org/wiki?curid=1897549", "title": "Craig Wright", "text": "Biografia.\nNato nel 1965, Wright studia presso la St. John's University di Minneapolis, successivamente intraprende un master United Theological Seminary of the Twin Cities.\nBen presto si afferma come uno dei pi\u00f9 stimati drammaturghi della scena americana contemporanea, tra le sue opere \"Recent Tragic Events\", \"Orange Flower Water\", \"Melissa Arctic\", \"Main Street\", \"Molly's Delicious\" e \"Pavilion\", quest'ultimo nominato al premio Pulitzer nel 2006, che dal 2000 ha avuto pi\u00f9 di 40 allestimenti.\n\u00c8 anche autore di \"The Unseen\", tradotto in Italia ne \"Gli invisibili\", rappresentando per la prima volta a Rapallo nella cornice di Valle Christi, il 2 agosto 2008.\nWright \u00e8 anche un affermato sceneggiatore televisivo, autore e prodotto dei vari episodi della serie TV della HBO \"Six Feet Under\". Ha fatto parte dello staff di autori della serie TV \"Lost\", scrivendo gli episodi \"Orientamento\" e \"Storia di Kate\". Sempre per la televisione, ha lavorato per la serie \"Brothers &amp; Sisters - Segreti di famiglia\" ed \u00e8 creatore, sceneggiatore e produttore esecutivo di \"Dirty Sexy Money\".\nWright \u00e8 anche un musicista, \u00e8 stato co-leader della rock band alternativa The Tropicals, la band ha realizzato un album nel 1996, \"Live At The Jungle\". Come membro della band Kangaroo, ha pubblicato due album, \"Phantom \"e \"Skyscraper Spaceship\".\nNel 2012 crea per MTV la serie televisiva \"Underemployed - Generazione in saldo\".\nNel 2016, debutta con \"Greenleaf\" , una serie trasmessa inizialmente su Oprah Winfrey Network e dal 3 marzo 2017 in Italia pubblicata su Netflix."}
{"id": "1897550", "revid": "599013", "url": "https://it.wikipedia.org/wiki?curid=1897550", "title": "Quinta generazione delle console", "text": "La quinta generazione delle console per videogiochi (conosciuta anche come era dei 32-bit, era dei 64-bit e era 3D) ha avuto inizio nel 1993 con l'uscita della prima console a 32-bit, il 3DO, e si \u00e8 conclusa nel 2006 con la dismissione della Playstation. La maggiore potenza dell'hardware ha dato il via alla diffusione dei videogiochi tridimensionali. Inizia inoltre il passaggio dalle Cartucce ai CD.\nStoria.\nNei primi anni novanta erano in sviluppo varie tecnologie per migliorare le capacit\u00e0 delle console dell'epoca: alcune di queste si erano tradotte in chip aggiuntivi che venivano di volta in volta inseriti a discrezione degli sviluppatori nelle cartucce e servivano per aumentare le prestazioni dei giochi aggiungendosi all'hardware del Super Nintendo.\nDurante il decennio videro la luce numerosi sistemi, per numero paragonabile alla seconda era. Alcune erano aziende che si affacciavano per la prima volta sul mondo delle console, come Commodore, Panasonic e Sony, anche se fu solo quest'ultima, grazie a PlayStation, a raggiungere un successo in grado di competere con il dominio SEGA e Nintendo. Cos\u00ec, mentre Nintendo si preparava ad annunciare il prestigioso Nintendo 64, SEGA present\u00f2 il Saturn prima delle concorrenti che, dopo un ottimo avvio, si assest\u00f2 al terzo posto nelle vendite.\nTuttavia la quinta era non fu solo uno dei periodi pi\u00f9 prolifici della storia dei videogiochi, poich\u00e9 vide anche il ritiro di Atari che, dopo lo scarso successo del Lynx nel mercato delle console portatili, conobbe un risultato simile con il Jaguar."}
{"id": "1897559", "revid": "124459580", "url": "https://it.wikipedia.org/wiki?curid=1897559", "title": "Quarta generazione delle console", "text": "La quarta generazione delle console per videogiochi (conosciuta anche come era dei 16-bit) ebbe la diffusione di sistemi a 16-bit, oltre che l'apice della rivalit\u00e0 di SEGA e Nintendo.\nLe prime console a 16-bit.\nL'era dei 16-bit inizi\u00f2 nell'ottobre del 1987 in Giappone con la distribuzione del PC Engine, il risultato della collaborazione tra NEC e Hudson Soft (bench\u00e9 la CPU della macchina fosse ad 8-bit, il coprocessore grafico era a 16-bit). Il PC Engine fu seguito dal Sega Mega Drive (chiamato Genesis negli Stati Uniti), distribuito nel 1988. Entrambe vennero lanciate negli Stati Uniti nel 1989 (la macchina della NEC come TurboGrafx-16), mentre in Europa arrivarono l'anno successivo. Nello stesso anno nacque anche il Super Nintendo, evoluzione del NES.\nQuesta annata di console si contraddistingue dalla precedente per grafiche con animazioni pi\u00f9 dettagliate e realistiche. Abbiamo inoltre i primi cenni di giochi tridimensionali bench\u00e9 bisogner\u00e0 aspettare quella successiva per del vero 3D. Questa generazione di console termin\u00f2 nel 2004 con la dismissione ufficiale del Neo Geo.\nConsole portatili.\nCon il Game Boy inizia la grande diffusione dei sistemi portatili a cartucce, dieci anni dopo l'esperimento non troppo riuscito del Microvision. Grazie alle dimensioni ridotte, all'autonomia delle batterie e ad un parco titoli di tutto rispetto, il Game Boy ha ottenuto un enorme successo, nonostante rivali (Game Gear e Atari Lynx) tecnicamente superiori."}
{"id": "1897564", "revid": "41025", "url": "https://it.wikipedia.org/wiki?curid=1897564", "title": "Geotritone odoroso", "text": ""}
{"id": "1897565", "revid": "2091899", "url": "https://it.wikipedia.org/wiki?curid=1897565", "title": "Terza generazione delle console", "text": "La terza generazione delle console per videogiochi (conosciuta anche come era degli 8-bit) \u00e8 la prima dopo la crisi dei videogiochi del 1983.\nLa maturit\u00e0 delle console 8-bit.\nLa terza generazione inizi\u00f2 nel 1983 quando, in Giappone, la Nintendo rilasci\u00f2 il Famicom (abbreviazione di Family Computer), conosciuto nel resto del mondo come Nintendo Entertainment System o NES. La console Nintendo, grazie alla qualit\u00e0 di titoli come \"Super Mario Bros.\", \"Final Fantasy\", \"The Legend of Zelda\", \"Metroid\", \"Mega Man\", \"Metal Gear\", \"Castlevania\" e \"Bomberman\" sar\u00e0 la dominatrice del mercato (soprattutto negli Stati Uniti), sebbene altre console si ritagliarono delle nicchie di utenti. Questa generazione di console termin\u00f2 nel 1995 con le dismissioni ufficiali del NES e del Sega Master System.\nIl Sega Master System, lanciato nel 1985, ebbe un ottimo successo in Brasile e in Europa, dove il NES stentava ad affermarsi; anche l'Atari 7800 ebbe un buon successo, grazie al prezzo ridotto e alla retrocompatibilit\u00e0 con l'Atari 2600."}
{"id": "1897570", "revid": "41025", "url": "https://it.wikipedia.org/wiki?curid=1897570", "title": "Geotritone imperiale", "text": ""}
{"id": "1897573", "revid": "767487", "url": "https://it.wikipedia.org/wiki?curid=1897573", "title": "Antonio Su\u00e1rez", "text": "Professionista dal 1956 al 1965, vinse una Vuelta a Espa\u00f1a.\nCarriera.\nPassista-scalatore, vinse la Vuelta a Espa\u00f1a del 1959 e tre campionati spagnoli consecutivi. Partecip\u00f2 sei volte al Tour de France senza ottenere risultati importanti, mentre al Giro d'Italia giunse terzo nel 1961, primo spagnolo a salire sul podio della corsa rosa."}
{"id": "1897576", "revid": "401052", "url": "https://it.wikipedia.org/wiki?curid=1897576", "title": "Heiligengrabe", "text": "Heiligengrabe \u00e8 un comune di abitanti del Brandeburgo, in Germania.\nAppartiene al circondario (\"Landkreis\") dell'Ostprignitz-Ruppin (targa OPR).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 14 zone (\"Ortsteil\"), corrispondenti al centro abitato di Heiligengrabe e a 13 frazioni:"}
{"id": "1897579", "revid": "124164620", "url": "https://it.wikipedia.org/wiki?curid=1897579", "title": "Lupin III - Il tesoro degli zar", "text": " \u00e8 il quarto special televisivo giapponese con protagonista Lupin III, il celebre ladro creato da Monkey Punch, diretto da Osamu Dezaki, andato in onda per la prima volta in Giappone su Nippon Television il 24 luglio 1992. Fu prodotto in onore della dinastia Romanov sette mesi dopo il crollo dell'Unione Sovietica e, nel 1999, presero spunto per il di \"Detective Conan\".\n\u00c8 stato trasmesso in Italia, censurato, il 17 ottobre 1999, su Italia 1, col titolo Lupin e il tesoro di Anastasia.\nTrama.\nLupin e Jigen sono nella biblioteca civica di New York e cercano informazioni sulla famiglia dell'ultimo zar Nicola II. Secondo la storia nel 1916, la Russia possedeva il 20% della riserva mondiale d'oro con le sue 1.240 tonnellate, ma nonostante tutto la popolazione era povera ed affamata. Dopo la morte di Rasputin, con il conseguente inizio della rivoluzione russa, la famiglia Romanov venne catturata e giustiziata ad Ekaterinburg nel 1918.\nLupin scopre invece che la famiglia venne salvata dall'esecuzione dal capo della sicurezza Jurovskij. Come ringraziamento, gli vennero regalate 500 tonnellate d'oro, con la missione di portare l'allora piccola Anastasia in America. L\u00ec Jurovskij scrisse un libro e Lupin \u00e8 intenzionato a cercarlo, perci\u00f2 s'imbatte in Judy Scott, che gli lascia il libro, ma \u00e8 aiutata segretamente da Fujiko.\nDopo vari studi, Lupin trova il posto dove sono nascoste le 500 tonnellate d'oro, in Texas, a San Antonio, nella banca della Libert\u00e0. Lupin e Jigen si ritrovano l\u00ec con Fujiko e Judy e progettano di rubare l'oro. Dopo la rapina e il trasporto dell'oro, dovrebbero ritrovarsi a Monument Valley, ma Fujiko, come al solito, cambia piano e si dirigono verso un edificio abbandonato. Qui fanno la conoscenza del loro nemico, il monaco Rasputon, pronipote di Rasputin. Con un gigantesco aereo, quest'ultimo ruba l'oro, lasciando i quattro a mani vuote e lo trasferisce nel suo monastero, in Siberia, portandosi dietro anche il malcapitato Zenigata. I quattro raggiungono il monaco e ritrovano anche Goemon, che si mette d'accordo con Judy per darle tutte le 500 tonnellate, in quanto ultima discendente dei Romanov.\nNella confusione generale, Rasputon verr\u00e0 ucciso da Lupin, ma scoppier\u00e0 un violento incendio che scioglier\u00e0 tutto l'oro, cos\u00ec Lupin si porter\u00e0 via solo una parte di esso, lasciando il resto a Judy, dopo averle dato l'ultimo saluto.\nDoppiaggio.\nL'edizione italiana \u00e8 stata realizzata dalla MI.TO. Film.\nEdizioni home video.\nVHS.\nIl film \u00e8 uscito, in versione censurata, in VHS per conto di Bim Bum Bam Video.\nDVD.\nLo special \u00e8 stato edito in DVD, in versione integrale, da Yamato Video e ristampato per le edicole da De Agostini e il 3 marzo 2012 da \"La Gazzetta dello Sport\".\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta .\nColonna sonora.\n\"Lupin The Third Roshia yori ai o komete Original Soundtrack\" (VAP 21/10/00 VPCG-84712).\nLa colonna sonora dello special \u00e8 stata composta da Y\u016bji \u014cno.\nLa canzone d'apertura \u00e8 \"Rupan Sansei no Theme '89 (THEME FROM LUPIN III '89)\" e quella di chiusura \u00e8 \"Golden Game\"."}
{"id": "1897581", "revid": "149727", "url": "https://it.wikipedia.org/wiki?curid=1897581", "title": "Blandikow", "text": ""}
{"id": "1897582", "revid": "149727", "url": "https://it.wikipedia.org/wiki?curid=1897582", "title": "Blesendorf", "text": ""}
{"id": "1897585", "revid": "1573940", "url": "https://it.wikipedia.org/wiki?curid=1897585", "title": "Speleomantes sarrabusensis", "text": "Il geotritone imperiale del Sarrabus (Speleomantes sarrabusensis ) \u00e8 un anfibio urodelo endemico della Sardegna sud-orientale, con areale ristretto alla regione del Sarrabus.\nBiologia.\nA differenza di tutte le altre specie del genere \"Speleomantes\" \u00e8 un viviparo.\nPu\u00f2 far uso della autotomia, capacit\u00e0 di amputarsi una parte del corpo ( ad esempio la coda) per confondere il predatore in caso di pericolo; \u00e8 una caratteristica tipica dei rettili.\nTassonomia.\nConsiderato in passato una sottospecie di \"S. imperialis\", \u00e8 oggi riconosciuto come specie a s\u00e9 stante."}
{"id": "1897586", "revid": "1632387", "url": "https://it.wikipedia.org/wiki?curid=1897586", "title": "Finnforest", "text": "I Finnforest erano un gruppo rock progressivo finlandese formato agli inizi degli anni '70 a Kuopio."}
{"id": "1897588", "revid": "339392", "url": "https://it.wikipedia.org/wiki?curid=1897588", "title": "Geotritone imperiale del Sarrabus", "text": ""}
{"id": "1897589", "revid": "599013", "url": "https://it.wikipedia.org/wiki?curid=1897589", "title": "Charlie Aitken (calciatore 1942)", "text": ""}
{"id": "1897590", "revid": "1714743", "url": "https://it.wikipedia.org/wiki?curid=1897590", "title": "Maria Anna di Sassonia-Weimar-Eisenach", "text": "Biografia.\nEra figlia di Carlo Alessandro di Sassonia-Weimar-Eisenach e della principessa Sofia d'Orange-Nassau.\nCome ogni giovane ragazza, Maria e la cugina principessa Paolina sono stati considerati come spose possibili Albert Edward, Principe di Galles (il futuro Edoardo VII del Regno Unito ). Niente di tutto ci\u00f2 \u00e8 venuto, in quanto sua madre, la Regina Vittoria le considerava belle, ma \"delicate e non abbastanza\". Il principe spos\u00f2 Principessa Alessandra di Danimarca.\nVenne data in sposa al generale prussiano Enrico VII di Reuss. Il matrimonio venne celebrato a Weimar il 6 febbraio 1876.\nDiscendenza.\nMaria Anna diede al marito sei figli:\nDopo la morte del re Guglielmo III dei Paesi Bassi, \u00e8 stata Maria, la figlia della principessa Sofia dei Paesi Bassi, vicino al trono olandese. Guglielmo Ernesto per\u00f2 aveva dichiarato pi\u00f9 volte che non aveva voglia di ereditare il trono se data l'opportunit\u00e0, come la costituzione olandese richiedeva, avrebbe dovuto rinunciare al suo titolo di Granduca di Sassonia-Weimar-Eisenach.\nPrincipessa Maria mor\u00ec il 6 maggio 1922 a Trebschen."}
{"id": "1897592", "revid": "110157", "url": "https://it.wikipedia.org/wiki?curid=1897592", "title": "Blumenthal", "text": "Blumenthal \u00e8 un comune di 667 abitanti dello Schleswig-Holstein, in Germania.\nAppartiene al circondario di Rendsburg-Eckernf\u00f6rde ed \u00e8 parte dell'Amt Molfsee."}
{"id": "1897593", "revid": "599013", "url": "https://it.wikipedia.org/wiki?curid=1897593", "title": "Charlie Athersmith", "text": "Era un'ala."}
{"id": "1897594", "revid": "121727934", "url": "https://it.wikipedia.org/wiki?curid=1897594", "title": "Silvano Maria Tomasi", "text": "Biografia.\nSilvano Maria Tomasi \u00e8 nato il 12 ottobre 1940 a Casoni, frazione di Mussolente, in provincia di Vicenza e diocesi di Treviso.\nFormazione e ministero sacerdotale.\nHa compiuto gli studi in Italia, frequentando poi i corsi di teologia a New York; ha conseguito una laurea in scienze sociali e un dottorato in sociologia presso la Fordham University.\nVentiquattrenne, ha ricevuto l'ordinazione sacerdotale il 31 maggio 1965, nella Congregazione dei Missionari di San Carlo, per imposizione delle mani di monsignor Joseph Maria Pernicone, vescovo titolare di Adrianopoli di Onoriade ed ausiliare di New York.\nIl 27 giugno 1989 \u00e8 stato nominato segretario del Pontificio consiglio della pastorale per i migranti e gli itineranti, ricoprendo tale incarico fino alla promozione all'episcopato.\nServizio diplomatico ed episcopato.\nIl 27 giugno 1996 papa Giovanni Paolo II lo ha nominato, cinquantacinquenne, nunzio apostolico in Etiopia ed Eritrea nonch\u00e9 delegato apostolico a Gibuti, succedendo in tutti gli incarichi a monsignor Patrick Coveney, trasferito a capo delle nunziature dell'Oceano Pacifico; contestualmente gli \u00e8 stata assegnata la sede titolare di Cercina con dignit\u00e0 di arcivescovo titolare, a titolo personale. Ha ricevuto la consacrazione episcopale il successivo 17 agosto, nella Chiesa di San Rocco a Mussolente, per imposizione delle mani di Angelo Sodano, Cardinale Segretario di Stato di Sua Santit\u00e0, assistito dai co-consacranti monsignori Giovanni Cheli, arcivescovo titolare di Santa Giusta e presidente del Pontificio consiglio della pastorale per i migranti e gli itineranti nonch\u00e9 futuro cardinale, e Paolo Magnani, vescovo di Treviso.\nIl 24 aprile 1999 \u00e8 stato trasferito alla sede titolare di Asolo, sempre con la dignit\u00e0 di arcivescovo a titolo personale. Il 23 dicembre 2000, quando la delegazione apostolica \u00e8 stata elevata a nunziatura, \u00e8 stato nominato primo nunzio apostolico a Gibuti.\nIl 10 giugno 2003 papa Wojty\u0142a lo ha nominato osservatore permanente della Santa Sede presso le Ufficio delle Nazioni Unite ed Istituzioni specializzate a Ginevra e l'Organizzazione mondiale del commercio; \u00e8 succeduto a monsignor Diarmuid Martin, nominato arcivescovo coadiutore di Dublino il 3 maggio precedente.\nNel 2011 \u00e8 stato anche nominato primo rappresentante della Santa Sede presso l'Organizzazione internazionale per le migrazioni; nel corso dello stesso anno ha espresso preoccupazione per gli attacchi nei confronti di chi non sostiene l'attivit\u00e0 sessuale fra persone dello stesso sesso.\nIl 13 febbraio 2016 gli \u00e8 succeduto negli incarichi monsignor Ivan Jurkovi\u010d, arcivescovo titolare di Corbavia e fino ad allora nunzio apostolico nella Federazione Russa ed in Uzbekistan; dal 9 aprile seguente ha ricoperto l'incarico di segretario delegato del Pontificio consiglio della giustizia e della pace, fino alla soppressione dello stesso per accorpamento al Dicastero per il servizio dello sviluppo umano integrale.\nCardinalato.\nIl 25 ottobre 2020, durante l'Angelus, papa Francesco ha annunciato la sua creazione a cardinale nel concistoro del 28 novembre seguente. Avendo compiuto ottant'anni due settimane prima dell'annuncio, non ha il diritto di entrare in conclave e di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\".\nIl 1\u00ba novembre successivo lo stesso papa lo ha nominato delegato speciale presso il Sovrano Militare Ordine di Malta; \u00e8 succeduto al dimissionario cardinale Giovanni Angelo Becciu.\nIl 23 gennaio 2021 ha preso possesso della diaconia di San Nicola in Carcere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1897595", "revid": "63945", "url": "https://it.wikipedia.org/wiki?curid=1897595", "title": "ATP Rotterdam", "text": ""}
{"id": "1897600", "revid": "599013", "url": "https://it.wikipedia.org/wiki?curid=1897600", "title": "Joe Bache", "text": ""}
{"id": "1897602", "revid": "228587", "url": "https://it.wikipedia.org/wiki?curid=1897602", "title": "Blumenthal (disambigua)", "text": ""}
{"id": "1897603", "revid": "767487", "url": "https://it.wikipedia.org/wiki?curid=1897603", "title": "Saguinus midas", "text": "Il tamarino dalle mani gialle (\"Saguinus midas\" ) \u00e8 un primate platirrino della famiglia dei Cebidi.\nDistribuzione.\nVive nella zona a nord del Rio delle Amazzoni compresa fra Brasile, Guyana francese, Suriname, Guyana e Venezuela: preferisce le aree di foresta pluviale giovane o secondaria.\nDescrizione.\nDimensioni.\nMisura fino a 70\u00a0cm, con la coda pi\u00f9 lunga del corpo di 15\u00a0cm, per un peso di circa 460\u00a0g.\nAspetto.\nIl pelo \u00e8 lungo, di colore uniformemente nero, fatta eccezione per le mani, che sono ricoperte di pelo giallo o rosso-arancio: questa caratteristica peculiare spinse Linneo a classificare questi animali come \"Simia midas\", dal leggendario Re Mida che aveva la capacit\u00e0 di trasformare in oro tutto ci\u00f2 che toccava. Nonostante la stretta affinit\u00e0 genetica coi tamarini del gruppo \"S. mystax\", non presenta una barba sulla faccia, che \u00e8 invece glabra e nera.\nLe mani presentano unghie appuntite a guisa di artigli, fatta eccezione per i pollici (non opponibili), sui quali \u00e8 presente un'unghia larga ed appiattita. Sono presenti ghiandole soprapubiche e sottocaudali, delle quali l'animale si serve per marcare il territorio ed allo stesso tempo per comunicare ad altri individui sul proprio sesso, et\u00e0, ricettivit\u00e0 sessuale ecc.\nBiologia.\nSi tratta di animali diurni ed arboricoli: vivono in piccoli gruppi, comprendenti da due a sei individui, generalmente di diverse et\u00e0 e sessi e non imparentati fra loro. Ogni gruppo delimita un territorio di circa dieci ettari: sono del tutto eccezionali fenomeni di aggressivit\u00e0 fra individui dello stesso gruppo.\nSi tratta di saltatori eccezionali: sono stati riportati casi di individui che sono saltati al suolo da un'altezza di venti metri, senza riportare danni.\nAlimentazione.\nSi tratta di animali fondamentalmente insettivori e frugivori, che all'occorrenza non disdegnano di mangiare anche nettare, uova e piccoli vertebrati, che l'animale cattura saltando loro addosso dall'alto e finendoli con un morso alla nuca.\nRiproduzione.\nLa femmina dominante, che \u00e8 anche l'unica a potersi riprodurre, tende ad accoppiarsi con tutti i maschi del gruppo: \u00e8 stato ipotizzato che in tal modo, essendo ciascun maschio sicuro di essere il padre dei cuccioli, tutti si prenderanno cura di loro.\nLa gestazione dura quattro mesi e mezzo, al termine dei quali vengono dati alla luce solitamente due gemelli, i quali passano in consegna agli altri individui del gruppo (in particolar modo i maschi), che li trasportano in giro e li lasciano alla femmina solo per la poppata, ogni due o tre ore: si pensa che questo comportamento sia un adattamento alle grandi dimensioni dei cuccioli (45 g cadauno alla nascita), che renderebbero quindi particolarmente lenta e vulnerabile la femmina, gi\u00e0 provata per il parto, qualora quest'ultima dovesse anche trasportare i due cuccioli. Dividendosi cos\u00ec l'onere delle cure parentali coi maschi, viene ottimizzato il dispendio energetico per l'allevamento della prole.\nI cuccioli vengono svezzati attorno ai tre mesi e raggiungono la maturit\u00e0 sessuale dopo l'anno e mezzo d'et\u00e0.\nQuesti animali possono vivere oltre i 10 anni in natura e circa 16 anni in cattivit\u00e0."}
{"id": "1897605", "revid": "729019", "url": "https://it.wikipedia.org/wiki?curid=1897605", "title": "Frank Barson", "text": ""}
{"id": "1897611", "revid": "599013", "url": "https://it.wikipedia.org/wiki?curid=1897611", "title": "Herzsprung", "text": ""}
{"id": "1897617", "revid": "94506366", "url": "https://it.wikipedia.org/wiki?curid=1897617", "title": "Napier Rapier", "text": "Il Napier Rapier era un motore aeronautico 16 cilindri ad H raffreddato ad aria, realizzato dalla britannica Napier Aero Engines negli anni trenta.\nSviluppo.\nProgettato da Frank Halford, il Rapier \u00e8 stato il primo motore realizzato dalla Napier con architettura ad H. La scelta di Halford era dettata sia dalla compattezza che questa disposizione dava al motore, permettendo di inserire in uno spazio relativamente contenuto un grande numero di cilindri e quindi di realizzare un motore potente e dall'alto numero di giri raggiungibili, sia dal bilanciamento naturale del motore, data la diretta discendenza dagli equilibrati motori boxer. I pistoni infatti avevano un movimento tale che ogni pistone tendeva a bilanciare quello a lui opposto rendendo cos\u00ec \"morbido\" il funzionamento del motore stesso. \nPurtroppo questo tipo di motore soffrir\u00e0 di problemi tecnici congeniti legati al tipo di raffreddamento scelto. Durante il servizio infatti si scopr\u00ec che i pistoni posteriori non ricevevano abbastanza aria per il loro raffreddamento causando molti problemi di affidabilit\u00e0 restati comuni ai seguenti Dagger e, anche se meno evidenti, nel Sabre."}
{"id": "1897618", "revid": "767487", "url": "https://it.wikipedia.org/wiki?curid=1897618", "title": "Wiener Blut (valzer)", "text": "Wiener Blut (Sangue viennese) op. 354, \u00e8 un valzer di Johann Strauss (figlio).\nIl 20 aprile 1873, l'arciduchessa Gisella d'Asburgo-Lorena (1856-1932), la maggiore dei figli dell'imperatore austriaco Francesco Giuseppe e di Elisabetta di Baviera, si spos\u00f2 con il principe Leopoldo di Baviera (1846-1930) a Vienna.\nPer celebrare l'evento numerose furono le iniziative e le feste che si svolsero nel periodo del matrimonio reale, fra cui, un ballo di corte all'Hofburg e un festival al Prater ai quali parteciparono i membri della nobilt\u00e0 e i maggiori rappresentanti della citt\u00e0 di Vienna.\nDa parte sua, il personale della \"Wiener Hof-Operntheater\" (Teatro dell'opera reale di Vienna) annunciarono per il 22 aprile 1873 un Ballo dell'opera di corte (precursore del ballo dell'opera di Vienna odierno) i cui proventi sarebbero stati destinati per le future pensioni dei membri del teatro.\nTuttavia, poich\u00e9 non vi fu l'assenso da parte dell'imperatore a far svolgere il ballo nel\"'Hof-Operntheater\", l'evento fu spostato nella sala dorata del Musikverein.\nDesiderosi di fare bella figura con il pubblico, i membri della \"Wiener Hof-Operntheater\" ingaggiarono l'orchestra Strauss e il loro direttore, Eduard Strauss, affinch\u00e9 si esibissero durante il ballo.\nUn critico del \"Freemden-Blatt\" (24-4-1873) osserv\u00f2:\nL'inviato del \"Neues Wiener Tagblatt\" (23-4-1873), ugualmente entusiasta del valzer scrisse:\nVale la pena di ricordare che fu proprio in quell'occasione, eseguendo questo lavoro, che vi fu il primo incontro artistico fra la musica di Strauss e l'orchestra dei Wiener Philharmoniker."}
{"id": "1897620", "revid": "1305772", "url": "https://it.wikipedia.org/wiki?curid=1897620", "title": "Liebenthal", "text": ""}
{"id": "1897621", "revid": "79968", "url": "https://it.wikipedia.org/wiki?curid=1897621", "title": "Joseph Adam Jonas", "text": ""}
{"id": "1897622", "revid": "149727", "url": "https://it.wikipedia.org/wiki?curid=1897622", "title": "Maulbeerwalde", "text": ""}
{"id": "1897623", "revid": "281652", "url": "https://it.wikipedia.org/wiki?curid=1897623", "title": "Argo Finanziaria S.p.A.", "text": ""}
{"id": "1897624", "revid": "149727", "url": "https://it.wikipedia.org/wiki?curid=1897624", "title": "Papenbruch", "text": ""}
{"id": "1897626", "revid": "149727", "url": "https://it.wikipedia.org/wiki?curid=1897626", "title": "Rosenwinkel", "text": ""}
{"id": "1897627", "revid": "128553", "url": "https://it.wikipedia.org/wiki?curid=1897627", "title": "The Geographical Pivot of History", "text": "The Geographical Pivot of History (\"Il perno geografico della storia\") \u00e8 un saggio di Halford Mackinder pubblicato nel 1904. Il 25 gennaio 1904 Mackinder present\u00f2 il proprio studio presso la Royal Geographical Society, segnando un cruciale punto di svolta nello studio delle relazioni internazionali,\nIl saggio venne scritto durante il periodo della costruzione delle ferrovie in Europa, che potenziarono le nazioni che erano isolate e potenti, come l'Inghilterra. Si venne quindi a creare un conflitto permanente tra potenze continentali e marittime. Nella pubblicazione si ipotizza un nucleo centrale che impedisca l'accesso delle potenze marittime a quelle continentali."}
{"id": "1897628", "revid": "149727", "url": "https://it.wikipedia.org/wiki?curid=1897628", "title": "Wernikow", "text": ""}
{"id": "1897629", "revid": "149727", "url": "https://it.wikipedia.org/wiki?curid=1897629", "title": "Zaatzke", "text": ""}
{"id": "1897630", "revid": "228587", "url": "https://it.wikipedia.org/wiki?curid=1897630", "title": "Carolina Luisa di Sassonia-Weimar-Eisenach", "text": "Biografia.\nInfanzia.\nEra figlia di Carlo Augusto di Sassonia-Weimar-Eisenach, duca di Sassonia-Weimar-Eisenach, e di Luisa Augusta d'Assia-Darmstadt.\nI suoi nonni paterni erano il duca Ernesto Augusto II di Sassonia-Weimar-Eisenach e la duchessa Anna Amalia di Brunswick-Wolfenb\u00fcttel; quelli materni Luigi IX d'Assia-Darmstadt, Langravio di Assia-Darmstadt e la prima moglie Carolina del Palatinato-Zweibr\u00fccken-Birkenfeld.\nMatrimonio.\nFu data in sposa a Federico Ludovico di Meclemburgo-Schwerin, figlio primogenito di Federico Francesco I, granduca di Meclemburgo-Schwerin, e di Luisa di Sassonia-Gotha. Lo sposo era rimasto vedovo nel 1803 di Elena Pavlovna di Russia. Il matrimonio venne celebrato il 1\u00ba luglio 1810 a Weimar.\nCarolina diede al marito tre figli.\nMorte.\nCarolina non divenne mai Granduchessa: mor\u00ec infatti nel 1816. Federico Ludovico si rispos\u00f2 due anni dopo con Augusta d'Assia-Homburg dalla quale non ebbe altri figli. Neanche lui riusc\u00ec a diventare Granduca, morendo il 29 novembre 1819. Alla morte di suo padre Federico Francesco I, avvenuta il 1\u00ba febbraio 1837, gli succedette suo figlio Paolo Federico, avuto dalla prima moglie Elena Pavlovna Romanova.\nDiscendenza.\nLa principessa Carolina e il granduca ereditario Federico Ludovico di Meclemburgo-Schwerin ebbero tre figli:"}
{"id": "1897631", "revid": "281652", "url": "https://it.wikipedia.org/wiki?curid=1897631", "title": "Autocamionale della Cisa S.p.A.", "text": ""}
{"id": "1897632", "revid": "104458", "url": "https://it.wikipedia.org/wiki?curid=1897632", "title": "Autostrada Brescia-Verona-Vicenza-Padova S.p.A.", "text": ""}
{"id": "1897633", "revid": "281652", "url": "https://it.wikipedia.org/wiki?curid=1897633", "title": "Aedes S.p.A.", "text": ""}
{"id": "1897634", "revid": "287204", "url": "https://it.wikipedia.org/wiki?curid=1897634", "title": "Saguinus niger", "text": "Il tamarino nero (\"Saguinus niger\" ) \u00e8 un primate platirrino della famiglia dei Cebidi.\nVeniva un tempo considerato una sottospecie di \"Saguinus midas\" (\"S. midas niger\"): \u00e8 infatti assai simile, sia anatomicamente che comportamentalmente, a quest'ultima specie, dalla quale in effetti si differenzia (a livello macroscopico) solamente per la mancanza dei caratteristici \"guanti\" gialli o rossicci, che lasciano il posto a una colorazione nera uniforme su tutto il corpo.\nVive nella zona a sud della foce del Rio delle Amazzoni, fra i fiumi Xingu e Tocantins, colonizzando anche la parte sud-occidentale dell'isola di Maraj\u00f3."}
{"id": "1897636", "revid": "281652", "url": "https://it.wikipedia.org/wiki?curid=1897636", "title": "Aeroporto Guglielmo Marconi di Bologna S.p.A.", "text": ""}
{"id": "1897641", "revid": "110157", "url": "https://it.wikipedia.org/wiki?curid=1897641", "title": "Jabel", "text": "Jabel \u00e8 un comune del Meclemburgo-Pomerania Anteriore, in Germania. Appartiene al circondario della Seenplatte del Meclemburgo ed \u00e8 parte dell'Amt Seenlandschaft Waren.\nStoria.\nIl 1\u00ba gennaio 2015 venne aggregato al comune di Jabel il soppresso comune di Neu Gaarz."}
{"id": "1897643", "revid": "281652", "url": "https://it.wikipedia.org/wiki?curid=1897643", "title": "Althea S.p.A.", "text": ""}
{"id": "1897648", "revid": "281652", "url": "https://it.wikipedia.org/wiki?curid=1897648", "title": "Autostrada Torino - Savona S.p.A.", "text": ""}
{"id": "1897652", "revid": "508156", "url": "https://it.wikipedia.org/wiki?curid=1897652", "title": "Louie Bellson", "text": "Nel 1939 invent\u00f2 la doppia cassa. Fu batterista, fra gli altri, di Duke Ellington, Benny Goodman, Tommy Dorsey e Harry James.\nBiografia.\nBellson nacque a Rock Falls in Illinois. Il padre, un immigrato italiano di Napoli, gestiva un negozio di strumenti musicali nella vicina Moline. Nel negozio paterno il giovane Louie impar\u00f2 a suonare tutti gli strumenti musicali a disposizione.\nDopo aver vinto (su oltre 40.000 partecipanti) il concorso indetto da Gene Krupa per una famosa casa produttrice di strumenti musicali, riusc\u00ec ad entrare nella big band di Duke Ellington per la quale scrisse pezzi come \"Skin Deep\" e \"The Hawk Talks\". Una sua celebre apparizione cinematografica risale al 1948 quando suon\u00f2 nel film di Howard Hawks \"Venere e il professore\", assieme a molti altri celebri jazzisti dell'epoca (Louis Armstrong, Tommy Dorsey, Lionel Hampton, Charlie Barnet, Benny Carter, Mel Powell, Al Hendrickson, Buck Washington ecc.).\nNel corso degli anni ha suonato con moltissimi artisti, registrando pi\u00f9 di 200 dischi. Per 40 anni ha diretto poi la sua propria orchestra, che attualmente \u00e8 conosciuta con il nome di \"BigBand Explosion\". Fra gli artisti con cui ha collaborato o che ha avuto come artisti nei suoi innumerevoli gruppi, si possono citare Duke Ellington, Count Basie, Benny Goodman, Tommy Dorsey, Harry James, Woody Herman, Norman Granz' J.A.T.P. (Jazz at the Philharmonic), Benny Carter, Sarah Vaughan, Ella Fitzgerald, Oscar Peterson, Art Tatum, Dizzy Gillespie, Gerry Mulligan, Stan Getz, Hank Jones, Zoot Sims, Sonny Stitt, Milt Jackson, Clark Terry, Louis Armstrong, Lionel Hampton, Eddie \"Lockjaw\" Davis, Shelly Manne, Billy Cobham, James Brown, Sammy Davis Jr., Tony Bennett, Pearl Bailey, Mel Torm\u00e9, Joe Williams, Wayne Newton, e il compositore di colonne sonore John Williams.\nStrumentazione.\nLouie bellson ha usato molte batterie come: Remo, Rogers, Dw, Slingerland e bacchette e piatti Zildjian"}
{"id": "1897654", "revid": "122315", "url": "https://it.wikipedia.org/wiki?curid=1897654", "title": "\u00c9mil Goeldi", "text": ""}
{"id": "1897657", "revid": "324090", "url": "https://it.wikipedia.org/wiki?curid=1897657", "title": "Distrofia multisistemica", "text": ""}
{"id": "1897659", "revid": "919135", "url": "https://it.wikipedia.org/wiki?curid=1897659", "title": "Quasi-anello", "text": "In matematica un quasi-anello (\"near-ring\" in inglese) \u00e8 una struttura algebrica pi\u00f9 \"debole\" di un anello, cio\u00e8 a dire, con assiomi meno restrittivi: pi\u00f9 precisamente, non si richiede n\u00e9 che la somma sia commutativa n\u00e9 che la legge distributiva del prodotto rispetto alla somma valga da entrambi i lati.\nParleremo, quindi, di quasi-anelli sinistri se\ne di quasi-anelli destri se\nDefinizione formale.\nL'insieme formula_3, dotato di due operazioni binarie formula_4 e formula_5, \u00e8 un quasi-anello (sinistro) se valgono i seguenti assiomi:\nGli anelli sono dei particolari quasi-anelli sia sinistri che destri.\nGiustificazione.\nPur avendo una definizione apparentemente gratuita, i quasi-anelli hanno un modello notevole ottenuto considerando tutte le funzioni di un gruppo su se stesso.\nSia dato un gruppo formula_10 e sia formula_11 la famiglia di tutte le funzioni\ndi formula_10 su se stesso (inteso come insieme).\nDefiniamo la somma in formula_11:\nove formula_16 \u00e8 la somma definita in formula_11, mentre formula_18 \u00e8 la somma in formula_10.\nDefiniamo il prodotto in formula_11:\nove formula_22 \u00e8 il prodotto definito in formula_11, mentre formula_24 \u00e8 la usuale composizione di funzioni.\nCon tali somma e prodotto abbiamo dotato l'insieme formula_11 di una struttura di quasi-anello sinistro.\nUn teorema fondamentale di rappresentazione mostra che tutti i quasi-anelli sono isomorfi a un sottoquasi-anello di formula_11 per un opportuno gruppo formula_10.\nQuasi-anelli con unit\u00e0.\nSe formula_3 contiene l'elemento neutro formula_29 rispetto al prodotto, diremo che formula_3 \u00e8 un quasi-anello con unit\u00e0.\nQuasi-anelli zerosimmetrici.\nSia formula_3 un quasi-anello sinistro. Per ogni formula_32 vale l'uguaglianza formula_33 (ove formula_7 \u00e8 l'elemento neutro rispetto alla somma), infatti:\nIn genere, per\u00f2, non \u00e8 detto che sia formula_36; i quasi anelli per i quali ci\u00f2 avviene, comunque si scelga formula_32, sono detti zerosimmetrici.\nQuasi-corpi.\nUn quasi-corpo \u00e8 un quasi-anello formula_38 i cui elementi distinti dallo zero formano un gruppo rispetto al prodotto.\nIdeali in un quasi-anello.\nAnalogamente a quanto si fa per gli anelli si possono definire gli ideali in un quasi-anello:\nSi dice ideale (bilatero) di un quasi-anello sinistro formula_3 un suo sottoinsieme formula_40 tale che:\n1) formula_41 \u00e8 un sottogruppo normale di formula_42;\n2) formula_43 appartiene a formula_40 per ogni formula_45 di formula_40 e per ogni formula_47 di formula_3;\n3) formula_49 appartiene a formula_40 per ogni formula_45 di formula_40 e per ogni formula_53 di formula_3.\nSe solo le condizioni (1) e (2) sono soddisfatte diremo che formula_40 \u00e8 un ideale sinistro; se invece sono soddisfatte le condizioni (1) e (3) diremo che formula_40 \u00e8 un ideale destro."}
{"id": "1897664", "revid": "17811745", "url": "https://it.wikipedia.org/wiki?curid=1897664", "title": "Boeing Business Jet", "text": ""}
{"id": "1897665", "revid": "287204", "url": "https://it.wikipedia.org/wiki?curid=1897665", "title": "Ronald McNair", "text": "Biografia.\nNato a Lake City, (nella Carolina del sud), McNair consegu\u00ec il bachelor in fisica alla \"A&amp;T State University\" della North Carolina nel 1971 e il dottorato di ricerca al Massachusetts Institute of Technology nel 1977. Gli vennero conferiti dottorati onorari nel 1978, nel 1980 e nel 1984. Era cintura nera di 5\u00b0 dan di karate, disciplina nella quale era istruttore e vinse cinque campionati regionali. Tra gli studi compiuti nel campo della fisica, McNair condusse ricerca sui fondamenti scientifici delle arti marziali.\nDopo essersi laureato al MIT lavor\u00f2 agli \"Hughes Research Laboratories\" a Malib\u00f9, in California. Durante gli anni settanta l'attrice Nichelle Nichols, famosa al grande pubblico per il suo ruolo in \"Star Trek: La serie classica\", venne assunta dalla NASA per reclutare candidati per il programma spaziale. McNair venne scelto, selezionato per il programma nel 1978 ed infine nel febbraio 1984 per la missione STS-51-L dello Space Shuttle Challenger.\nMcNair era un sassofonista; prima della missione lavor\u00f2 con il compositore Jean-Michel Jarre su un brano dal nome \"Rendez-vous VI\". Aveva il desiderio di registrare il suo assolo di sassofono a bordo del \"Challenger\", rendendolo cos\u00ec il primo brano musicale eseguito nello spazio. Dopo l'incidente, dove egli fu una delle vittime, il suo corpo venne recuperato e sepolto nell\"'International Forest of Friendship Memorial\" di Atchison, Kansas.\nRiconoscimenti.\nMolti luoghi sono stati rinominati in onore di McNair, tra cui il cratere McNair sulla Luna."}
{"id": "1897667", "revid": "729019", "url": "https://it.wikipedia.org/wiki?curid=1897667", "title": "Bromatometria", "text": "La bromatometria \u00e8 una titolazione redox che utilizza come reattivo il bromato.\nQuesta metodica risulta particolarmente vantaggiosa dal punto di vista della conservazione dei reattivi, difatti sia il bromuro che, soprattutto, il bromato (di sodio o di potassio) si conservano a lungo con il titolo invariato. Inoltre il bromato di potassio \u00e8 una sostanza madre.\nBromato come titolante diretto.\nIn [H+] = 1M il potenziale di riduzione standard della coppia BrO3\u2212/Br\u2212 \u00e8 pari a +1,44 V. Le reazioni sono piuttosto lente e si aggiunge un catalizzatore omogeneo (Cu2+ o Mn2+).\nLa reazione di riduzione \u00e8:\nDopo il punto equivalente il bromato ossida il bromuro a Br2, per\u00f2 pu\u00f2 avvenire anche prima. Per ovviare a questo inconveniente viene aggiunto Hg2+ che complessa il bromuro. Comunque questa reazione non \u00e8 sufficiente ad individuare accuratamente il punto equivalente e occorre usare un indicatore.\nSi pu\u00f2 utilizzare il metilarancio che viene decomposto dal bromato, il giallo chinolina che cambia colore a seconda del potenziale redox, il rosso metile che si decolora per addizione di bromo o varie tecniche elettroanalitiche.\nGenerazione \"in situ\" di bromo.\nLa procedura consiste nell'aggiungere alla soluzione da analizzare acidificata un eccesso di bromuro e sgocciolare dalla buretta la soluzione standardizzata di bromato, la prima reazione che avviene \u00e8 la formazione di \"bromo nascente\" che andr\u00e0 a reagire con l'analita.\nNel caso di una titolazione di Fe ferroso:\nAnalogamente si titola As(III), Sb(III) e Sn(II).\nAnaliti.\nLa bromatometria viene utilizzata per determinare inorganici riducenti e tutta una serie di sostanze organiche che reagiscono in vario modo con il bromo.\nOltre all'ossidazione vengono sfruttate l'addizione di alogeno al doppio legame e la bromurazione di sostanze aromatiche; le sostanze solitamente titolate sono i composti insaturi, l'anilina, i fenoli e l'acido ascorbico.\nNel caso le reazioni fossero non sufficientemente veloci si pu\u00f2 trattare il campione con una quantit\u00e0 nota di bromato e titolare il rimanente bromo per iodometria."}
{"id": "1897671", "revid": "62004", "url": "https://it.wikipedia.org/wiki?curid=1897671", "title": "Campionati statunitensi di ciclismo su strada", "text": "I campionati statunitensi di ciclismo su strada sono la manifestazione annuale di ciclismo su strada che assegna il titolo di campione degli Stati Uniti. I vincitori hanno il diritto di indossare per un anno la maglia di campione statunitense.\nLa prima edizione riservata ai professionisti si svolse nel 1985. Tradizionalmente si disputava a Filadelfia in Pennsylvania, nell'ambito del Philadelphia International Championship, ma nel novembre 2005 la federazione statunitense decise di spostare le gare a Greenville nella Carolina del Sud. Dal 2006 inoltre la competizione in linea \u00e8 riservata esclusivamente ai ciclisti professionisti di nazionalit\u00e0 statunitense, mentre precedentemente la corsa era aperta a tutti e si attribuiva il titolo al primo corridore statunitense classificato.\nAlbo d'oro.\nTitoli maschili.\n\"Aggiornato all'edizione 2021.\"\nTitoli femminili.\n\"Aggiornato all'edizione 2021.\""}
{"id": "1897683", "revid": "709565", "url": "https://it.wikipedia.org/wiki?curid=1897683", "title": "Criminal (fumetto)", "text": "Criminal \u00e8 un'opera a fumetti di genere noir creata da Ed Brubaker e Sean Phillips. Si compone di 4 serie di, rispettivamente 10, 7, 5 e 4 albi ciascuna, pubblicate tra il 2006 e il 2011 dall'etichetta Icon Comics, di propriet\u00e0 della Marvel Comics.\nTrama.\nIl primo volume \u00e8 incentrato sulla figura di Leo, rapinatore che pianifica attentamente ogni colpo; quando per\u00f2 sono in ballo 5 milioni di dollari ragionare diventa molto difficile. Il secondo volume narra di Tracy Lawless che, reduce dall'esercito, si imbarca in un viaggio per vendicare suo fratello Rick, ricadendo per\u00f2 in un vortice di violenza persino peggiore dei campi di battaglia.\nProduzione.\nI primi anni duemila sono uno dei periodi pi\u00f9 interessanti dal punto di vista creativo per la Marvel con la creazione, tra l'altro, dell'Icon Comics, erede della storica Epic Comics e risposta editoriale alla Vertigo della rivale DC Comics. Si tratta di un imprint che pubblica opere \"creator owned\", ovvero fumetti creati da autori e artisti che ne detengono i diritti e il pieno controllo creativo. Vengono esclusivamente distribuite tramite il \"Direct Market\". Tra le pubblicazioni pi\u00f9 acclamate dalla critica vi \u00e8 \"Criminal\" che ottiene un Eisner Award nel 2007 come miglior nuova serie dell'anno (o \"Best New Series\" in original). Dal 2015 \"Criminal\" passa alla Image Comics, che ne pubblica due albi speciali (tra il 2015 e il 2016)."}
{"id": "1897686", "revid": "767487", "url": "https://it.wikipedia.org/wiki?curid=1897686", "title": "Nic Endo", "text": "Biografia.\nNata in Texas da madre giapponese e padre tedesco, si trasferisce a Berlino dopo aver vissuto due anni a Francoforte.\nPur avendo collaborato fin dagli esordi della band, Nic Endo entra ufficialmente nella formazione degli ATR nel 1997, partecipando alla produzione del terzo album del gruppo \"60 Seconds Wipe Out\".\nDa quando la band si \u00e8 sciolta Nic Endo si divide tra la sua carriera solista con produzioni come \"Cold Metal Perfection\" (Geist Records, 2001), presente nella Top 20 dei migliori album del 2001 della rivista Alternative Press, e i lavori con Alec Empire, co-producendo i primi due lavori dell'artista berlinese, \"Intelligence &amp; Sacrifice\" (2002) e \"Futurist\" (2005) e seguendolo nei numerosi tour.\nNel 2007 realizza il remix di un brano della musicista italiana Tying Tiffany che verr\u00e0 incluso nell'album \"Brain for Breakfast\". Il relativo videoclip verr\u00e0 mandato in onda nei circuiti televisivi musicali di Europa e Asia.\nLa sua musica si pu\u00f2 identificare come Noise, anche se sono presenti richiami all'Ambient e alla Techno.\nNic Endo oltre alla sua musica, si rende particolarmente riconoscibile agli appassionati per il suo volto dipinto di bianco su cui spiccano in nero i caratteri giapponesi \u62b5\u6297 (teik\u014d), che significa \"resistenza\"."}
{"id": "1897687", "revid": "151034", "url": "https://it.wikipedia.org/wiki?curid=1897687", "title": "Generale Sturnn", "text": ""}
{"id": "1897692", "revid": "118851847", "url": "https://it.wikipedia.org/wiki?curid=1897692", "title": "Se bastasse una canzone", "text": "Se bastasse una canzone \u00e8 una canzone cantata da Eros Ramazzotti e scritta insieme a Piero Cassano e Adelio Cogliati nel 1990. \u00c8 il primo singolo estratto dall'album \"In ogni senso\".\nIn questa canzone il cantante romano lancia un grido a chi soffre e a chi sogna un'umanit\u00e0 migliore. Il singolo ottiene immediatamente un successo enorme e diventa uno dei brani pi\u00f9 significativi del cantante romano. Verr\u00e0 inserito in seguito nella raccolta \"Eros\" nel 1997 in una nuova versione.\nNel giugno 1998 Ramazzotti partecipa al \"Pavarotti &amp; Friends\" con questa canzone e la esegue assieme al tenore Luciano Pavarotti.\nNel 2006 \u00e8 stata registrata una cover del brano da Nevio Passaro e un'altra cantata dall'ex capitano nerazzurro Javier Zanetti, andata in onda su Sky durante un suo speciale riguardo alla sua carriera nell'."}
{"id": "1897694", "revid": "1714743", "url": "https://it.wikipedia.org/wiki?curid=1897694", "title": "Dorotea Maria di Sassonia-Weimar", "text": "Era figlia di Guglielmo di Sassonia-Weimar e di Eleonora Dorotea di Anhalt-Dessau.\nFu data in sposa Maurizio, Duca di Sassonia-Zeitz. Il matrimonio fu celebrato il 3 luglio 1656 a Weimar. Maurizio era rimasto vedovo nel 1652 di Sofia Edvige di Holstein-Gl\u00fccksburg, morta dopo aver dato alla luce il secondo figlio.\nDorotea Maria diede al marito altri dieci figli:\nDorotea mor\u00ec nel dare alla luce l'ultima figlia. Suo marito si rispos\u00f2 l'anno dopo con Sofia Elisabetta di Holstein-Wiesenburg dalla quale non ebbe figli."}
{"id": "1897695", "revid": "281894", "url": "https://it.wikipedia.org/wiki?curid=1897695", "title": "Faustino Ruperez Rincon", "text": ""}
{"id": "1897703", "revid": "122246", "url": "https://it.wikipedia.org/wiki?curid=1897703", "title": "Nazionale di pallavolo femminile dell'Azerbaigian", "text": "La nazionale di pallavolo femminile dell'Azerbaigian \u00e8 una squadra europea composta dalle migliori giocatrici di pallavolo dell'Azerbaigian ed \u00e8 posta sotto l'egida della Federazione pallavolistica dell'Azerbaigian.\nRosa.\nSegue la rosa delle giocatrici convocate per il campionato europeo 2021."}
{"id": "1897705", "revid": "196390", "url": "https://it.wikipedia.org/wiki?curid=1897705", "title": "Stazione di Firenze Le Piagge", "text": ""}
{"id": "1897716", "revid": "122995966", "url": "https://it.wikipedia.org/wiki?curid=1897716", "title": "Universit\u00e9 libre de Bruxelles", "text": "L'Universit\u00e9 libre de Bruxelles (ULB) \u00e8 un'universit\u00e0 belga di lingua francese fondata nel 1834, che conta oggi all'incirca 20.000 studenti, suddivisi in tre campus: Solbosch e Plaine (distanti soli 15 minuti a piedi), situati nel comune di Ixelles, ed Erasme, che si trova ad Anderlecht.\nStoria.\nOrigini.\nIl giurista Pierre-Th\u00e9odore Verhaegen, Venerabile Maestro della loggia massonica belga \"Les Amis philanthropes\", in seguito alla fondazione dell'Universit\u00e0 Cattolica di Malines, sotto l'impulso dei vescovi del Belgio, lanci\u00f2 un appello per una sottoscrizione negli ambienti liberali e nelle logge del Grande Oriente del Belgio, per fondare un'universit\u00e0 \"libera\" che avrebbe combattuto \"l'intolleranza e i pregiudizi\".\nFondamentale fu l'aiuto del sindaco di Bruxelles, Nicolas-Jean Rouppe, massone, che trov\u00f2 dei locali nell'antico palazzo di Carlo Alessandro di Lorena, in Place du Mus\u00e9e. Verhaegen annesse al suo progetto la Scuola di medicina e trov\u00f2 degli insegnanti tra gli esperti del Museo delle Scienze e delle Lettere. La Facolt\u00e0 di Diritto fu affidata a dei professori volontari, come Henri de Brouck\u00e8re, massone anch'egli.\nNel XIX secolo.\nIl primo anno accademico cominci\u00f2 con 38 professori e 96 studenti. Inizialmente, l'universit\u00e0 porta il nome di \"Universit\u00e9 Libre de Belgique\" e si compone di quattro facolt\u00e0: lettere e filosofia, diritto, scienze e medicina. A partire dal 1836 cambia nome e diventa l\"'Universit\u00e9 Libre de Bruxelles\".\nNonostante alcune dispute con gli ambienti religiosi, sostenitori dell\"'Universit\u00e9 catholique de Louvain\", e con le due universit\u00e0 statali di Gand e Liegi, l'ULB diviene un'istituzione riconosciuta, la popolazione studentesca aumenta e, nel 1842, si pu\u00f2 spostare in un nuovo edificio, il Palais Granvelle.\nNel 1873 l'universit\u00e0 apre un istituto politecnico, al fine di dare un'istruzione di tipo pratico.\nNel 1880 fu la prima istituzione universitaria belga a dare alle donne la possibilit\u00e0 di accedere ai corsi impartiti presso il suo Istituto di farmacia. Non esisteva in Belgio alcuna legge che vietasse alle donne l'accesso alle facolt\u00e0 universitarie ma, per tradizione, solo gli uomini vi accedevano e, soprattutto, nessuna scuola secondaria preparava le ragazze a questo genere di studi.\nIl 20 novembre 1888, su iniziativa degli studenti, si organizzano per la prima volta i festeggiamenti studenteschi di Saint-Verhaegen, in quello che era stato un giorno festivo fin dall'apertura dell'Universit\u00e0.\nNel 1893, grazie a delle notevoli donazioni, l'Universit\u00e0 pot\u00e9 completare lo sviluppo della Facolt\u00e0 di medicina: vennero aggiunti un Istituto di Fisiologia, uno di Anatomia e uno di Igiene e Batteriologia. Contribuirono alle donazioni Alfred ed Ernest Solvay.\nNel 1899 fu creata la Scuola di scienze politiche e sociali.\nXX secolo.\nNel 1902 viene fondato l'Istituto di Sociologia, mentre il 1904 vede la creazione della Scuola di commercio Solvay, attualmente chiamata Solvay Brussels School of Economics &amp; Management (SBS-EM). Nel 1919 viene conferito il Premio Nobel per la Medicina a Jules Bordet, professore presso l'universit\u00e0.\nAll'indomani della Prima guerra mondiale, che caus\u00f2 la prima interruzione dei corsi dell'universit\u00e0, si inizi\u00f2 a pensare di trasferire le sedi universitarie a causa delle crescenti necessit\u00e0 di spazio e alla demolizione del palais Granvelle, dovuta ai lavori per il collegamento tra le stazioni Nord e Midi. Viene scelta come localit\u00e0 la piana di Solbosch, situauta all'epoca al limitare delle periferie. I lavori per l'edificio U, che sar\u00e0 inaugurato nel 1924, iniziano nel 1921. La costruzione dell'edificio A, durata dal 1924 al 1928, viene finanziata dalla Belgian American Educational Foundation, creata al fine di ristabilire l'insegnamento universitario nel Belgio colpito dalla guerra. La fondazione partecipa inoltre, insieme alla famiglia Tournay-Solvay, al finanziamento della citt\u00e0 universitaria H\u00e9ger, aperta nel 1933. Nel 1939 viene inaugurato l'istituto di cancerologia Bordet.\nDelle lezioni clandestine sono state organizzate durante l'occupazione di Bruxelles, dai tedeschi, dal 1941 al 1944.\nLa lingua neerlandese.\nNel 1935 iniziarono ad essere impartiti dei corsi in lingua olandese presso la facolt\u00e0 di diritto e, dal 1963, in quasi tutte le facolt\u00e0. Nell'ottobre 1969, tuttavia, l'universit\u00e0 venne scissa secondo la lingua, dando nascita alla neerlandofona Vrije Universiteit Brussel. Una legge del 1970 ha poi confermato la totale separazione delle due istituzioni. Le due universit\u00e0 sono infatti completamente indipendenti, nonostante abbiano lo stesso nome, sebbene in lingue diverse, e condividano l'antica Plaine des Man\u0153uvres, dove \u00e8 oggi situato il Campus de la Plaine.\nSituazione attuale.\nL'universit\u00e0 \u00e8 basata principalmente sui due campus del Solbosch e della Plaine a Ixelles e sul campus \u00c9rasme di Anderlecht. Il campus principale \u00e8 quello del Solbosch, dove si trovano l'amministrazione centrale e la maggior parte delle facolt\u00e0. Il campus della Plaine accoglie la facolt\u00e0 di scienze, l'istituto di farmacia e l'istituto di architettura Victor Horta. La facolt\u00e0 di medicina e l'ospedale universitario \u00c9rasme sono invece situati nel campus di Anderlecht."}
{"id": "1897718", "revid": "124816920", "url": "https://it.wikipedia.org/wiki?curid=1897718", "title": "Emma Castelnuovo", "text": "Ha dato significativi contributi alla didattica della matematica, rivoluzionando completamente il modo di insegnare la materia (e in modo particolare la geometria euclidea). Ha collaborato a lungo con Bruno de Finetti.\nBiografia.\nLaureatasi in matematica nel 1936 con una tesi sulla geometria algebrica, ha iniziato a lavorare come bibliotecaria presso l'Istituto matematico dell'Universit\u00e0 di Roma, che oggi porta il nome del padre. Nell'agosto del 1938, vinse la cattedra di insegnante di scuola media ma, essendo di religione ebraica, alcuni giorni dopo fu sospesa dal servizio a causa delle leggi razziali. Dal 1939 al 1943 insegna nella scuola israelitica. Nel 1943 la famiglia Castelnuovo sfugge ai rastrellamenti nazisti, rifugiandosi presso amici, ospedali, istituti religiosi.\nFu reintegrata al servizio solo dopo la guerra, ed ha insegnato presso la scuola media \"Torquato Tasso\" di Roma fino al 1979. Nel 1944 fonda l\"'Istituto Romano di Cultura matematica\" che organizza conferenze per insegnanti, attivo fino al 1949\".\" Nel frattempo, stimolata dallo zio Federigo Enriques, legge \"Les \u00c9l\u00e9ments de G\u00e9ometrie\" di Clairaut del 1741, che la induce a modificare radicalmente il proprio modo di insegnare la matematica e in particolare la geometria.\nNel 1948 pubblica la prima di varie edizioni del libro \"Geometria intuitiva\". Nel 1951 entra a far parte della CIEAEM (\"Commissione internazionale per lo studio e il miglioramento dell'insegnamento della matematica\"), fondata l'anno prima da Caleb Gattegno. Della commissione Emma Castelnuovo sar\u00e0 anche presidente dal 1979 al 1981. Per tutta la vita accanto all'insegnamento, sempre nella stessa scuola, ha svolto una continua attivit\u00e0 di ricerca in didattica della matematica, con collaborazioni sia in Italia che all'estero, che ha prodotto oltre cento articoli sulle pi\u00f9 importanti riviste del settore.\nAnche i suoi testi di didattica sono stati tradotti in altre lingue e usati nelle scuole, specialmente dei paesi di lingua spagnola. Nel 1978 e nel 1980 viene inviata dall'UNESCO in Niger per insegnare in una classe corrispondente alla terza media italiana. \u00c8 sepolta nel cimitero del Verano, a Roma, assieme al padre e alla madre, Elbina Enriques Castelnuovo.\nLa didattica.\nLa didattica di Emma Castelnuovo \u00e8 caratterizzata da un approccio che parte dall'osservazione e che mette al centro l'allievo:\nUno dei risultati pi\u00f9 noti del suo modo di insegnare sono le esposizioni di matematica in cui venivano esposti cartelloni e \"apparecchi matematici\" creati dai suoi allievi durante le lezioni - un'esposizione del genere fu prodotta anche al termine della sua esperienza in Niger."}
{"id": "1897723", "revid": "486946", "url": "https://it.wikipedia.org/wiki?curid=1897723", "title": "Stazione di Catania Porto", "text": ""}
{"id": "1897729", "revid": "1782831", "url": "https://it.wikipedia.org/wiki?curid=1897729", "title": "Death by Degrees", "text": "Death by Degrees \u00e8 un videogioco, spin-off della celebre serie di picchiaduro \"Tekken\" con protagonista la \"femme fatale\": Nina Williams. \u00c8 conosciuto anche con il suo titolo pi\u00f9 esteso Tekken's Nina Williams in: Death by Degrees.\nIl character design della protagonista \u00e8 stato interamente disegnato dall'italiano Roberto Ferrari.\nTrama.\nLa protagonista, in questo videogioco creato dalla Namco, \u00e8 nelle vesti di una spia inviata dalla CIA su una nave da crociera con lo scopo di fermare un'organizzazione malavitosa soprannominata \"KOMETA\", collegata a misteriosi avvenimenti nel Triangolo delle Bermuda. Infatti, l'organizzazione \u00e8 al corrente dell'esistenza di un satellite, dal nome in codice \"SALACIA\", capace di far surriscaldare l'intero pianeta sconvolgendone l'ecosistema. Questo \u00e8 possibile solo grazie all'attivazione del satellite il quale \u00e8 in grado di surriscaldare il metano cristallizzato presente nei fondali dell'arcipelago delle Bermuda. L'ideatore di questa scoperta \u00e8 uno scienziato ingaggiato dall'organizzazione che aiuter\u00e0 la donna a fermare i boss di Kometa. \nNina deve infiltrarsi nel covo dei malavitosi come partecipante di un torneo di wrestling che si terr\u00e0 sulla nave stessa, ma la sua copertura non durer\u00e0 a lungo, infatti i boss di Kometa intuiranno le intenzioni di quest'ultima facendola prigioniera. Nina dovr\u00e0 affrontare numerosi nemici che le ostacoleranno la strada, da quelli pi\u00f9 elementari, ai veri e propri boss dell'organizzazione ed avr\u00e0 a disposizione un vasto arsenale di armi ultra-tecnologiche nonch\u00e9 la sua conoscenza delle arti marziali. La donna, inoltre, verr\u00e0 a conoscenza di fatti sempre pi\u00f9 sconcertanti del suo passato e scoprir\u00e0 la ragione che l'ha portata via dalla sorella Anna che incontrer\u00e0 strada facendo e che dimostrer\u00e0 di esserle nemica come in \"Tekken\". \nInoltre ritroveremo Heihachi Mishima, che intralcer\u00e0 Nina mettendo a disposizione di Kometa l'esercito di guerrieri della \"Tekken Force\", abilissimi nel combattimento corpo a corpo e spietati assassini. Nina nella missione non \u00e8 sola, ma ad aiutarla sar\u00e0 un agente dell'MI6. Questo videogioco \u00e8 pieno di effetti speciali e colpi di scena grazie ai quali i giocatori potranno scoprire i segreti nascosti nella vita della protagonista ed inoltre godere dello splendido finale a sorpresa.\nModalit\u00e0 di gioco.\nQuesto gioco non \u00e8 un picchiaduro uno contro uno come abbiamo potuto osservare nelle serie Tekken ma si tratta di un'avventura con un sistema di combattimento a 360 gradi, nella quale i giocatori dovranno sconfiggere folte schiere di nemici, esplorare misteriose ambientazioni e risolvere intricati enigmi, in un immenso ambiente di gioco dove il pericolo la fa da padrone.\nIl sistema di gioco \u00e8 principalmente basato sull'utilizzo di entrambe le levette analogiche del controller. Grazie a questa innovazione, gi\u00e0 vista in Tekken, Nina pu\u00f2 attaccare in tutte le direzioni usando calci, pugni e mosse combinate. Inoltre, come gi\u00e0 citato in precedenza, l'eroina avr\u00e0 a disposizione una vasta scelta di armi, le cui varianti sono raggruppate in due categorie: armi bianche (katane, pugnali, tonfa, ecc.) e armi da fuoco (pistola, mitragliette, fucile, bombe a mano, ecc.). Nina pu\u00f2 anche concentrare le sue forze in un punto ben preciso del corpo del nemico, cos\u00ec da sferrare colpi micidiali nei punti vitali dell'avversario grazie ad un sistema \"bullet time\" a raggi X, attacco nominato \"Critical Strike\", tradotto come \"colpo critico\"."}
{"id": "1897743", "revid": "111812966", "url": "https://it.wikipedia.org/wiki?curid=1897743", "title": "Brahma (pollo)", "text": "Brahma \u00e8 una razza gigante di pollo di origini asiatiche, che prende il nome dal distretto indiano in cui \u00e8 nata. Si tratta di un pollo dalla mole possente e dal piumaggio ricco e morbido, caratterizzato inoltre dalle zampe abbondantemente ricoperte di penne. Esportata per la prima volta nel 1846 in Nord America, la razza ha riscosso in poco tempo un notevole successo in tutto l'Occidente, grazie alla sua bellezza e alla bont\u00e0 delle sue carni. La Brahma ha contribuito enormemente alla creazione di molte razze nate in Europa e Nord America nel corso del XX secolo, ma oggi \u00e8 principalmente una razza ornamentale e da esposizione, e viene allevata esclusivamente per fini estetici e sportivi. \u00c8 una delle razze ornamentali pi\u00f9 famose e allevate al mondo, e ne sono state create parecchie variet\u00e0 di colore.\nOrigini.\nSebbene sia certo che la razza sia nata in Asia, le sue origini rimangono piuttosto controverse. Indubbiamente \u00e8 giunta per la prima volta in America nel 1846, partendo dal porto di Lukipoor, alle foci del fiume Brahmaputra, nel Bengala Orientale. La razza sarebbe nata in India, e pi\u00f9 precisamente nel distretto di Brahama Pootra, nella localit\u00e0 di Grey Chittagong; tuttavia alcuni autori sostengono sia nata in Cina. Comunque diversi studi hanno portato alla convinzione che la Brahma sia nata dall'incrocio tra la Croad Langscan e la Combattente Malese, una nota razza combattente orientale; anche per le somiglianze che ha con queste ultime.\nUna volta arrivati in America, vari nomi furono affibbiati alla razza in omaggio al luogo d'origine: Chittagong, Brahama Pootra, e infine semplicemente Brahma. Nel 1853 G. F. Burnham di Boston invi\u00f2 alla Regina Vittoria, come omaggio, un gruppo di polli, che divennero i primi Brahma a toccare suolo britannico. Nello stesso anno questi volatili arrivarono anche in Francia e da l\u00ec, grazie al Console Geisse, anche in Germania, a Norimberga.\nGrazie alla bellezza del suo piumaggio, alle dimensioni notevoli, superiori a tutti polli fino a quel momento allevati in Europa e America, ma anche grazie alla finezza delle sue carni, entusiasm\u00f2 velocemente moltissimi allevatori, che la resero oggetto di allevamento, selezione e incroci con altri polli. Secondo alcuni autori questo intenso lavoro di selezione avrebbe portato alla nascita di due razze ben distinte: la Brahma e la Cocincina, che in origine avrebbero avuto tratti in comune. Alcuni infatti sostengono che inizialmente la Brahma avesse la cresta semplice. In ogni caso gli incroci operati con altre razze hanno portato la Brahma allo stato attuale, che per\u00f2 \u00e8 ben diverso da quello originale (sorte simile a quella della Cocincina).\nCaratteristiche morfologiche.\nLa Brahma appartiene alla categoria delle razze asiatiche, e come tale presenta una costituzione grossa e imponente, integrata da un piumaggio abbondante e morbido.\nColorazioni.\nLa razza \u00e8 stata selezionata in diverse variet\u00e0 di colore, che spesso variano da Paese a Paese. Le pi\u00f9 famose sono la \"bianco columbia\" e la \"perniciata argento a maglie nere\", definite rispettivamente in inglese \"light\" e \"dark\" (o \"inversa\"). Da queste due variet\u00e0 sono state create molte varianti: \"bianca columbia blu\", \"fulva columbia\", \"fulva columbia blu\", \"perniciata maglie nere\", \"perniciata maglie blu\". Altre variet\u00e0 sono la \"bianca\", la \"nera\", la \"blu\" e la \"sparviero\".\nQualit\u00e0.\nLa Brahma ha riscosso molto successo come pollo ornamentale perch\u00e9 \u00e8 molto rustica, perci\u00f2 si adatta a diverse condizioni climatiche e ambientali. Inoltre ha un carattere fiducioso e affettuoso, per cui pu\u00f2 diventare un perfetto animale da compagnia. Sono polli abbastanza inetti al volo, perci\u00f2 i trespoli su cui si appollaieranno la notte devono essere posti in basso nel pollaio, e il recinto esterno pu\u00f2 essere alto anche solo 50 centimetri. Sono animali tranquilli e pacifici, per cui possono essere lasciati liberi nel giardino. Gli spazi di cui hanno bisogno sono ampi solo a causa della loro mole gigante, altrimenti non necessitano di spazi aperti in cui correre e scorrazzare liberamente. L'harem del gallo \u00e8 costituito da poche femmine, viste le sue dimensioni, le quali diventano chiocce affidabilissime, anche se la loro produzione di uova \u00e8 relativamente bassa. Le uova sono piccole, a dispetto della loro mole, e di colore bruno, ma le galline depongono anche in inverno.\nL'impennamento e la crescita di questi polli \u00e8 molto lento, come in tutte le grandi razze asiatiche, e l'et\u00e0 adulta viene raggiunta da un gallo ad un anno e mezzo di vita. Di contro, la loro vita \u00e8 molto breve, e solitamente non supera i cinque anni di vita. Gli allevatori dovranno incubare le uova almeno un anno prima se vorranno esporre nelle mostre i loro esemplari in un aspetto ottimale."}
{"id": "1897747", "revid": "77332", "url": "https://it.wikipedia.org/wiki?curid=1897747", "title": "Creditore", "text": ""}
{"id": "1897750", "revid": "767487", "url": "https://it.wikipedia.org/wiki?curid=1897750", "title": "Belleville (New Jersey)", "text": "Belleville \u00e8 un comune degli Stati Uniti d'America, nella Contea di Essex, nello Stato del New Jersey. Secondo il censimento del 2007 la citt\u00e0 conta 34.044 abitanti, comprende un'area di 8,8\u00a0km\u00b2 ed ha una densit\u00e0 di 4.148,4 ab. per km\u00b2.\nStoria.\nBelleville divenne comune l'8 aprile 1839 da porzioni di Bloomfield; parte del territorio fu usata per il comune di Woodside (creato nel 1869 e dissolto nel 1871) e parte per il comune di Franklin (ora Nutley). Il comune di Belleville fu dissolto nel 1876 e ricreato nel 1910."}
{"id": "1897752", "revid": "76963", "url": "https://it.wikipedia.org/wiki?curid=1897752", "title": "Alex Karras", "text": "\u00c8 morto nel 2012, all'et\u00e0 di 77 anni, per una malattia renale. Nel 2020 \u00e8 stato introdotto nella Pro Football Hall of Fame.\nFootball americano e wrestling.\nFiglio di un dottore morto quando aveva 13 anni, Karras fu scelto dai Detroit Lions nel Draft NFL 1958. Tuttavia, prima ancora di firmare coi Lions, sottoscrisse un contratto da wrestler professionista per i sei mesi in cui non era impegnato con la squadra. Questo doppio ingaggio dur\u00f2 per una stagione.\nNel 1963 rimase coinvolto in uno scandalo: la NFL lo accus\u00f2 di scommettere sulle gare del campionato e lui e Paul Hornung, giocatore dei Green Bay Packers, furono sospesi per una stagione.\nDurante quell'anno di esilio, Karras torn\u00f2 al wrestling. Nel marzo del 1964 sia lui che Hornung furono reintegrati dalla Federazione. Nel primo incontro giocato dopo il rientro, Karras fu chiamato dall'arbitro per il lancio della monetina. Lui rifiut\u00f2 di scegliere pronunciando le parole: \"Mi spiace, signore, ma a me non \u00e8 permesso scommettere\".\nRimase poi coi Lions fino al 1970, quando un infortunio ne compromise le prestazioni e la squadra lo sciolse dal contratto nella pre-stagione del 1971.\nNella sua carriera da giocatore di football ha collezionato 161 presenze nella NFL, 4 convocazioni per il Pro Bowl ed \u00e8 stato inserito nella formazione ideale della NFL degli anni 1960, scelta dalla Pro Football Hall of Fame.\nRecitazione.\nLa sua prima apparizione davanti alla macchina da presa risale al 1968, quando interpret\u00f2 s\u00e9 stesso in \"Paper Lion\" di Alex March.\nIl personaggio cinematografico che lo rese pi\u00f9 famoso fu per\u00f2 quello di Mongo in \"Mezzogiorno e mezzo di fuoco\" (1974) di Mel Brooks. Tra gli altri suoi film, si possono ricordare \"Ormai non c'\u00e8 pi\u00f9 scampo\" (1980), \"Victor Victoria\" (1982), \"Porky's - Questi pazzi pazzi porcelloni\" (1982), \"Due vite in gioco\" (1984).\nKarras partecip\u00f2 inoltre a diverse serie televisive, tra le quali \"Webster\", in cui interpret\u00f2 George Papadopolis, il padre adottivo dell'orfano di colore Webster Long (Emmanuel Lewis). Nella serie, di cui furono girati 150 episodi dal 1983 al 1989, Karras ebbe come partner femminile l'attrice Susan Clark, che spos\u00f2 nel 1980 e dalla quale nello stesso anno ebbe una figlia, Kathy.\nDalla prima moglie, Ivalyn Joan Jurgensen, con cui fu sposato dal 1958 al 1975, ebbe altri cinque figli."}
{"id": "1897753", "revid": "287204", "url": "https://it.wikipedia.org/wiki?curid=1897753", "title": "Jerome Lejeune", "text": ""}
{"id": "1897759", "revid": "1243", "url": "https://it.wikipedia.org/wiki?curid=1897759", "title": "Ferrovia Venezia-Padova-Bologna", "text": ""}
{"id": "1897761", "revid": "125835873", "url": "https://it.wikipedia.org/wiki?curid=1897761", "title": "Prefissi telefonici dei cellulari italiani", "text": "Alle origini della telefonia mobile i prefissi telefonici cellulari italiani sono stati assegnati con criteri precisi e definiti che servivano a identificare l'operatore e il tipo di utente. Dal 2002, con l'introduzione della portabilit\u00e0 del numero mobile, il prefisso non ebbe pi\u00f9 tale valore informativo. Per ovviare alla problematica, in seguito dell'attuazione del piano di numerazione nazionale, la delibera 26/08/CIR dell'Autorit\u00e0 per le garanzie nelle comunicazioni implement\u00f2 per tutti gli operatori il prefisso 456 che, anteposto al numero di telefono di un utente, consente di sapere se il numero in questione \u00e8 gestito dallo stesso operatore di chi effettua l'interrogazione."}
{"id": "1897764", "revid": "1305772", "url": "https://it.wikipedia.org/wiki?curid=1897764", "title": "La vera questua", "text": "La vera questua. Analisi critica di un'inchiesta giornalistica \u00e8 un libretto, scritto da Umberto Folena ed allegato al quotidiano \"Avvenire\" del 26 luglio 2008.\nIl libro \u00e8 nato dal dibattito suscitato dall'inchiesta di Curzio Maltese per il quotidiano \"la Repubblica\", e dalla successiva pubblicazione del libro \"La questua\", sui costi della Chiesa cattolica a carico dei cittadini e dello Stato italiano, come l'otto per mille o l'ora di religione a cui il giornale cattolico Avvenire ha di volta in volta risposto sul suo quotidiano e anche online.\nLa tiratura complessiva di Avvenire il giorno di uscita del libretto \u00e8 stata di 150.000 copie."}
{"id": "1897770", "revid": "1543377", "url": "https://it.wikipedia.org/wiki?curid=1897770", "title": "Domenico Colessa", "text": "Vita.\nDomenico Colessa fu un brigante del XVII secolo operante in un territorio che oggi \u00e8 compreso nel basso Lazio, ma allora facente parte dell'antica regione di Terra di Lavoro del Regno di Napoli, dominato in quel tempo dagli spagnoli.\nPapone fu coinvolto nella rivolta napoletana del 1647-1648 capeggiata da Masaniello. La sua banda, di 8.000 uomini, occup\u00f2 diversi paesi della regione come Sessa e Francolise, contrastando con successo e per molto tempo le truppe del vicer\u00e9 spagnolo. La rivolta di Colessa termin\u00f2 dopo un anno, nel 1648, quando fu catturato a Rieti e condannato a morte. La sentenza fu eseguita il 26 agosto 1648, sulla piazza del Mercato a Napoli, mediante \u201carrotamento e squartamento\u201d. Il capo fu condotto a Sora mentre le restanti membra furono appese alle porte di Caprile (Roccasecca) e dei paesi vicini, dove restarono per parecchio tempo a testimoniare quale fosse la fine riservata a coloro che si arrogano il diritto di comandare popoli e sottomettere terre, sostituendosi alla legittima autorit\u00e0."}
{"id": "1897775", "revid": "289247", "url": "https://it.wikipedia.org/wiki?curid=1897775", "title": "Corona romana", "text": ""}
{"id": "1897778", "revid": "1629429", "url": "https://it.wikipedia.org/wiki?curid=1897778", "title": "Trapezio (circo)", "text": "Trapezio \u00e8 il nome collettivo con il quale vengono indicati una serie di apparati utili per gli esercizi aerei di un tipo di acrobati denominati appunto \"trapezisti\". Tali esercizi sono prevalentemente, ma non indispensabilmente, legati agli spettacoli del circo. Generalmente per trapezio si intende anche la sola barra metallica sospesa a mezz'aria da due cavi tenuti ad un sostegno pi\u00f9 in alto.\nTipi di trapezio.\nEsistono diversi tipi di esercizio eseguibili al trapezio, che normalmente variano in funzione alla modalit\u00e0 di esecuzione o al numero di acrobati coinvolti. Fra le forme pi\u00f9 comuni di trapezio si possono segnalare:\nTrapezio statico.\n\u00c8 un tipo di trapezio, in cui gli acrobati si muovono intorno alla barra ed alle corde, che stanno per lo pi\u00f9 sempre nello stesso punto. La difficolt\u00e0 del trapezio statico \u00e8 far sembrare ogni movenza quanto pi\u00f9 aggraziata possibile. Per tale ragione gli artisti del trapezio statico devono essere dotati di una considerevole forza fisica.\nTrapezio altalena.\nIn questo caso il trapezio funge da altalena e l'acrobata parte da una posizione statica per eseguire i propri esercizi utilizzando il movimento del trapezio. Molti esercizi sono possibili soltanto con il trapezio altalena, e sono notevolmente pi\u00f9 difficili di quelli eseguibili con il trapezio statico.\nTrapezio volante.\nL'esercizio dell'acrobata nel trapezio volante consiste nel prendere al volo la barra del trapezio e saltare da una piattaforma posta a notevole altezza, per poi prendere al volo un secondo trapezio, cogliendo l'esatto momento il cui i due trapezi permettono all'acrobata di saltare da uno all'altro. Una variante piuttosto comune in questo tipo di esercizio \u00e8 quella in cui l'acrobata non si lancia da solo sul secondo trapezio, ma viene preso al volo da un secondo performer (detto \"catcher\"), che si tiene sulla barra del trapezio sfruttando le proprie gambe. In questo tipo di esercizio gli acrobati raramente pesano pi\u00f9 di 68\u00a0kg, per evitare di danneggiare le spalle del \"catcher\", che deve sostenere con la propria forza il peso dell'altro acrobata. Considerando la difficolt\u00e0 dell'esercizio il trapezio volante \u00e8 eseguito sopra una rete, o sull'acqua in esibizioni speciali.\nInventore del trapezio volante fu Jules L\u00e9otard, che rimase anche uno degli artisti pi\u00f9 famosi in questa attivit\u00e0, al punto da ispirare nel 1867 la canzone \"The Daring Young Man on the Flying Trapeze\" di George Leybourne. Altro performer rimasto molto famoso in questa disciplina \u00e8 il messicano Alfredo Codona, che negli anni venti sett\u00f2 gli standard e gli stili di questa disciplina.\nTrapezio \"Washington\".\nAnche conosciuto come \"trapezio pesante\" \u00e8 una variante sia del trapezio statico che di quello altalena, in cui l'acrobata esegue i propri esercizi rimanendo in equilibrio di testa sulla barra.\nTrapezio danza.\nTipo di trapezio, montato a bassa altezza, ed utilizzato soprattutto da ballerini, anzich\u00e9 acrobati, che si esibiscono in coreografie aeree. Le funi del trapezio spesso sono sfruttate per permettere ai trapezisti di ruotare su s\u00e9 stessi.\nTrapezio doppio.\nVariazione del trapezio statico o del trapezio altalena, vede esibirsi due acrobati contemporaneamente sullo stesso trapezio.\nTrapezio multiplo.\nCome il precedente, ma con un numero variabile di acrobati che si esibiscono insieme, formando diverse figure in aria."}
{"id": "1897780", "revid": "116849135", "url": "https://it.wikipedia.org/wiki?curid=1897780", "title": "Corona navale", "text": "La corona navale (latino: \"corona navalis\" o \"corona classica\", da \"classis\", cio\u00e8 flotta), detta anche corona rostrata, era una corona utilizzata come onorificenza della Repubblica e dell'Impero, spettante a chi avesse per primo arrembato una nave nemica o ad un ammiraglio vittorioso che avesse distrutto la flotta avversaria.\nSi trattava dunque di due premi distinti, ma non risulta chiaro se si trattasse di due corone distinte o di un unico tipo di corona assegnato per due eventi distinti.\nOggid\u00ec, la \"corona classica\", risulta essere il simbolo marinaro di quanti,in possesso dei pi\u00f9 alti titoli professionali, esercitano, su \"navi\", il \"comando in mare\".\nI galloni di grado dei \"comandanti di nave\" sono contrassegnati da una \"corona classica\" quale elemento onorifico testimoniante il di loro grado e la loro alta funzione.\nCaratteristiche della corona navale.\nRealizzata in oro a foggia di corona muraria, cio\u00e8 con l'aspetto di cinta muraria di una citt\u00e0, ma recava tutt'intorno, simbolicamente dei rostri di navi (questo, quantomeno, sembrava sicuramente valere per la \"corona rostrata\", nel caso si trattasse di una corona distinta da quella \"navale\").\nVirgilio, nell'Eneide considera i due premi congiuntamente in un'unica frase \"tempora navali fulgent rostrata corona\", non aiutandoci quindi a discernere sulla questione dell'esistenza di un'unica corona o piuttosto di due.\nIl primo a ricevere la corona navale sarebbe stato Marco Atilio Regolo nel 257 a.C. per la vittoriosa battaglia di Capo Ecnomo nella prima guerra punica, successivamente ne furono insigniti Marco Terenzio Varrone, che l'avrebbe ricevuta nel 67 a.C. da Pompeo Magno per i suoi meriti nella guerra contro i pirati, e Marco Vipsanio Agrippa per la sua vittorio su Sesto Pompeo nel 36 a.C. nella battaglia di Nauloco. L'uso avrebbe ripreso la tradizione ateniese di donare corone d'oro in premio per i servizi nella flotta.\nAraldica.\nLa corona navale \u00e8 utilizzata anche in araldica e in particolare nell'araldica civica italiana, dove compare nello stemma della Marina Militare. In tale versione la corona ha aspetto di corona turrita con rostri e \u00e0ncora.\nCuriosit\u00e0.\nLa corona navale, come innanzi detto, conferita solo a tre valentissimi comandanti di flotta, ancor oggi - come lo fu per i nostri lontani antenati - rappresenta l'onorifica insegna a riconoscimento delle pi\u00f9 elevate capacit\u00e0 relative al comando ed alla condotta delle navi in mare."}
{"id": "1897781", "revid": "1172181", "url": "https://it.wikipedia.org/wiki?curid=1897781", "title": "Imperial College London", "text": "L'Imperial College London (ufficialmente Imperial College of Science, Technology and Medicine) \u00e8 un'universit\u00e0 britannica fondata nel 1907, situata a Londra nel distretto di South Kensington. \u00c8 specializzata in scienze, ingegneria, medicina e economia aziendale (con l'Imperial College Business School). L'universit\u00e0 ha 14 premi Nobel, 3 medaglie Fields e 74 Fellows della Royal Society. I contributi dell'universit\u00e0 alla societ\u00e0 includono la scoperta della penicillina, gli sviluppi nell'olografia e nelle fibre ottiche.\nL'Imperial College \u00e8 costantemente classificato tra le migliori universit\u00e0 del mondo. Nel 2018, Imperial \u00e8 stata considerata la seconda universit\u00e0 pi\u00f9 selettiva dal punto di vista accademico nel Regno Unito in base alla media alla fine degli esami di secondo ciclo dei suoi studenti, in tutti i sistemi educativi. \nIl College \u00e8 stato inizialmente uno dei componenti dell'Universit\u00e0 di Londra, prima di diventare un'istituzione indipendente in occasione del suo centenario, nel 2007. Sotto la guida del Alberto di Sassonia-Coburgo-Gotha, la Regina Vittoria ha posto la prima pietra di l'Imperial Institute nel 1888. L'universit\u00e0 \u00e8 stata fondata nel 1907. \u00c8 membro della European League of Research Universities dal 1 gennaio 2010. L'Imperial \u00e8 anche un membro del Russell Group, il G5, l'Associazione dei Universit\u00e0 del Commonwealth e del Triangolo d'Oro.\nStoria.\nLa nascita dell'ente la si deve ad Alberto di Sassonia-Coburgo-Gotha, il quale nel 1851 fece costruire un'intera area dedicata alla cultura, comprendente l'Imperial institute, il museo di storia naturale, la Royal Albert Hall e il Victoria and Albert Museum.\nNel 1907, l'Imperial College fu istituito fondendo il Royal College of Science, la Royal School of Mines e il City and Guilds of London Institute. La scuola di medicina \"St Mary's Hospital Medical School\" fu aperta nel 1988, mentre nel 2004 fu inaugurata la Business school.\nStruttura.\nIl college \u00e8 organizzato nelle seguenti facolt\u00e0:\nLa scuola di medicina dell'ente collabora con gli ospedali di Londra che vengono per l'insegnamento clinico universitario e la ricerca medica. L'Imperial College possiede e gestisce oltre trenta dormitori ad Ascot, Ealing, Wye e nel centro di Londra. Ogni campus \u00e8 provvisto di una propria biblioteca, fra queste la Fleming di St Mary's.\nIl sito originale dell'Imperial Institute e sede principale del college \u00e8 campus di South Kensington. Al suo interno si svolgono la maggior parte degli insegnamenti e delle attivit\u00e0 di ricerca. Ospita la Business school, la Royal school of mines e il Royal college of science. \u00c8 anche il sito originale dell'Imperial Institute, la cui Queen's Tower si trova nel cuore del campus e si affaccia sul Queen's Lawn.\nIl campus ha molti ristoranti e caffetterie gestiti dal college e contiene gran parte degli alloggi per studenti del college, inclusi i Prince's Garden Halls e Beit Hall. A nord, a breve distanza, si trovano i Kensington Gardens e Hyde Park, con spazi verdi e impianti sportivi.\nUn secondo campus \u00e8 ubicato a White City, a ovest del campus principale, comprende un centro di innovazione, strutture di ricerca, nonch\u00e9 alloggi post-laurea per gli studenti. Nel 2018 il dipartimento di chimica vi ha trasferito gran parte della sua ricerca sulle scienze molecolari.\nSilwood Park \u00e8 un campus post-laurea situato nel villaggio di Sunninghill vicino a Ascot nel Berkshire. Il campus comprende un centro per la ricerca e l'insegnamento in ecologia, evoluzione e conservazione, disposto su cento ettari, comprendente un parco per la sperimentazione diretta."}
{"id": "1897782", "revid": "17813786", "url": "https://it.wikipedia.org/wiki?curid=1897782", "title": "Imperial College", "text": ""}
{"id": "1897785", "revid": "132266", "url": "https://it.wikipedia.org/wiki?curid=1897785", "title": "La vera questua. Analisi critica di un'inchiesta giornalistica", "text": ""}
{"id": "1897787", "revid": "244687", "url": "https://it.wikipedia.org/wiki?curid=1897787", "title": "Grande Balzo in avanti", "text": ""}
{"id": "1897794", "revid": "155136", "url": "https://it.wikipedia.org/wiki?curid=1897794", "title": "Corona Ossidionale", "text": ""}
{"id": "1897797", "revid": "155136", "url": "https://it.wikipedia.org/wiki?curid=1897797", "title": "Corona Navale", "text": ""}
{"id": "1897798", "revid": "155136", "url": "https://it.wikipedia.org/wiki?curid=1897798", "title": "Corona turrita", "text": ""}
{"id": "1897800", "revid": "3831", "url": "https://it.wikipedia.org/wiki?curid=1897800", "title": "Castello Normanno-Svevo (San Nicandro Garganico)", "text": ""}
{"id": "1897801", "revid": "17946", "url": "https://it.wikipedia.org/wiki?curid=1897801", "title": "Annunci gratuiti", "text": ""}
{"id": "1897806", "revid": "729019", "url": "https://it.wikipedia.org/wiki?curid=1897806", "title": "Volvo Duett", "text": "La Volvo 445 Duett \u00e8 la versione familiare del modello \"PV 444\" e venne introdotta dalla Volvo il 4 giugno 1953.\nIl contesto.\nDopo aver reso disponibile a carrozzerie e allestitori la versione solo chassis della sua nuova berlina presentata nel 1947, la casa automobilistica svedese decise di produrre in proprio questa versione, ai tempi non ancora molto diffusa e che negli anni successivi sar\u00e0 destinata a far conoscere Volvo nel mondo.\nAnche il nome scelto, \"Duett\", voleva ricordare al pubblico la possibilit\u00e0 di utilizzare il veicolo nella duplice funzione di mezzo da lavoro con una possibilit\u00e0 di carico maggiore rispetto alla classica berlina, senza perdere per\u00f2 la possibilit\u00e0 dell'uso classico di una autovettura.\nDella PV la Duett manteneva il frontale, gli interni e le sospensioni anteriori, mentre le sospensioni posteriori erano invece a balestra.\nDurante la sua carriera ebbe le sigle di PV445 (derivata dalla PV444) e P210 (derivata dalla PV544). Le due versioni seguirono gli sviluppi estetici e di motorizzazioni delle PV da cui derivavano.\nUsc\u00ec di produzione l'11 febbraio 1969, quasi quattro anni dopo la versione berlina da cui era nata, e fu sostituita dalla Volvo 145 Express che era in produzione ormai da un paio di anni e che derivata a sua volta dalla berlina Volvo 144.\nFra le peculiarit\u00e0 della \"Duet\" vi fu quella di essere utilizzata per lungo tempo quale modello principale scelto per la conversione in EPA-traktor, un particolare tipo di veicolo derivato dalla fusione tra un trattore ed un Pick-up, sviluppato in Svezia durante il Ventesimo secolo."}
{"id": "1897808", "revid": "4711", "url": "https://it.wikipedia.org/wiki?curid=1897808", "title": "T. J. Ford", "text": ""}
{"id": "1897809", "revid": "17946", "url": "https://it.wikipedia.org/wiki?curid=1897809", "title": "Classifieds", "text": ""}
{"id": "1897812", "revid": "339392", "url": "https://it.wikipedia.org/wiki?curid=1897812", "title": "Serie C rugby", "text": ""}
{"id": "1897813", "revid": "729019", "url": "https://it.wikipedia.org/wiki?curid=1897813", "title": "Torre Calarossa", "text": "La Torre Calarossa \u00e8 una torre costiera situata nel comune di San Nicandro Garganico presso l'omonima baia costruita a difesa delle coste del nord del Gargano. Ridotta a un rudere, sono ancora visibili due imponenti pareti, quella rivolta a nord e quella rivolta a ovest.\nStoria.\nFu costruita nel 1569 durante il rafforzamento di difesa delle coste dell'Adriatico meridionale ad opera del vicer\u00e9 spagnolo don Pedro di Toledo.\nNessun documento parla nello specifico di questa torre, fatta eccezione per uno schizzo del 1594 ad opera del Gambacorta.\nDescrizione.\nIl toponimo \u00e8 probabilmente dovuto al carattere morfologico della costa, con scogli ricchi di ferrite, componente ferrosa che conferisce alla pietra il colore rossiccio. \u00c8 conosciuta come una torre a tre caditoie (quindi pi\u00f9 piccola della vicina Torre Mileto e viene citata come tale anche in qualche saggio sulle torri costiere del Gargano anche se dati di recenti rilievi e misurazioni, sviluppano una ricostruzione della torre, che risulta essere a cinque caditoie.\nLe misurazioni effettuate nel 2016 hanno interessato anche i manufatti interessati dal crollo, relazionandoli con le dimensioni dell'edificio. Quindi partendo dal rilievo di un pezzo della caditoia d'angolo ancora in situ, e rilevando, in seguito, l'interasse di ogni caditoia con la misurazione di un'altra parte di caditoia interessata dal crollo, si \u00e8 simulato su pianta cartacea il ripristino di ogni singolo pezzo: le misurazioni corrispondenti a tre caditoie coprirono il lato effettivamente misurabile rimasto in piedi ed esposto a Ovest.\nCollegamenti esterni.\nGargano da Scoprire - Team speleologico ARGOD"}
{"id": "1897815", "revid": "1543377", "url": "https://it.wikipedia.org/wiki?curid=1897815", "title": "Dru Hill", "text": "I Dru Hill sono un gruppo musicale statunitense, molto popolari durante la fine degli anni novanta, il cui repertorio include musica R&amp;B, soul e gospel. Formatisi a Baltimora (Maryland) ed attivi dal 1992, i Dru Hill nella loro carriera hanno registrato sette brani diventati notevoli successi negli Stati Uniti, di cui tre numero uno nella classifica R&amp;B (\"In My Bed\", \"Never Make a Promise\", e \"How Deep is Your Love\").\nTamir \"Nokio\" Ruffin \u00e8 il fondatore del gruppo ed il leader. Altri componenti del gruppo sono Mark \"Sisq\u00f3\" Andrews, Larry \"Jazz\" Anthony, e James \"Woody Rock\" Green. Sotto contratto con la Island Records i Dru Hill pubblicarono due album di notevole successo, prima di separarsi per un periodo dal 1999 al 2002, durante il quale sia Sisq\u00f3 che Woody hanno pubblicato album da solisti. L'album di \"Soul Music\" di Woody fu un successo moderato nell'industria della musica gospel, Mentre \"Unleash the Dragon\" di Sisq\u00f3, ed il suo singolo \"Thong Song\" ottennero una grossa popolarit\u00e0, lanciando definitivamente la carriera da solista di Sisq\u00f3.\nNel 2002, il gruppo si \u00e8 riunito sotto l'etichetta Def Soul e con l'aggiunta di un quinto membro, Rufus \"Scola\" Waller, e ha pubblicato un nuovo album: \"Dru World Order\". Nel 2008 Scola ha lasciato il gruppo, senza che sia stato mai chiarito il reale motivo, mentre Woody ha dichiarato di voler proseguire la propria carriera nel mondo della musica gospel, ed \u00e8 stato rimpiazzato da Tao."}
{"id": "1897819", "revid": "599013", "url": "https://it.wikipedia.org/wiki?curid=1897819", "title": "Ji\u0159\u00ed Z\u00eddek", "text": "\u00c8 il primo ceco in assoluto ad aver giocato in NBA. Vi esord\u00ec nel 1995 (anno in cui venne scelto al Draft) con gli Charlotte Hornets."}
{"id": "1897822", "revid": "4175", "url": "https://it.wikipedia.org/wiki?curid=1897822", "title": "Serie A 1956-1957 (rugby a 15)", "text": "La serie A 1956-57 fu il 27\u00ba campionato nazionale italiano di rugby a 15 di prima divisione.\n in in due fasi: una prima su quattro gironi (tre gironi, quelli settentrionali e centro-settentrionali, di 7 squadre ciascuno, quello centro-meridionale da 8) e una seconda a due gironi sostitutivi della semifinale, le prime classificate di ciascuno dei quali disputarono la finale in gara di andata e ritorno.\nTale edizione vide l'esordio in serie A di numerose compagini: il , il , il e soprattutto le , gruppo sportivo dell'allora Pubblica Sicurezza, di stanza a Padova, che nei successivi anni si impose sulla scena rugbistica nazionale con 4 titoli consecutivi, prima di fare capo a Milano e, attualmente, a Roma.\nLo scudetto fu vinto dal , che cos\u00ec si aggiudic\u00f2 il suo terzo titolo nazionale, sconfiggendo con un complessivo 20-3 il nella doppia finale (3-3 a Torino e 17-0 a Parma).\nFormula del torneo.\nLa modalit\u00e0 di svolgimento del torneo fu la seguente:"}
{"id": "1897824", "revid": "1543377", "url": "https://it.wikipedia.org/wiki?curid=1897824", "title": "Scary Monsters (and Super Creeps)", "text": "Scary Monsters (and Super Creeps) \u00e8 il quattordicesimo album discografico del cantante inglese David Bowie, pubblicato nel 1980 dalla RCA Records e ristampato su Compact Disc per la prima volta nel 1984.\nIl disco.\nL'album, l'ultimo con la RCA, \u00e8 il primo lavoro di Bowie dopo la cosiddetta trilogia berlinese del periodo '77-'79, composta dai tre album \"Low\", \"Heroes\" e \"Lodger\". Sebbene considerata rilevante dal punto di vista artistico, la trilogia non aveva ottenuto altrettanto successo commerciale, mentre con \"Scary Monsters\" Bowie raggiunge quello che il biografo David Buckley ha definito \"l'equilibrio perfetto\". Alla sua uscita la stampa specializzata recens\u00ec molto positivamente il nuovo album che raggiunse la vetta delle classifiche inglesi.\nAd eccezione della interpretazione di \"Kingdom Come\", brano di Tom Verlaine del 1979, tutte le tracce sono accreditate al solo Bowie, al contrario dei brani della trilogia berlinese, molti dei quali sono firmati a due mani con Brian Eno, che non \u00e8 presente in \"Scary Monsters\" nemmeno tra i musicisti.\nDa notare il ritorno alla collaborazione con il chitarrista Robert Fripp, assente nel precedente \"Lodger\", e con Roy Bittan, pianista della E Street Band di Bruce Springsteen, che aveva gi\u00e0 collaborato con Bowie in \"Station to Station\" del 1976.\n\"Scary Monsters\" ha avuto diverse riedizioni in formato CD, comprese quelle del 1992 e del 1996 che contenevano quattro tracce bonus: una versione acustica di \"Space Oddity\" registrata nel 1979, una versione inedita (sempre del 1979) di \"Panic in Detroit\", \"Crystal Japan\" e \"Alabama Song\", le ultime due uscite come singoli nel 1980 rispettivamente in Giappone e nel Regno Unito. Tali riedizioni uscirono nel 1992 in Europa per la EMI ed in America per la Rykodisc, e nel 1996 in Giappone per la Toshiba Emi. Tutte le edizioni precedenti e successive comprendevano esclusivamente i brani originali.\nTemi e stile.\nStando alle affermazioni del co-produttore Tony Visconti, con \"Scary Monsters\" Bowie voleva abbandonare le sperimentazioni musicali e puntare sullo sviluppo di testi e melodie prima della registrazione, piuttosto che improvvisare le melodie in studio e aggiungere le parole in un secondo tempo.\nL'uscita dell'album venne anticipata dal singolo \"Ashes to Ashes\", che un mese prima dell'LP riscosse un notevole successo raggiungendo la vetta delle classifiche inglesi. Costruito sul tema orecchiabile della \"guitar synth\" di Chuck Hammer, il brano, diventato un classico di Bowie, riprende il personaggio di Major Tom, l'astronauta protagonista di \"Space Oddity\".\nNonostante la struttura sontuosa del brano, il sound dell'intero album venne descritto dalla critica come pi\u00f9 stridente \u2013 e la visione di David Bowie del mondo pi\u00f9 disperata \u2013 di quanto aveva pubblicato dai tempi di \"Diamond Dogs\" (1974). Ne sono esempio \"It's No Game (No. 1)\", brano hard-rock che apre il disco e vede la presenza di alcune voci femminili giapponesi, la veloce \"title track\", con delle notevoli percussioni e con l'accento finto-cockney di Bowie, il secondo singolo \"Fashion\", anch'esso come \"Ashes to Ashes\" accompagnato da un videoclip, e \"Scream Like a Baby\", una storia di prigionia politica.\nA parte \"Ashes to Ashes\", \"Teenage Wildlife\" \u00e8 forse la canzone con il testo pi\u00f9 personale. Accompagnato da un tema musicale che deve molto alla classica \"Heroes\", Bowie in questo caso sembra rivolgersi coraggiosamente ai suoi \"figliocci\" post-punk (ad esempio Gary Numan):\nLa RCA lanci\u00f2 \"Scary Monsters\" nel settembre del 1980 con la scritta promozionale \"Often Copied, Never Equalled\" (\"Spesso Imitato, Mai Uguagliato\"), un riferimento diretto agli artisti New wave che Bowie ha ispirato nel corso degli anni.\nAccoglienza e riconoscimenti.\nUscito il 12 settembre 1980 nel Regno Unito, \"Scary Monsters (and Super Creeps)\" raggiunse la vetta delle classifiche del Regno Unito appena due settimane dopo e rimase nelle \"charts\" per 32 settimane, conquistando il disco platino.\nL'album ricevette anche un'ottima accoglienza da parte della stampa specializzata: il \"Melody Maker\" lo defin\u00ec \"un ingresso paurosamente emozionante negli anni ottanta\" e \"Billboard Magazine\" \"l'LP di Bowie pi\u00f9 accessibile e commercialmente riuscito finora\". La posizione numero 12 nelle \"charts\" americane rappresent\u00f2 il risultato migliore dai tempi di \"Low\", tre anni prima, mentre l'ultima volta che Bowie aveva raggiunto la prima posizione nelle classifiche britanniche era stato con \"Diamond Dogs\", nel 1974. L'album ebbe inoltre un notevole successo in tutta Europa, in Giappone ed in Australia, paese in cui raggiunse il primo posto nella classifica degli album.\nNonostante la celebrit\u00e0 ed il pi\u00f9 vasto successo commerciale che Bowie raggiunger\u00e0 negli anni a venire, in particolare con il successivo album in studio \"Let's Dance\" del 1983, alcuni critici considerano \"Scary Monsters\" \"il suo ultimo grande album\", il \"punto di riferimento\" per ogni suo lavoro successivo.\nNel 2000, \"Q magazine\" ha piazzato \"Scary Monsters\" alla posizione numero 30 nella lista dei 100 migliori album britannici di sempre.\nCopertina.\nLa copertina di \"Scary Monsters\" vede David Bowie vestito in stile Pierrot, come appare nel video di \"Ashes to Ashes\"; questo \"look\" \u00e8 frutto della combinazione tra la fotografia di Brian Duffy ed il disegno di Edward Bell. Il retro della copertina del vinile originale presenta immagini che rimandano agli album della trilogia berlinese e a \"Aladdin Sane\" del 1973."}
{"id": "1897825", "revid": "709565", "url": "https://it.wikipedia.org/wiki?curid=1897825", "title": "Cappuccino (gruppo musicale)", "text": "I Cappuccino sono un gruppo di rock progressivo italiano e funky; in origine il nome era Latins, poi cambiato nel 1972 in \"Expo 80\", ed infine in quello pi\u00f9 noto nel 1975.\nStoria del gruppo.\nI Latins si formano a Roma nel 1964, per iniziativa del chitarrista Vincent Barbera e del pianista Jos\u00e8 Marchese (poi sostituito da Franco Marcangeli) in seguito si aggiunse Gianni Conte, basso e canto e Wilfrid Coppello, batteria. Nel 1972, entrarono nel gruppo due cantanti, Anna Gotti e Giulia Fasolino.\nDopo aver cambiato il nome in Expo 80 (nome che fu attribuito al gruppo dall'avvocato Crocetta, il fondatore del Piper di Roma nonch\u00e9 scopritore e produttore di Patty Pravo e produttore in quel momento di Mia Martini) ottengono un contratto con la Dischi Ricordi e pubblicano due album, Viva Brasil nel 1973 e Samba do Brasil l'anno successivo, che presentano riarrangiamenti in chiave funky e jazz-rock di alcune canzoni brasiliane (samba e bossa nova); il riscontro di pubblico, per\u00f2 \u00e8 scarso.\nAlla Ricordi per\u00f2 hanno modo di conoscere Mia Martini che aveva partecipato alla realizzazione dell'album Viva Brasil, che li chiama per le registrazioni dell'album \u00c8 proprio come vivere nello stesso anno, e nella tourn\u00e9e successiva.\nConoscono inoltre Roberto Dan\u00e9, che decide di produrli portandoli alla Produttori Associati, etichetta per cui collabora, e cambiando il nome del gruppo in Cappuccino.\nIl debutto, con il 45 giri Banana boat no more/Making love (concerns only us two), \u00e8 incoraggiante: il brano (i cui testi in inglese sono scritti da Anna Gotti e Gianni Conte) viene programmato spesso dalla Rai, riscuotendo un buon successo e convincendo l'etichetta a lanciare il gruppo anche negli Stati Uniti, con l'etichetta consociata \"Pausa\" (che sta per Produttori Associati USA).\nL'album, pubblicato nel 1976 (da cui viene tratto il 45 giri Bye bye baby bella ciao/Hava negeela) \u00e8 una miscela di funky, jazz rock e rock progressivo, che vede la collaborazione di Mia Martini; oltre a materiale proprio, vi sono anche canzoni folk riarrangiate.\nLa vicenda artistica del gruppo viene penalizzata dal fallimento, nel 1977, della Produttori Associati (per gli elevati investimenti effettuati dal patron dell'etichetta, Antonio Casetta, per la costruzione degli Stone Castle Studios di Carimate).\nPur non sciogliendosi, i Cappuccino si ritirano dall'attivit\u00e0 discografica, continuando per qualche tempo ad accompagnare dal vivo Mia Martini; nel 1979 aprono un locale jazz nella loro citt\u00e0, \"Il francobollo\", pubblicano ancora un 45 giri per la Ri-Fi (con due canzoni scritte per loro da Gianni Conte Franco Marcangeli e Vincent Barbera).\nTutti i componenti hanno continuato l'attivit\u00e0 anche negli anni ottanta, Anna Gotti dapprima con il gruppo \"Live Movies\" ed in seguito da solista. Franco Marcangeli, Vincent Barbera Wilfrid Coppello e Giulia Fasolino da solisti, Gianni Conte con varie band col suo nome e da solista, nel 1981 stipul\u00f2 un contratto con la Fonit Cetra, che pubblic\u00f2 un singolo con il brano \"TU\" e con il quale partecip\u00f2 a Domenica in con Pippo Baudo, ottenendo un lusinghiero e discreto successo. Attualmente sono ancora in attivit\u00e0 Franco Marcangeli, piano bar e Gianni Conte con l'orchestra \"Manuela Chanel\" della quale \u00e8 socio."}
{"id": "1897827", "revid": "119648609", "url": "https://it.wikipedia.org/wiki?curid=1897827", "title": "Raffaele Cantarella", "text": "Biografia.\nNacque a Mistretta, in provincia di Messina, figlio di Francesco Cantarella ed Eva Rebeck. Trascorse la sua infanzia a Salerno, dove il padre fu a lungo insegnante di latino e greco nelle scuole superiori. La citt\u00e0 di Salerno fu certamente determinante nello sviluppo di un senso di appartenenza alla lunga tradizione classica di cui essa era il prodotto. Il padre inoltre, autore di un'apprezzata antologia catulliana, influenz\u00f2 il figlio nello sviluppo delle sue doti critiche e filologiche. Nel 1920 si laure\u00f2 in Lettere all'Universit\u00e0 degli Studi di Napoli Federico II, dove fu allievo del grecista Alessandro Olivieri (allievo, a sua volta, di Girolamo Vitelli). Si perfezion\u00f2 poi l'anno successivo in Filologia classica all'Istituto di Studi Superiori di Firenze.\nDopo l'insegnamento medio a Salerno, e quello presso il \"Liceo Classico A. Manzoni\" di Mistretta e dopo aver ottenuto la libera docenza in letteratura greca nel 1928, fu direttore dell'\u00abOfficina dei Papiri\u00bb di Ercolano, presso la Biblioteca Nazionale di Napoli, dal 1929 al 1938. Nel 1935 venne incaricato di Filologia classica all'Universit\u00e0 di Napoli. In questi anni pose le basi per il suo successivo lavoro esegetico e scientifico, studiando in particolare Omero e i tragici, con numerose traduzioni, e in prosa e in poesia, restate celebri e ampiamente diffuse tutt'oggi. Si ricordano a questo proposito \"L'edizione polistica di Omero\" (Salerno, 1929) e \"I primordi della tragedia\" (Salerno, 1936). Da non dimenticare \u00e8 poi \"Sophoclis Trachiniae\" (San Giovanni, 1926), un'edizione critica del dramma sofocleo.\nUn importante ruolo \u00e8 stato svolto dal Cantarella anche nella riscoperta del valore della produzione letteraria bizantina. I suoi lavori di bizantinistica infatti, tanto validi quanto pionieristici, furono tesi a rivalutare la civilt\u00e0 letteraria di Bisanzio non come vuota imitatrice del mondo classico, ma anzi come terreno fertile di una produzione poetica tutta nuova. Di questo impegno restano, oltre la fondazione della scuola milanese di bizantinistica, anche i due volumi dedicati alla poesia bizantina (\"Poeti Bizantini\", Milano 1948), grazie ai quali questa ignorata produzione poetica entrava a pieno titolo nella cultura comune e non tecnica o specialistica.\nDal 1938 fu docente straordinario di Filologia bizantina e di Letteratura greca all'Universit\u00e0 Cattolica del Sacro Cuore di Milano, da cui pass\u00f2, nel 1951, alla cattedra di Letteratura greca nell'Universit\u00e0 degli Studi di Milano. Qui Cantarella trov\u00f2 un ambiente culturalmente vivo, e per molti versi anticonformista. Il gruppo vivo di intellettuali antifascisti classicisti di cui Cantarella si trova a far parte, contribuisce a dare alla sua opera un tono politico che prima non aveva. \u00c8 il caso della prolusione esiodea del 1940. Attraverso l'esame dell'ideologia \"contadina\" di Esiodo, Cantarella esalta i valori che il poeta trasmise per sempre alla civilt\u00e0 greca, quali il dovere della giustizia, il dovere del lavoro, la condanna della violenza che opprime, la rivendicazione del piccolo e del povero contro i grandi. E di contro al clima bellico allora imperante, diceva: \"Se l'umanit\u00e0, nelle sue ore decisive, ha bisogno dell'eroismo, ha bisogno ancora di una fede umile e salda, che la sorregga nella dura fatica quotidiana, non meno eroica se pur meno brillante della grandezza guerriera\" (\"Scritti vari\", Salerno 1969, p.\u00a024), a cui aggiunge in conclusione: \"Quando l'uomo ha nel cuore la giustizia e la certezza del proprio diritto con una salda libera coscienza morale e civile, affronta e supera ogni violenza: come i Greci a Maratona, i Comuni italici a Legnano, i Finlandesi contro il colosso bolscevico\" (\"ibidem\", p.\u00a039).\nPur non dubitando mai, durante la guerra, della vittoria delle democrazie occidentali, tuttavia, e non solo perch\u00e9 antimarxista e antisovietico, non si era mai illuso sulle negative conseguenze di essa. Da classicista, Cantarella identifica come unica fonte della civilt\u00e0 occidentale la fioritura culturale dell'antica Grecia, non essendo possibile per lui scindere il concetto di civilt\u00e0 da quel \"miracolo greco\" che ha costituito il primo impulso alla formazione di tutte quell'insieme di norme, di regole, di leggi che rendono unico l'essere occidentali. Profondamente preoccupato dalla scienza atomico-nucleare, vista come simbolo dell'\"hybris\" umana, e al tempo stesso sfiducioso nei confronti della possibilit\u00e0 da parte dei mass media di fare cultura, Cantarella oppose a questa societ\u00e0 il primo stasimo dell'Antigone di Sofocle, in una visione che si potrebbe ricollegare all'anti-moderne di Jacques Maritain. Ma Cantarella fu perfettamente moderno, e novecentesco, nella sua opera di studioso. La sua stessa critica testuale non \u00e8 tecnica e fine, ma anzi \u00e8 un mezzo all'intelligenza storico-critica dell'opera di cui si \u00e8 fatto editore. E allo stesso tempo la sua filologia non si distingue dalla critica letteraria, costruita su una salda concezione storica.\nIl \"miracolo greco\" nella sua accezione letteraria per Cantarella consiste proprio in questo equilibrio tra originalit\u00e0 e tradizione; questo spiega, allo stesso momento, il fenomeno dei generi letterari, che non \u00e8 solo storico o pratico, ma \u00e8 la volont\u00e0 da parte dei poeti di inserirsi in una tradizione, accettandone le regole come naturali mezzi espressivi. Cantarella inoltre nega l'oralit\u00e0 dei poemi omerici, ribadendo la sua posizione antievoluzionista in fatto di critica letteraria. Inoltre nella ricerca delle origini della tragedia greca, Cantarella nega la possibilit\u00e0 di un tramite nesso tra la tragedia preeschilea ed Eschilo, in virt\u00f9 della concezione per cui fu il genio poetico di Eschilo il vero inventore di una tragedia quale la conosciamo noi oggi. N\u00e9 vede alcuna continuit\u00e0 tra la commedia antica di Aristofane e quella nuova di Menandro, perch\u00e9, a suo avviso, tra l'una e l'altra si \u00e8 verificata la tragedia della fine dell'uomo come \"animale politico\" a cui \u00e8 seguita la depoliticizzazione dell'individuo, in corrispondenza della fine della polis greca.\nPer la difesa e la divulgazione di queste idee Cantarella si fece traduttore ed editore di classici, mentre illustrava le varie scoperte, soprattutto papirologiche, nell'ambito del teatro greco, dal \"Dyscolos\" di Menandro al frammento di Gige. Da qui la sua zelante attivit\u00e0 presso l'Istituto Nazionale del Dramma Antico (INDA) nel 1946 e la direzione della rivista \"Dioniso\" (quindicinale di studi teatrali, dal 1946) ed \"Acme\" (quadrimestrale, Annali della facolt\u00e0 di lettere e filosofia dell'Universit\u00e0 di Milano, dal 1968). Risale a questi anni il celebre volume \"Poeti greci\" (Milano 1961), le cui traduzioni sono tutt'oggi ampiamente utilizzate. Ed ancora i cinque volumi delle commedie di Aristofane, edite sempre a Milano nel periodo tra il 1949 e il 1964, che accanto al testo offrono introduzioni e commenti esegetico-critici. Quest'opera, oltre che essere stata particolarmente apprezzata per il merito letterario, ha anche un grandissimo merito sul piano contenutistico, per aver rivalutato la figura \"politica\" di Aristofane, a torto considerato un conservatore; nella limitazione del carattere puramente \"lirico\", attribuito dal Romagnoli in modo antistorico; nella rivendicazione del carattere di fiaba, sogno e utopia che la commedia ebbe sia per il suo autore sia per i suoi spettatori. In questo forse Cantarella esagera il peso che la democrazia post-periclea ha avuto e scorga la fine di Atene segnata fin dalla morte dello statista, contro la probabile realt\u00e0 dei fatti e contro, comunque, il giudizio difficilmente non considerabile di Tucidide.\nLa tendenza antimodernista di Cantarella, riaffermata con eloquenza commossa, in occasione dei conferimento della laurea honoris causa (1967) all'universit\u00e0 di Atene, si afferma infine nel dotto e ricco libro \"Civilt\u00e0 e letteratura della Grecia antica\" (Roma, 1972), ultimo messaggio di uno studioso che, dopo il declino della scuola classica, offriva ai giovani di ogni tempo una sorta di manuale o \"vademecum\"; la sistematica demolizione dei pregiudizi contro una supposta Grecia \"elitaria\" o schiavista, e l'altrettanto sistematica rivendicazione della Grecia come civilt\u00e0, come \"humanitas\", come essere e dover essere per l'uomo di oggi e di domani.\nRaffaele Cantarella mor\u00ec a Milano il 6 maggio 1977.\nSua figlia Eva Cantarella (Roma, 1936) \u00e8 una nota storica del diritto greco e romano."}
{"id": "1897828", "revid": "3732", "url": "https://it.wikipedia.org/wiki?curid=1897828", "title": "Atletica leggera ai Giochi della XXVIII Olimpiade - Salto in alto maschile", "text": "Il salto in alto ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 20 e 22 agosto 2004 allo Stadio Olimpico di Atene. Vi hanno preso parte 38 atleti.\nGara.\nNel turno eliminatorio sono 12 gli atleti a superare la misura richiesta. Il campione in carica, Jacques Freitag, si ferma a 2,20 rinunciando cos\u00ec a difendere il titolo.\nIn finale i migliori non sbagliano fino a 2,29. Addirittura Matt Hemingway si sente abbastanza sicuro da passare la misura e presentarsi a 2,32. Ce la fa al primo tentativo e sale in testa alla classifica. Solo Jamie Nieto e Andrij Sokolovskij lo imitano. Stefan Holm fa un errore, Jaroslav B\u00e1ba ne commette addirittura due e si riserva il terzo tentativo a 2,34. Con freddezza supera l'asticella e si rimette in corsa per l'oro. Anche Hemingway valica i 2,34 al primo tentativo, mentre Jamie Nieto va su al secondo; Stefan Holm fa due errori, ma alla terza prova ce la fa.\n\u00c8 a 2,36 che si decide la gara: Stefan Holm, che aveva rischiato di uscire dalle medaglie, centra subito la misura. Gli altri invece sbagliano tutti. L'oro \u00e8 dello svedese; i due posti restanti sono di Hemingway e B\u00e1ba. L'americano ottiene l'argento per il minor numero di errori.\nRisultati.\nTurno eliminatorio.\nDodici atleti ottengono la misura.\nFinale.\nDomenica 22 agosto, ore 19:30."}
{"id": "1897832", "revid": "80598", "url": "https://it.wikipedia.org/wiki?curid=1897832", "title": "Expo 80", "text": ""}
{"id": "1897833", "revid": "3732", "url": "https://it.wikipedia.org/wiki?curid=1897833", "title": "Atletica leggera ai Giochi della XXVIII Olimpiade - Salto con l'asta maschile", "text": " \nIl salto con l'asta ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 25 e 27 agosto 2004 allo Stadio Olimpico di Atene. Vi hanno preso parte 39 atleti.\nLa gara.\nNon passano la Qualificazione atleti di vertice come Romain Mesnil, Dmitri Markov e Okkert Brits, che vantano personali tra 5,95 e 6,05.\nLa finale si annuncia come un duello tra americani e russi.\nTutti i migliori superano 5,65 alla prima prova, tranne gli atleti USA Timothy Mack e Derek Miles, che ce la fanno al secondo tentativo.\nA 5,75 tutti i migliori avanzano. Al primo posto in classifica si trova Toby Stevenson, con tre misure superate al primo turno. Al secondo posto c'\u00e8 Giuseppe Gibilisco.\nGli americani e Gibilisco passano 5,80; Igor Pavlov invece affronta la prova e la passa, ma al secondo tentativo.\nA 5,85 il gioco si fa duro. Solo Gibilisco valica l'asticella al primo tentativo; Mack e Stevenson invece devono ricorrere ad un'altra prova. Pavlov sbaglia anche la seconda e riserva il suo terzo tentativo a 5,90, ma sbaglia uscendo di gara.\nSono rimasti i due americani e Gibilisco. Con freddezza gli atleti USA centrano 5,90 alla prima prova; Gibilisco invece sbaglia e decide di passare a 5,95. A questa quota Gibilisco \u00e8 il primo ad uscire; Stevenson lo segue. Mack invece esulta al terzo tentativo (\u00e8 anche il suo record personale e il nuovo record olimpico): l'oro \u00e8 suo.\nSolo sette atleti hanno superato 5,75, deludendo un po' le attese della vigilia.\nRisultati.\nTurno eliminatorio.\nBen 16 atleti superano la misura richiesta, un record.\nFinale.\nStadio olimpico, venerd\u00ec 27 agosto, ore 20:00."}
{"id": "1897835", "revid": "287204", "url": "https://it.wikipedia.org/wiki?curid=1897835", "title": "Atletica leggera ai Giochi della XXVIII Olimpiade - Salto in lungo maschile", "text": " \nIl salto in lungo ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 24 e 26 agosto 2004 allo Stadio Olimpico di Atene. Vi hanno preso parte 40 atleti.\nTurno eliminatorio.\nSei atleti ottengono la misura richiesta (miglior salto: 8,31 di Dwight Phillips).\nAd essi vengono aggiunti i 6 migliori salti. I primi tredici atleti hanno saltato almeno 8,05, il che non era mai accaduto.\nFinale.\nStadio olimpico, gioved\u00ec 26 agosto, ore 20:00.\nDwight Phillips balza subito in testa alla classifica con un ottimo 8,59. Il britannico Christopher Tomlinson gli \u00e8 dietro con 8,25. Al secondo turno Joan Lino Mart\u00ednez (ex Cuba) si porta al secondo posto con 8,32 (primato personale). Phillips infila due nulli poi, nei salti di finale, si mette a guardare cosa fanno gli altri.\nJames Beckford al quarto turno si migliora a 8,31 ed \u00e8 momentaneamente terzo. Ma alla quinta prova John Moffitt fa tremare Phillips con un balzo a 8,47. Un altro brivido \u00e8 dato da James Beckford, che effettua un salto vicino a 8,50. Viene ritenuto nullo per pochi millimetri, ma scorrendo le immagini televisive rimane il dubbio.\nPhillips sente la pressione e torna a scaldarsi; esegue un ultimo salto a 8,35; Moffit si ferma a 8,24 e si accontenta dell'argento. Il bronzo va a Mart\u00ednez."}
{"id": "1897836", "revid": "300067", "url": "https://it.wikipedia.org/wiki?curid=1897836", "title": "Vitalij Potapenko", "text": "Carriera.\nDal 1996 al 2007 ha militato nella NBA, vestendo le divise di Cleveland Cavaliers, Boston Celtics, Seattle SuperSonics e Sacramento Kings. Nella stagione 2007-08 ha giocato nella Liga ACB spagnola, con l'Estudiantes Madrid."}
{"id": "1897837", "revid": "61051", "url": "https://it.wikipedia.org/wiki?curid=1897837", "title": "Mitsubishi Kinsei", "text": "Il Mitsubishi Kinsei ( \"Venere\") era un motore aeronautico radiale, a 14 cilindri doppia stella e raffreddato ad aria prodotto dall'azienda giapponese Mitsubishi durante la seconda guerra mondiale.\nSviluppato inizialmente per equipaggiare i velivoli in dotazione alla Marina imperiale giapponese, venne in seguito adottato dall'Esercito imperiale che gli assegn\u00f2 la designazione Ha-112\nStoria del progetto.\nNel 1934 la Mitsubishi decide di acquistare i diritti per la costruzione su licenza del radiale di produzione statunitense Pratt &amp; Whitney R-1690 Hornet. Dall'originale 9 cilindri ne svilupper\u00e0 una serie di motori derivati, raddoppiando il numero delle file ma dotandole di soli 7 cilindri per un migliore afflusso dell'aria di raffreddamento ai cilindri posteriori. I motori cos\u00ec sviluppati andranno ad equipaggiare sia i velivoli dell'Esercito che della Marina imperiali, beneficiando anche dell'esperienza acquisita nella collaborazione tecnica dell'alleato tedesco.\nIl Kinsei copriva nelle sue varie versioni una gamma di potenza compresa tra i 1\u00a0000 CV ed 1\u00a0700 CV ed (750 kW - 1300 kW)"}
{"id": "1897838", "revid": "1305772", "url": "https://it.wikipedia.org/wiki?curid=1897838", "title": "Atletica leggera ai Giochi della XXVIII Olimpiade - Salto triplo maschile", "text": "Il salto triplo ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 20 e 22 agosto 2004 allo Stadio Olimpico di Atene. Vi hanno preso parte 47 atleti.\nTurno eliminatorio.\nNove atleti ottengono la misura richiesta (miglior salto: 17,68 di Christian Olsson). Ad essi vengono aggiunti i 3 migliori salti.\nFinale.\nStadio olimpico, domenica 22 agosto, ore 20:10.\nIl salto di apertura \u00e8 di Marian Oprea: un ottimo 17,55. Ma Christian Olsson fa capire subito che \u00e8 lui il campione e vola in testa alla classifica con 17,69, un cm meglio che in qualificazione. \nAlla seconda prova Oprea fa un nullo mentre lo svedese si migliora a 17,79 per il nuovo record nazionale. Buona la prova anche di Yoandri Betanzos, che atterra a 17,47 issandosi al terzo posto.\nNei due turni successivi la classifica non si muove. Alla quinta prova Danil Burkenya indovina un salto a 17,48 con cui scavalca Betanzos. All'ultimo turno Oprea salta 17,38 e si accontenta dell'argento, Olsson non si toglie neanche la tuta e Burkenya ribadisce il suo terzo posto con 17,47. Betanzos tenta il tutto per tutto ma il suo salto \u00e8 nullo.\nOlsson ha fatto una gara superba: sono suoi i quattro salti pi\u00f9 lunghi della competizione."}
{"id": "1897839", "revid": "1543377", "url": "https://it.wikipedia.org/wiki?curid=1897839", "title": "Atletica leggera ai Giochi della XXVIII Olimpiade - Getto del peso maschile", "text": " \nIl getto del peso ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta il 18 agosto 2004 nell'antico Stadio di Olimpia. Vi hanno preso parte 39 atleti.\nGara.\nQualificazioni - Sei atleti ottengono la misura richiesta di 20,40. A questi vengono aggiunti i sei migliori lanci. Il miglior lancio \u00e8 di Adam Nelson con 21,15.\nFinale - La gara s'infiamma alla prima prova: Nelson scaglia la palla di ferro a 21,16; l'ucraino Bilonog subito dopo gli \u00e8 dietro di un solo centimetro: 21,15.\nIl terzo miglior lancio \u00e8 di Manuel Mart\u00ednez con 20,70. Al secondo turno Bilonog prova a superare l'americano ma eguaglia il 21,15 precedente. Nelson litiga con la pedana ed infila una serie di cinque nulli consecutivi.\nAlla terza prova l'ucraino lancia ancora oltre i 21 metri, fermandosi a 21,07. La gara \u00e8 su un equilibrio instabile, basta un centimetro per cambiare tutto. Ed \u00e8 quello che succede all'ultimo turno quando Bilonog fa il 21,16. Con questa misura eguaglia il miglior lancio di Nelson, ma vince il titolo in virt\u00f9 dei migliori secondi lanci.\nIl bronzo va al danese Joachim Olsen con un lancio a 21,07 alla terza prova.\nNel dicembre 2012 il vincitore del getto del peso, l'ucraino Jurij Bilonoh, \u00e8 stato privato della medaglia d'oro dopo essere risultato positivo ad un test anti-doping retroattivo.\nLe medaglie vengono di conseguenza riassegnate ed il titolo di campione olimpico passa allo statunitense Adam Nelson.\nRisultati.\nQualificazioni.\nAntico Stadio di Olimpia, mercoled\u00ec 18 agosto, ore 10:00.\nAccedono alla finale gli atleti che ottengono la misura di 20,40 metri o le prime 12 migliori misure.\nFinale.\nAntico Stadio di Olimpia, mercoled\u00ec 18 agosto, ore 17:30.\nI migliori 8 classificati dopo i primi tre lanci accedono ai tre lanci di finale."}
{"id": "1897840", "revid": "154667", "url": "https://it.wikipedia.org/wiki?curid=1897840", "title": "Dermot MacMurrough", "text": ""}
{"id": "1897841", "revid": "3732", "url": "https://it.wikipedia.org/wiki?curid=1897841", "title": "Atletica leggera ai Giochi della XXVIII Olimpiade - Lancio del disco maschile", "text": " \nIl lancio del disco ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 21 e 23 agosto 2004 allo Stadio Olimpico di Atene. Vi hanno preso parte 39 atleti.\nLa gara.\nQualificazioni: Quattro atleti ottengono la misura richiesta (miglior lancio: 68,10 di Robert Fazekas). Ad essi vengono aggiunti gli 8 migliori lanci.\nFinale: Virgilijus Alekna apre le ostilit\u00e0 con un eccezionale 69,89, ben 49\u00a0cm meglio del vecchio record olimpico. Ma Robert Fazekas fa ancora meglio di lui con un sorprendente 70,93 al secondo turno. Cercando a tutti i costi di sopravanzare il rivale, Alekna forza l'azione ed incappa in tre nulli consecutivi. Al quinto turno esce un lancio buono, ma \u00e8 \"solo\" 69,49. \nLars Riedel (cinque titoli mondiali ed un oro olimpico) si ritira a met\u00e0 gara per il riacutizzarsi di un dolore alla coscia.\nPoco prima della cerimonia del podio Fazekas viene squalificato per doping e la vittoria va ad Alekna.\nRisultati.\nQualificazioni.\nSi qualificano per la finale i concorrenti che ottengono una misura di almeno 64,50 m; in mancanza di 12 qualificati, accedono alla finale i concorrenti con le 12 migliori misure.\nFinale.\nStadio olimpico, luned\u00ec 23 agosto, ore 20:20.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1897842", "revid": "729019", "url": "https://it.wikipedia.org/wiki?curid=1897842", "title": "Gran Premio motociclistico d'Olanda 2006", "text": "Il Gran Premio motociclistico d'Olanda 2006 corso il 24 giugno, \u00e8 stato il nono Gran Premio della stagione 2006 e ha visto vincere: la Honda di Nicky Hayden in MotoGP, Jorge Lorenzo nella classe 250 e Mika Kallio nella classe 125."}
{"id": "1897843", "revid": "287204", "url": "https://it.wikipedia.org/wiki?curid=1897843", "title": "Atletica leggera ai Giochi della XXVIII Olimpiade - Lancio del martello maschile", "text": "Il lancio del martello ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 20 e 22 agosto 2004 allo Stadio Olimpico di Atene. Vi hanno preso parte 35 atleti.\nRisultati.\nTurno eliminatorio.\nCinque atleti ottengono la misura richiesta (miglior prestazione: 80,78 di Ivan Cichan). Ad essi vengono aggiunti i 7 migliori lanci.\nPer il campione uscente, Szymon Zi\u00f3lkowski, non basta un lancio a 76,17 metri per entrare in finale. Il polacco deve rinunciare a difendere il titolo.\nFinale.\nStadio olimpico, domenica 22 agosto, ore 21:15.\nIl giorno dopo aver ottenuto la miglior misura in qualificazione, Ivan Cichan non riesce a ripetersi. La sua finale comincia con due nulli. Adri\u00e1n Annus esordisce con 80,53. Al secondo turno Annus si candida alla vittoria con 82,32. Koji Murofushi tenta di reagire con 81,60. Al terzo lancio Annus si migliora ancora: 83,19. L'ungherese mette le mani sul titolo. Murofushi non rinuncia alla lotta e scaglia la palla di ferro a 82,35 al quarto turno. Cichan non \u00e8 in giornata e riesce ad acciuffare solo il bronzo al quinto lancio (79,81).\nUna settimana dopo la gara Annus viene squalificato per doping e tolto dalla classifica. Il titolo va a Murofushi.\nNel 2012 anche Ivan Cichan, originariamente terzo, viene privato della medaglia dopo essere risultato positivo ad un test anti-doping retroattivo.\nDopo le storiche medaglie nipponiche nei salti (asta, lungo e triplo) degli anni trenta, Koji Murofushi \u00e8 il primo giapponese a vincere una gara di lanci alle Olimpiadi."}
{"id": "1897844", "revid": "117992687", "url": "https://it.wikipedia.org/wiki?curid=1897844", "title": "Atletica leggera ai Giochi della XXVIII Olimpiade - Lancio del giavellotto maschile", "text": "Il lancio del giavellotto ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 26 e 28 agosto 2004 allo Stadio Olimpico di Atene. Vi hanno preso parte 33 atleti.\nTurno eliminatorio.\nDieci atleti ottengono la misura richiesta (miglior prestazione: 87,25 di Breaux Greer). Vengono ripescati i 2 migliori lanci. Boris Henry, sfortunato, si infortuna durante il riscaldamento e deve rinunciare a lanciare.\nFinale.\nStadio olimpico, sabato 28 agosto, ore 20:40.\nDue tra i pi\u00f9 grandi protagonisti della specialit\u00e0 alle Olimpiadi sono alla loro ultima partecipazione: Jan \u017delezn\u00fd e Steve Backely.\nBreaux Greer, autore del miglior lancio di qualificazione, si \u00e8 infortunato; prova lo stesso un lancio ma non ce la fa e si ritira. Dopo il primo turno tre atleti sono in testa con misure vicino agli 85 metri: Vadims Vasilevskis, Sergej Makarov e Andreas Thorkildsen.\nAl secondo turno Thorkildsen lascia il gruppo con 86,50 (record personale). La gara subisce una netta involuzione: nessuno riesce pi\u00f9 a migliorarsi. Cos\u00ec Thorkildsen resta in tuta per le ultime due prove mentre Makarov cerca inutilmente di superare Vasilevskis.\nIl campione uscente, Jan \u017delezn\u00fd, si classifica nono con un lancio di 80,59 metri."}
{"id": "1897846", "revid": "3732", "url": "https://it.wikipedia.org/wiki?curid=1897846", "title": "Atletica leggera ai Giochi della XXVIII Olimpiade - Decathlon", "text": " \nIl decathlon ha fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 23 e 24 agosto 2004 allo Stadio olimpico Spyros Lou\u012bs di Atene. La gara \u00e8 stata vinta dal multiplista ceco Roman \u0160ebrle che, con punti, ha stabilito il nuovo record olimpico.\nRisultati.\nBryan Clay (vincitore delle selezioni USA) parte bene ed \u00e8 in testa dopo le prime tre prove. Conduce di 9 punti sul kazako Karpov e di 47 sul ceco Roman \u0160ebrle. Karpov con una prova superba sui 400 (46\"81) si porta in testa dopo cinque gare, davanti a \u0160ebrle e Clay.\nSui 110 ostacoli Clay perde oltre 30 punti dai rivali; l'oro si allontana. Nel disco Karpov stacca \u0160ebrle, ma il c\u00e9co \u00e8 molto pi\u00f9 forte nell'asta e nel giavellotto e si porta in testa.\nDurante il salto con l'asta Tom Pappas, uno dei favoriti, si infortuna ed esce di gara.\nDopo nove gare \u0160ebrle \u00e8 saldamente in testa; pu\u00f2 stabilire il record del mondo se scende sotto 4'20\" sui 1500 (il suo personale \u00e8 4'21\"98). Ma il c\u00e9co pensa a controllare gli avversari e finisce in un comodo 4'40\".\nStatistiche.\nIl record olimpico di Daley Thompson (8.847 punti), uno dei pi\u00f9 longevi, \u00e8 durato 20 anni esatti.\nRoman \u0160ebrle riesce ad ottenere un punteggio superiore agli 8.800 punti per l'ottava volta. Nessuno ha fatto meglio di lui.\nBrian Clay \u00e8 il \"piazzato\" con il punteggio pi\u00f9 alto in assoluto.\n\u00c8 stata la finale a pi\u00f9 alto contenuto tecnico della storia olimpica, con ben 16 atleti oltre gli 8.000 punti."}
{"id": "1897848", "revid": "599013", "url": "https://it.wikipedia.org/wiki?curid=1897848", "title": "Erick Dampier", "text": ""}
{"id": "1897850", "revid": "729019", "url": "https://it.wikipedia.org/wiki?curid=1897850", "title": "Seconda battaglia di Homs", "text": "La seconda battaglia di Homs fu combattuta, il 29 ottobre 1281, tra gli eserciti della dinastia dei Mamelucchi d'Egitto e l'Ilkhanato, la divisione dell'Impero mongolo incentrata in Iran.\nLa battaglia fu parte del tentativo di Ab\u0101q\u0101 di riprendere la Siria ai Mamelucchi.\nDopo le vittorie dei Mamelucchi sui Mongoli ad \u02bfAyn J\u0101l\u016bt nel 1260 ed Albistan nel 1277, l'Il-khan Ab\u0101q\u0101 invi\u00f2 suo fratello M\u00f6ngke Temur al comando di un grande esercito, che contava, oltre a 50.000 mongoli, anche 30.000 ausiliari: principalmente georgiani comandati da re Demetrio II e armeni di Cilicia guidati da re Leone III.\nI due eserciti si incontrarono a sud di Homs.\nIn una battaglia campale i georgiani, gli armeni e gli Oirati, guidati dal re Leone III e da generali mongoli, misero in rotta il fianco sinistro dei Mamelucchi e dispersero i musulmani, ma gli egiziani, guidati dal Sultano Qalawun in persona, distrussero il centro mongolo.\nM\u00f6ngke Temur fu ferito e fugg\u00ec, seguito dal suo disorganizzato esercito.\nQalawun decise di non inseguire il nemico sconfitto, e gli ausiliari georgiano-armeni riuscirono a ritirarsi.\nL'anno successivo Abaqa mor\u00ec ed il suo successore, Tekuder, invert\u00ec la sua politica.\nEgli si convert\u00ec all'Islam e form\u00f2 un'alleanza con il sultano mamelucco."}
{"id": "1897852", "revid": "466539", "url": "https://it.wikipedia.org/wiki?curid=1897852", "title": "Esek Hopkins", "text": "Biografia.\nHopkins nacque in quella che oggi \u00e8 Scituate, nello stato del Rhode Island. Prima dello scoppio della guerra aveva gi\u00e0 accumulato un'ampia esperienza come marinaio navigando al comando di una nave pirata durante la guerra franco-indiana; aveva inoltre partecipato come deputato alla Rhode Island General Assembly. Nominato brigadier generale ricevette, il 4 ottobre 1775, il comando di tutte le forze dei coloni; cominci\u00f2 immediatamente a rafforzare le difese del Rhode Island con l'aiuto del suo vice, William West. Pochi mesi dopo, il 22 dicembre 1775, venne nominato comandante in capo della Marina Continentale con l'autorizzazione, fornita dal Congresso Continentale, a difendere i commerci delle colonie. Fu anche membro fondatore della Society of the Cincinnati.\nNel settembre del 1764, quando era ancora un privato commerciante, Hopkins prese il comando di una nave negriera di nome \"Sally\", di propriet\u00e0 della \"Nicholas Brown and Company\". Egli non aveva alcuna esperienza ai comandi di una nave negriera e cos\u00ec, dopo quindici mesi di viaggio, morirono 109 schiavi su 196. Alla fine, nel 1765, la \"Sally\" approd\u00f2 in un porto delle Indie Occidentali dove i pochi schiavi sopravvissuti furono venduti a poco prezzo perch\u00e9 troppo debilitati. Il fallimento di Hopkins indusse i fratelli Brown a rivedere la loro partecipazione nel commercio di schiavi in Rhode Island nel XVIII secolo.\nHopkins prese quindi il comando di otto piccole navi mercantili che furono convertite in vascelli armati a Philadelphia; queste salparono il 17 febbraio 1776 per la prima operazione di una flotta statunitense, cosa che le port\u00f2 a toccare Nassau, nelle Bahamas. La battaglia di Nassau, un assalto alla colonia britannica effettuato il 3 marzo, fu il primo ambizioso sbarco americano. I marines e gli uomini di Hopkins sbarcarono in \"un sol colpo audace, degno di un servizio pi\u00f9 lungo e meglio preparato\", catturando le munizioni che servivano disperatamente per la guerra sul continente. La piccola flotta ritorn\u00f2 a New London l'8 aprile dello stesso anno, portando con s\u00e9 due mercanti inglesi prigionieri e uno schooner a sei cannoni. John Hancock, presidente del Congresso Continentale, scrisse cos\u00ec a Hopkins: \"Mi permetto di congratularmi con te per il successo della tua spedizione. Il tuo valore di spirito e il coraggio mostrato dagli uomini gli offrono [al Congresso] la pi\u00f9 grande soddisfazione...\"\nLa piccola flotta di Hopkins fu bloccata nella Narragansett Bay dalla superiorit\u00e0 marittima britannica per il resto del suo servizio come comandante in capo della Marina Continentale. Col passare del tempo la pressione sulla natura del temperamento e dell'abilit\u00e0 di Hopkins aument\u00f2 progressivamente. Hopkins aveva ignorato il primo gruppo di ordini del Congresso che gli dava il compito di liberare la Chesapeake Bay dalle navi britanniche, avendo invece raggiunto subito New Providence. A ci\u00f2 fu aggiunta l'imputazione di inattivit\u00e0 nonostante lo scontro con l\"HMS Glasgow\" nel viaggio di ritorno dall'isola. Per queste cose e a causa delle continue sconfitte Hopkins fu rimosso definitivamente dal suo incarico il 2 gennaio 1778.\nContinu\u00f2 a servire la Rhode Island General Assembly fino al 1786, quando si ritir\u00f2 nella sua fattoria, dove mor\u00ec il 26 febbraio 1802. La sua casa, chiamata Esek Hopkins House, \u00e8 oggi inserita nel National Register of Historic Places.\nIn suo onore tre navi della US Navy furono chiamate \"USS Hopkins\".\nEra fratello del governatore del Rhode Island Stephen Hopkins, uno dei firmatari della dichiarazione di indipendenza degli Stati Uniti."}
{"id": "1897863", "revid": "742538", "url": "https://it.wikipedia.org/wiki?curid=1897863", "title": "MAFFS", "text": "Il Modular Airborne FireFighting System, noto anche con il suo acronimo MAFFS, \u00e8 un'apparecchiatura tecnica autosufficiente che pu\u00f2 essere utilizzata a bordo di un velivolo cargo, quale ad esempio un Lockheed C-130 Hercules, e che permette al velivolo di operare nella lotta aerea antincendio nel ruolo di \"Airtanker\". Questo permette di utilizzare velivoli dell'Aeronautica Militare come velivoli antincendio, in caso di necessit\u00e0.\nSviluppo.\nIl programma MAFFS fu avviato su richiesta del Congresso degli Stati Uniti, in seguito al laguna Fire del 1970. Il progetto fu sviluppato in cooperazione con la Air National Guard ed il U.S. Forest Service, per potere integrare i velivoli militari a disposizione della Guardia Nazionale e della Air Force Reserve nella lotta aerea antincendio. Il contratto per lo sviluppo del sistema fu poi appaltato alla Engineered Systems Division di Santa Clara in California, che svilupp\u00f2 il MAFFS. La produzione fu poi in seguito appaltata invece alla Aero Union di Chico, sempre in California.\nIl MAFFS \u00e8 composto da cinque serbatoi pressurizzati con una capacit\u00e0 complessiva di circa 10\u00a0000 litri (2\u00a0700 galloni). Pertanto i velivoli dotati di sistema MAFFS di prima generazione sono considerati Airtanker del tipo A con capacit\u00e0 inferiore ai 3\u00a0000 galloni (11\u00a0000 litri). In aggiunta ai cinque serbatoi ogni modulo MAFFS \u00e8 dotato di un serbatoio con aria compressa a 1\u00a0200 psi (circa 8MPa), al quale si aggiunge un pannello di controllo principale e un modulo compressore, che rimane a terra e viene utilizzato per ricaricare il serbatoio ad aria compressa. Ogni unit\u00e0 pesa circa 11\u00a0000 libbre (circa 5 tonnellate) e pu\u00f2 essere montata su di un C-130 dotato del sistema 463L per la gestione del carico su pallet.\nIl liquido viene quindi fatto fuoriuscire da due tubi che sporgono dal portellone di carico posteriore del velivolo. Il liquido pu\u00f2 poi essere rilasciato in meno di 5 secondi andando a creare una linea taglia fuoco larga circa 18 metri e lunga fino a 800.\nChiaramente i serbatoi per il liquido del MAFFS possono essere riempiti sia di acqua che di liquido ritardante e per l'operazione di rifornimento dura otto minuti.\nMAFFS II.\nSu richiesta del U.S Forest Service la ditta Aero Union sta sviluppando una versione migliorata del MAAFS denominata MAFFS II. Dotato di una capacit\u00e0 di carico superiore che dovrebbero raggiungere i 3\u00a0400 galloni (circa 13\u00a0000 litri), il nuovo sistema dovrebbe andare a sostituire i MAFFS di prima generazione. A differenza del suo predecessore i 5 serbatoi verranno sostituiti da un serbatoio unico. Inoltre i serbatoi potranno essere pressurizzati in volo e non dovranno pi\u00f9 essere pressurizzati a terra come avveniva con i MAFFS di prima generazione, riducendo di conseguenza i tempi tecnici necessari per ripreparare l'assetto tra un volo e l'altro. A differenza del MAFFS di prima generazione il liquido potr\u00e0 essere rilasciato da una apertura laterale nella fusoliera del velivolo, senza dover depressurizzare la cabina del velivolo prima di ogni lancio.\nLa ditta Aero Union ha consegnato nel luglio del 2007 il primo modulo sperimentale che \u00e8 stato testato con successo nell'agosto dello stesso anno.\nEquipaggiamento.\nNegli Stati Uniti, Il sistema MAFFS \u00e8 stazionato in modo permanente in otto basi militari gestite dalla Guardia Nazionale dislocate su tutto il territorio degli Stati Uniti, e sono considerate unit\u00e0 sempre disponibili, pronte ad essere dispiegate nelle aree interessate da incendi in un tempo massimo di 24 ore. Normalmente l'intervento del sistema MAFFS viene richiesto dalle autorit\u00e0 locali dopo aver accertato che tutte le unit\u00e0 disponibili e tutti i velivoli commerciali sono gi\u00e0 stati impiegati in altre zone e non sono al momento reperibili. Di seguito un C-130 della Guardia Nazionale viene dotato del sistema MAFFS ed inviato sul posto, dopo che la reale necessit\u00e0 dell'intervento sia stata confermata dal National Interagency Coordination Center presso il National Interagency Fire Center a Boise in Idaho. La richiesta di intervento viene quindi inviata al joint director of military support al Pentagono, che metter\u00e0 a disposizione il sistema MAFFS pi\u00f9 vicino disponibile. I costi della operazione che la guardia nazionale ha dovuto sostenere vengono poi rimborsati dalle autorit\u00e0 che hanno giurisdizione sul territorio interessato dall'incendio.\nAnche in Italia, tra il 1978 ed il maggio del 2000, alcuni velivoli C-130H della 46\u00aa Aerobrigata vennero equipaggiati con moduli MAFFS, per garantire un servizio antincendio aeroportato e fronteggiare cos\u00ec il fenomeno degli incendi boschivi, spesso dolosi. In questo ruolo vennero affiancati dagli Alenia G.222 dotati di modulo \"S.A.M.A.\", concettualmente analogo al MAFFS ma pi\u00f9 piccolo e di progettazione nazionale."}
{"id": "1897864", "revid": "599013", "url": "https://it.wikipedia.org/wiki?curid=1897864", "title": "Bonin", "text": ""}
{"id": "1897868", "revid": "287204", "url": "https://it.wikipedia.org/wiki?curid=1897868", "title": "Raymond Schouten", "text": "Anche suo padre, Martin Schouten, ha corso come pilota professionista, partecipando ad alcune edizioni del motomondiale negli anni ottanta.\nCarriera.\nHa iniziato la sua attivit\u00e0 sportiva con le minimoto, per passare alle motociclette delle derivate di serie nel 1997.\nDopo aver partecipato ai campionati nazionali olandesi gli \u00e8 stata offerta la possibilit\u00e0 di esordire nel motomondiale 2002 grazie ad una wild card in occasione del GP d'Olanda. Vi ha preso parte nella classe 125 alla guida di una Honda senza riuscire a tagliare il traguardo. La stessa possibilit\u00e0 di correre il gran premio di casa gli \u00e8 stata offerta anche l'anno successivo, con gli stessi risultati finali.\nNel 2004 e 2005 ha potuto partecipare con maggiore continuit\u00e0, sempre senza cambiare n\u00e9 classe n\u00e9 moto, ma in 25 presenze nei vari gran premi non \u00e8 riuscito ad ottenere risultati che gli consentissero di apparire nelle classifiche finali dell'anno.\nL'ultima sua presenza nelle gare del motomondiale risale alla stagione 2006 dove ha fatto un'apparizione nel Gp d'Olanda in classe 250, giungendo 20\u00ba al termine della gara.\nAl di l\u00e0 di queste competizioni ha anche gareggiato in alcune stagioni della Superstock 1000 FIM Cup tra il 2007 e il 2009, oltre che al campionato Europeo Velocit\u00e0."}
{"id": "1897870", "revid": "767487", "url": "https://it.wikipedia.org/wiki?curid=1897870", "title": "The Partisans", "text": "The Partisans sono un band hardcore punk formatasi a Bridgend, nel Galles nel 1978, quando tutti e cinque i membri erano molto giovani. Essi continuarono a suonare fino al 1984, entrando varie volte nella Official Independent Chart. La band si riun\u00ec nei tardi anni novanta.\nStoria del gruppo.\nLa band si form\u00f2 nel 1978, e la formazione originale era costituita da Phil Stanton (voce), Rob \"Spike\" Harrington (chitarra e voce), Andy Lealand (chitarra), Mark \"Shark\" Harris (batteria), e da Mark \"Savage\" Parsons (basso).\nInfluenzati da gruppi come i Sex Pistols, The Clash ed i Ramones, il gruppo incominci\u00f2 a suonare facendo cover di questi gruppi e in seguito a creare materiale proprio. Essi furono la seconda band ad essere stata messa sotto contratto da Chris Berry dell'etichetta \"No Future Records\", e come loro debutto pubblicarono il 28 settembre 1981 il doppio singolo \"Police Story/Killing Machine\" che raggiunse la quinta posizione della Official Independent Chart.\nLa band rilasci\u00f2 il suo secondo singolo, \"17 Years of Hell\", il 27 maggio 1982, arrivando alla posizione numero 2 della Indie Charts. Questo lavoro fu seguito dal loro album di debutto, \"The Partisans\", pubblicato nel febbraio 1983. L'album arriv\u00f2 alla posizione numero 5 nella Indie Chart e alla numero 1 nella Punk Chart, risultando essere molto apprezzato dalle fanzine di cultura underground inglesi.\nDopo l'abbandono di Louise Wright, i restanti membri ingaggiarono Dave Parsons e il loro primo lavoro insieme al nuovo bassista fu l'EP \"Blind Ambition\", prodotto dalla Cloak &amp; Dagger Records, il quale si piazz\u00f2 al numero 23 della Indie Chart e ricevette la nomination al \"Prime Time\" di BBC Radio 1. L'album \"Time Was Right\" fu pubblicato nel 1984, descritto come \"The Professionals incontrano i The Clash,\" arriv\u00f2 alla posizione numero 20 nella Indie Chart. L'album conteneva anche un live registrato ad un concerto al Brixton Ace, dove i Partisans affiancavano gli Anthrax, Lost Cherrees, Conflict e altri.\nLa band si sciolse nel 1984. Dave Parsons trov\u00f2 successo con i Transvision Vamp e ora \u00e8 con i Bush, mentre negli anni 90 Lealand e Harrington riformarono la band con due loro amici: Magnus Neundorff e Mikael \"Gustav\" Gustavsson. Nel 2001 usc\u00ec un nuovo singolo, \"So Neat\", mentre nel 2004 fu pubblicato l'album \"Idiot Nation\"."}
{"id": "1897874", "revid": "287204", "url": "https://it.wikipedia.org/wiki?curid=1897874", "title": "Bram Appelo", "text": "Carriera.\nHa cominciato a gareggiare nel motociclismo nel 1998, dapprima nelle competizioni delle Sport Production ed in seguito nel campionato nazionale olandese delle 125 e 250.\nNel 2004 e nel 2005 corre il campionato Europeo Velocit\u00e0 nella classe 250 riuscendo per\u00f2 ad arrivare in zona punti solo in tre gare, posizionandosi 33\u00ba nella classifica generale con 4 punti la prima stagione e 28\u00ba con 5 punti la seconda.\nPer quanto riguarda le competizioni del motomondiale ha partecipato ad un solo gran premio in qualit\u00e0 di wild card al Gran Premio motociclistico d'Olanda 2006 della classe 250, guidando una Honda e giungendo al 22\u00ba posto.\nNel 2007 ha gareggiato invece nella Superstock 1000 FIM Cup in sella ad una Honda CBR 1000 RR del team EAB Ten Kate Honda. Prende parte ad otto gare non realizzando punti utili per la classifica piloti.\nDalla stagione 2009 corre esclusivamente in gare del campionato olandese nella categoria Superbike."}
{"id": "1897877", "revid": "757396", "url": "https://it.wikipedia.org/wiki?curid=1897877", "title": "Pallacanestro Varese 2003-2004", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2003-2004.\nStagione.\nLa stagione 2003-2004 della Pallacanestro Varese sponsorizzata Metis, \u00e8 la 56\u00aa nel massimo campionato italiano di pallacanestro, la Serie A.\nRoster.\n\"Aggiornato al 22 dicembre 2021.\""}
{"id": "1897881", "revid": "287204", "url": "https://it.wikipedia.org/wiki?curid=1897881", "title": "Jan Roelofs", "text": "Carriera.\nDopo non aver raggiunto la qualificazione nelle edizioni del 2004 e del 2005, ha partecipato come wild card al GP d'Olanda del motomondiale 2006, nella classe 250 alla guida di una Yamaha. Sempre nello stesso periodo ha corso principalmente nel campionato Europeo Velocit\u00e0 sempre in 250, raggiungendo un buon risultato nel 2007 con la nona posizione in campionato con 28 punti.\nNegli anni seguenti si sposta nel campionato olandese, chiudendo al dodicesimo posto nella categoria Supersport con 59 punti nel 2011."}
{"id": "1897882", "revid": "1381093", "url": "https://it.wikipedia.org/wiki?curid=1897882", "title": "Costruttori italiani che hanno corso in Formula 1", "text": "Sono 29 le scuderie italiane che hanno preso parte al Campionato mondiale di Formula 1.\nTra queste, 5 hanno ottenuto successi nei Gran Premi e titoli iridati: Ferrari, Benetton, Alfa Romeo, Maserati e AlphaTauri. Le cinque squadre che compaiono in fondo alla lista con un doppio zero, non si qualificarono alle prime partecipazioni e in seguito abbandonarono le competizioni."}
{"id": "1897883", "revid": "124808", "url": "https://it.wikipedia.org/wiki?curid=1897883", "title": "Breaking dawn", "text": ""}
{"id": "1897886", "revid": "2094857", "url": "https://it.wikipedia.org/wiki?curid=1897886", "title": "Don't Go Away", "text": "Don't Go Away \u00e8 una canzone della band inglese Oasis del terzo album in studio del gruppo, \"Be Here Now\" (1997), scritta dal chitarrista Noel Gallagher. La canzone \u00e8 stata pubblicata come singolo solo per il Giappone, arrivando alla posizione numero 48 in classifica. \u00c8 stata, inoltre, un successo negli Stati Uniti, dove si \u00e8 piazzata alla quinta posizione della Billboard Hot Modern Rock Tracks Charts nel tardo 1997. \u00c8 stata l'ultima hit di grande successo del gruppo negli USA fino a \"The Shock of the Lightning\" del 2008.\nDescrizione.\nIl testo della canzone parla della perdita di una persona molto cara. Noel lo scrisse, infatti, mentre la madre Peggy si trovava in ospedale con sospetto cancro, poi fortunatamente smentito. Questa brutta esperienza diede a Noel l'idea di scrivere qualcosa di \"abbastanza desolante\", sostenuto all'epoca anche dal chitarrista Paul Arthurs, a cui era da poco morta la madre. Il verso \"\"Cold and Frosty Morning\" pare sia stato preso dalla canzone \"Dead End Street\"\" dei Kinks.\nLiam Gallagher ha affermato di essersi commosso e di aver pianto durante la registrazione del brano, pensando a quello che aveva dovuto passare la madre in ospedale. In un'intervista del 1997, infatti, disse:\nGenesi.\nIn un'intervista del 1997 per promuovere \"Be Here Now\", Noel Gallagher ebbe a dire a proposito della canzone:\nVideo.\nNel video musicale di \"Don't Go Away\" si vede Liam Gallagher cantare affacciato ad una finestra. Il video, in realt\u00e0, inizia con lo stesso Gallagher che osserva da seduto un quadro con una donna che cammina con in mano una borsa. Nel video compaiono anche gli altri membri del gruppo, anche se, come gi\u00e0 detto, il protagonista indiscusso \u00e8 Liam.\nCopertina.\nLa copertina del singolo ritrae il vecchio Speke Airport di Liverpool. L'aeroporto \u00e8 famoso per la scena isterica di migliaia di fan durante il saluto per il ritorno in patria dei Beatles al culmine della cosiddetta Beatlemania. Abbandonata da tempo, la struttura \u00e8 stata ormai abbattuta per far spazio ad un hotel esclusivo a cinque stelle."}
{"id": "1897888", "revid": "2151778", "url": "https://it.wikipedia.org/wiki?curid=1897888", "title": "NVidia Tesla", "text": "Il termine Tesla viene utilizzato da nVidia per indicare una particolare tecnologia relativa alle proprie GPU che ha lo scopo di utilizzare la potenza elaborativa di tali soluzioni in ambiti relativi al calcolo parallelo spinto. Questo tipo di elaborazioni viene indicato come GPGPU, General Purpose GPU, ovvero vengono utilizzate delle GPU per l'esecuzione di calcoli paralleli particolarmente complessi, che sfruttano proprio le peculiarit\u00e0 architetturali di tali soluzioni che in queste elaborazioni risultano essere molto pi\u00f9 efficienti delle tradizionali CPU.\nIn sostanza con il termine Tesla, nVidia ha presentato alcuni prodotti (schede aggiuntive o veri e propri Rack per sistemi server) specificatamente realizzati per l'elaborazione di questo particolare tipo di calcoli.\nNVidia ha presentato la propria tecnologia Tesla il 20 giugno 2007, basandola sulle soluzioni GeForce della serie 8 utilizzate sia per le versioni desktop della serie GeForce 8800 che per quelle professionali Quadro FX 4600 e Quadro FX 5600. Alla base del progetto di queste schede vi era la GPU G80, progettata con l'esplicita volont\u00e0 di utilizzare la stessa architettura video per differenti tipologie di implementazioni; tra queste, oltre alle pi\u00f9 classiche destinate a diventare vere e proprie schede video, si sono aggiunte grazie a Tesla anche altri prodotti che per\u00f2 come detto, non vengono impiegati come schede video (non integrano infatti i connettori video) ma come dispositivi dedicati per il calcolo ad alte prestazioni. La creazione della linea Tesla \u00e8 stata resa possibile proprio dalla caratteristica principale del progetto G80, ovvero il fatto di essere il primo chip nVidia realizzato mediante un approccio a shader unificati e pienamente programmabili. Grazie a tale caratteristica \u00e8 quindi diventato possibilie utilizzare questo tipo di architetture anche per calcoli non collegati alla grafica 3D.\nGPGPU secondo Nvidia: non solo con Tesla.\nSebbene, come detto, la possibilit\u00e0 di realizzare una linea di prodotti come Tesla, sia diventata possibile solo dopo il lancio della prima architettura unificata, la disponibilit\u00e0 di differenti tipologie di prodotti basati tutti sulla stessa architettura di GPU da parte di Nvidia, non \u00e8 iniziata anch'essa con il lancio di G80. Gi\u00e0 in passato infatti oltre al marchio pi\u00f9 famoso dell'azienda, GeForce, ne sono stati presentati altri pensati per altri settori di mercato. Il marchio GeForce storicamente contraddistingue le schede video destinate ai sistemi di tutte le fasce di mercato, siano esse desktop o mobile, e il cui scopo primario \u00e8 appunto la visualizzazione delle immagini a schermo. A questo, si aggiunge anche il marchio Quadro che, come accennato sopra, raccoglie tutte le soluzioni pensate e ottimizzate per l'uso professionale e in particolare integrate nelle workstation grafiche. A met\u00e0 2007 si \u00e8 aggiunto anche il marchio Tesla, a sfruttare la stessa architettura comune anche alle soluzioni commercializzate con gli altri marchi.\nLa domanda che sorgerebbe spontanea, alla luce delle profonde similitudini a livello hardware tra le varie soluzioni sopra citate, \u00e8 se tali soluzioni non possano di fatto essere intercambiabili nell'ambito delle elaborazioni GPGPU. In effetti nVidia ha deciso di non vincolare l'utilizzo delle proprie GPU per elaborazioni di calcolo alle sole soluzioni Tesla, volendo in questo modo dare il pi\u00f9 possibile spazio ai possessori di proprie GPU programmabili, e al tempo stesso offrire subito un'ampia base d'appoggio per la tecnologia che risiede dietro a questo tipo di elaborazioni. Secondo stime della met\u00e0 del 2008, nVidia pu\u00f2 quindi contare su una base di circa 70 milioni di GPU che possono venir utilizzate in abbinamento a CUDA, ovvero il linguaggio di programmazione basato sul C++ sviluppato dalla stessa azienda per fornire agli sviluppatori uno strumento adeguato per implementare nelle varie applicazioni il supporto GPGPU con le soluzioni nVidia.\nPrincipali differenze tra GeForce, Quadro e Tesla.\nCome detto, le elaborazioni GPGPU sono possibili attraverso qualunque prodotto di casa nVidia basato sull'architettura del chip G80 (e ovviamente successive generazioni). Di seguito vengono riportate le peculiarit\u00e0 di ciascuna famiglia di prodotti, o meglio, gli obiettivi di ciascuna di esse, secondo i criteri espressi dalla stessa nVidia:\nPrima generazione di Tesla: \"Tesla T8\".\nCome detto, la prima generazione della tecnologia Tesla era basata sulla serie Geforce 8 delle proprie GPU e riprendeva in buona parte le caratteristiche tecniche introdotte nel chip G80.\nCaratteristiche tecniche.\nPartendo dalla versione pi\u00f9 potente della gamma GeForce 8, nVidia ha realizzato una scheda che esteriormente era molto simile ad una scheda video GeForce 8800 GTX o Ultra, ma si differenziava in maniera evidente da queste ultime per la completa assenza di connettori video. Del resto, trattandosi di una soluzione hardware specificamente dedicata all'elaborazione parallela non avrebbe avuto molto senso integrare una connessione ad un display, in quanto la GPU in essa montata non viene tipicamente acquistata dall'utente per elaborazioni grafiche tradizionali.\nIl G80 integrava 128 stream processors, ma la dotazione di memoria disponibile sulle schede Tesla era doppia rispetto alle controparti desktop, 1,5 GB contro 784 MB di tipo GDDR3 a 800\u00a0MHz (1600\u00a0MHz effettivi), mentre il bus rimaneva quello a 384 bit, in grado di fornire una banda passante di 77 GB/s.\nProdotti disponibili basati su Tesla T8.\nLa prima generazione della tecnologia Tesla era disponibile in 3 distinte categorie di prodotti:\nTesla D870.\nChiamata anche \"GPU Deskside\", si trattava di una soluzione esterna da interfacciare con una workstation grafica, al cui interno trovavano posto 2 schede video \"Tesla C870\" collegate tra di loro attraverso la nota tecnologia SLI. Secondo nVidia, tale soluzione era in grado di offrire una potenza elaborativa massima di circa 1 TeraFLOPS a fronte di un consumo energetico pari a 550 Watt, per un costo d'acquisto di 7500 $.\nTesla C870.\nEra di fatto l'elemento base di tutte le soluzioni Tesla; il consumo massimo dichiarato da nVidia per queste schede era pari a 170 Watt a fronte di una potenza elaborativa di 518 GigaFLOPS; si tratta di valori allineati alle soluzioni desktop, ma la vera differenza era costituita dal costo d'acquisto, pari a 1499 $ e quindi sensibilmente superiore sia alle schede GTX che a quelle Ultra: del resto tali architetture erano destinate a particolari tipologie di utilizzi, per i quali il fattore costo \u00e8 decisamente meno vincolante rispetto a quello di una soluzione desktop.\nTesla S870.\nCon questo prodotto nVidia dichiar\u00f2 di aver pensato espressamente a chi necessita di notevoli risorse di calcolo parallelo, e infatti la lettera \"S\" stava ad indicare la parola \"Server\". Si trattava di una soluzione sviluppata espressamente per poter essere inserita all'interno di un datacenter, superando le limitazioni proprie delle workstation che non possono essere montate in Rack. All'interno erano presenti 4 schede Tesla C870, collegate tra di loro a coppia attraverso la tecnologia SLI e in grado di comunicare all'esterno attraverso una connessione PCI Express. Una conseguenza di tale approccio risiedeva nella necessit\u00e0 di utilizzare 2 PC esterni per gestire la logica di controllo di tale sistema, a ciascuno dei quali veniva collegata una coppia di GPU a loro volta collegate tra di loro in SLI. Ogni scheda video veniva raffreddata da un voluminoso dissipatore di calore passivo, sviluppato in modo tale che l'aria soffiata dalle 18 ventole frontali del rack potesse attraversarlo; altre ventole erano posizionate sia nell'alimentatore del sistema che in prossimit\u00e0 di aree interne al rack non raggiunte direttamente dal flusso generato dalle ventole principali. Secondo nVidia, il consumo massimo arrivava a 800 W per una potenza elaborativa che sfiorava i 2 TeraFLOPS ad un costo di 12000 $.\nAlcune applicazioni \"reali\" della prima generazione di Tesla.\nAl fine di dimostrare la fiducia di alcune importanti aziende nelle nuove soluzioni Tesla, nVidia ha illustrato alcune applicazioni reali della tecnologia GPGPU messa a disposizione dai nuovi prodotti:\nL'utilizzo delle GPU permette quindi sia di ridurre i tempi di elaborazione delle simulazioni, che di analizzare immediatamente i dati acquisiti in modo multidimensionale direttamente nella stessa giornata nella quale essi sono stati raccolti.\nSeconda generazione di Tesla: \"Tesla T10\".\nDopo 1 anno dalla presentazione della prima generazione di Tesla, il 17 giugno 2008 nVidia ha annunciato l'evoluzione di questa tecnologia, appoggiandosi alla nuova generazione delle proprie GPU, conosciuta come GT200 e presentata parallelamente. Le novit\u00e0 introdotte nella seconda generazione di prodotti Tesla, indicati come \"Tesla serie 10\", per affinit\u00e0 con le GPU GT200 appartenenti alla decima generazione, vengono illustrate di seguito; \u00e8 da evidenziare come non sia mai esistita ufficialmente un \"Tesla T9\", in quanto l'architettura di nona generazione \u00e8 in realt\u00e0 una revisione del chip G80, presentata solo pochi mesi prima della vera innovazione arrivata mediante la GPU GT200.\nCaratteristiche tecniche.\nLa seconda generazione della tecnologia Tesla si appoggia alla versione pi\u00f9 potente delle 2 nuove soluzioni desktop presentate da nVidia, la GeForce GTX 280. La scheda su cui si basano tutte le varianti di Tesla T10 fornisce quindi 240 stream processors, ciascuno con frequenza di clock di 1,33\u00a0GHz, offrendo quindi quasi un raddoppio nel numero delle unit\u00e0 di elaborazione rispetto a quanto messo a disposizione con la prima generazione di schede Tesla basate su GPU G80. Tale aumento del numero di unit\u00e0 di elaborazione ha portato al raddoppio della potenza di calcolo massima teorica, raggiungendo lo storico traguardo di 1 TeraFLOPS. L'elevato numero di unit\u00e0 di elaborazione ha comportato una GPU composta da 1,4 miliardi di transistor su una superficie del die pari a ben 600\u00a0mm\u00b2.\nUlteriori, e significative, innovazioni sono arrivate anche dal versante della memoria video presente sulle schede: in elaborazioni di questo tipo, la disponibilit\u00e0 di memoria ultra veloce e dedicata \u00e8 vitale per non creare \"colli di bottiglia\", e a questo scopo nVidia ha portato la dotazione di RAM video a ben 4 GB (in confronto ai precedenti 1,5 GB) ed essa \u00e8 di tipo GDDR3 a 1600\u00a0MHz; inoltre, l'adozione del nuovo BUS da 512 bit (G80 aveva un BUS da 384 bit), ha portato anche ad un aumento della banda passante di tale memoria, che \u00e8 passata dai precedenti 77 GB/s a ben 102 GB/s (ovvero circa il 33% in pi\u00f9). Un quantitativo cos\u00ec elevato di memoria video non sarebbe potuto essere integrato attraverso i progetti tradizionali delle schede video, e cos\u00ec nVida ha dovuto riprogettare il layout delle schede in modo da poter ospitare ben 32 chip di memoria, che per l'occasione sono stati montati 16 per ciascun lato della scheda. Un tale quantitativo oltre che sulla progettazione della scheda ha dovuto fare i conti anche la necessit\u00e0 de l raffreddamento da parte del dissipatore e quindi per non dover sostituire anche questo con una versione ancora pi\u00f9 potente e ingombrante, nVidia ha optato per una riduzione del clock della memoria video, che \u00e8 inferiore a quello delle memorie integrate nelle soluzioni desktop.\nInfine anche lo standard di interconnessione \u00e8 stato migliorato, diventando di tipo PCI Express 2.0 in modalit\u00e0 16x; il passaggio da PCI Express a PCI Express 2.0 (a parit\u00e0 di linee, x16) ha consentito di raddoppiare la banda passante tra la scheda e il resto del sistema.\nProdotti disponibili basati su Tesla T10.\nA differenza di quanto avvenuto nella prima generazione, con il lancio della seconda nVidia ha deciso di non offrire pi\u00f9 un sistema di tipo \"GPU Deskside\" come il modello D870. Non si conoscono i motivi di tale scelta commerciale ma \u00e8 probabile che tutto dipenda dallo scarso interesse del pubblico verso questo tipo di soluzione. La seconda generazione di Tesla quindi offre solo 2 categorie di prodotti, illustrate di seguito:\nTesla C1060.\nSi tratta di una scheda dedicata, simile alla soluzione \"Tesla C870\" appartenente alla prima generazione di Tesla, che riprende per costruzione e soluzioni tecniche il progetto delle scheda video GeForce GTX 280. Di conseguenza, sono presenti 240 stream processors e 4 GB di memoria video, funzionanti alle frequenze standard illustrate sopra.\nL'incremento prestazionale rispetto all'analogo prodotto appartenente alla prima generazione \u00e8 netto, e dovuto sia al raddoppio del numero degli stream processor (240 contro i precedenti 128), sia al nuovo quantitativo di memoria video, sebbene quest'ultimo sia veramente influente solo in particolari tipi di applicazioni. Secondo nVidia, con applicazioni come Reverse Time Migration si ottengono miglioramenti fino a 1,9 volte a parit\u00e0 di memoria video (si tratterebbe comunque di un modello non disponibile in commercio), mentre sfruttando tutti i 4 GB a disposizione \u00e8 possibile arrivare anche a incrementi di 3,5 volte nei tempi di elaborazione.\nTesla S1070: tutti in un server rack.\nLa versione di Tesla T10 pensata per l'inserimento in un sistema server rack a 1 unit\u00e0 \u00e8 ancora dotato di 4 schede C1060, al pari di quanto avvenuto per la prima generazione con il modello S870 che integrava 4 schede C870.\nL'approccio costruttivo e di utilizzo di questo sistema rimane molto simile alla versione analoga appartenente alla prima generazione, sebbene il BUS di interconnessione sia stato aggiornato allo standard PCI Express 2.0. Le schede Tesla integrate in questa soluzione sono leggermente differenti dalle soluzioni C1060 discrete, a parte il sistema di raffreddamento che diventa passivo (raffreddato comunque dalle ventole dell'unit\u00e0 rack), ogni scheda integra stream processors funzionanti a 1,5\u00a0GHz, in luogo degli originali 1,33\u00a0GHz.\nConsiderazioni su calcoli \"single precision\" e \"double precision\".\nUna delle principali innovazioni dell'architettura del chip GT200 rispetto al precedente G80 \u00e8 data dalla possibilit\u00e0 da parte della nuova GPU di effettuare anche elaborazioni di tipo \"double precision\", ovvero proprio una delle principali critiche che era stata mossa al progetto precedente. Ovviamente non tutti gli ambiti di elaborazione necessitano di \"double precision\" anzi, per alcuni, come ad esempio le elaborazioni sul genoma umano, \u00e8 ampiamente sufficiente la \"single precision\", mentre per altri ancora \u00e8 possibile addirittura accontentarsi della \"h\"alf precision\"\". Tali semplificazioni infatti consentono, quando possono essere sfruttate senza inconvenienti, di ottenere tempi di elaborazione particolarmente ridotti."}
{"id": "1897889", "revid": "197807", "url": "https://it.wikipedia.org/wiki?curid=1897889", "title": "Trackmania nations", "text": ""}
{"id": "1897893", "revid": "36426", "url": "https://it.wikipedia.org/wiki?curid=1897893", "title": "Sarcofagi romani", "text": ""}
{"id": "1897895", "revid": "287204", "url": "https://it.wikipedia.org/wiki?curid=1897895", "title": "Hans Vaihinger", "text": "Vaihinger \u00e8 noto soprattutto per i suoi studi riguardanti Kant, per la sua opera \"Philosophie des Als Ob\" (\"La Filosofia del come-se\", pubblicata nel 1911 ma scritta almeno trent'anni prima) e per la sua appartenenza alla corrente del pragmatismo. \u00c8 considerato l'iniziatore del movimento filosofico del Finzionalismo\nBiografia.\nVaihinger nacque in Germania, a Nehren, vicino a Tubinga. Crebbe in un ambiente familiare improntato alla religiosit\u00e0, studi\u00f2 a Tubinga, a Lipsia e a Berlino; inizi\u00f2 la carriera di docente a Strasburgo prima di trasferirsi all'Universit\u00e0 di Halle.\nIl pensiero e le opere.\nLa sua prima opera \"Commentario alla Critica della ragion pura\" fu interamente dedicata a Kant. Proprio da questi studi estrapol\u00f2 uno dei concetti fondamentali della sua filosofia:\nla ricerca scientifica deve procedere \"come se\" fosse possibile una unit\u00e0 fra i modelli della natura, quelli religiosi e quelli esperienziali.\nNello scritto successivo, \"\"Hartmann, D\u00fchring und Lange\", evidenzi\u00f2 il tributo al suo maestro Lange per aver considerato la filosofia e la metafisica discipline svincolate dalla scienza.\nIl pensiero di Vaihinger emerso nell'opera \"La Filosofia del come-se\"\" ruot\u00f2 sulla costruzione che tutta la conoscenza, costituita dalle categorie e dai giudizi percettivi, \u00e8 finzione, accolta e conservata solo perch\u00e9 utile.\nTutte le discipline scientifiche, a partire dalla matematica, utilizzano idee e concetti pragmatici, basti pensare all'economia politica riassunta nell\"homo oeconomicus\".\nQuando la finzione non viene riconosciuta, allora viene convertita dapprima in ipotesi e talvolta innalzata a verit\u00e0.\nL'utilit\u00e0, per Vaihinger, consiste in una filosofia al servizio della vita, tramite l'elaborazione di una visione del mondo che renda degna l'esistenza. Essendo finzione, non necessita di verifica."}
{"id": "1897896", "revid": "122246", "url": "https://it.wikipedia.org/wiki?curid=1897896", "title": "Nazionale di pallavolo femminile del Montenegro", "text": "La nazionale di pallavolo femminile del Montenegro \u00e8 una squadra europea composta dalle migliori giocatrici di pallavolo del Montenegro ed \u00e8 posta sotto l'egida della Federazione pallavolistica del Montenegro.\nRosa.\nSegue la rosa delle giocatrici convocate per l'European League 2017."}
{"id": "1897899", "revid": "74801", "url": "https://it.wikipedia.org/wiki?curid=1897899", "title": "Rinaldo di Nocera Umbra", "text": "Biografia.\nPrimogenito di Napoleone, conte di Postignano e discendente dalla famiglia di un duca longobardo di Nocera Umbra, nacque nel castello di Postignano, posto nel contado nocerino, nel 1150 circa. Lasciando ogni diritto feudale ai fratelli, si ritir\u00f2 per una vita di preghiera e di penitenza prima sul monte Serrasanta di Gualdo Tadino, poi nel celebre eremo di Fonte Avellana.\nMorto Ugo, vescovo di Nocera e suo parente, il 30 giugno 1213, fu eletto suo successore e per tre anni fu il \"vescovo santo\", imitando san Facondino, suo antico predecessore nella sede di Tadino (IV secolo). Continu\u00f2 la vita di intensa preghiera e di carit\u00e0 specialmente verso i poveri e le vedove, visitando i sacerdoti nelle sperdute pievi e cappelle dell'ampia diocesi incoraggiandoli a vivere santamente. Adott\u00f2 un bambino orfano e lo tenne sempre con s\u00e9 nella casa vescovile, perch\u00e9 gli ricordasse Ges\u00f9 povero. Molto amico di san Francesco d'Assisi, fu tra i sette vescovi umbri che il 2 agosto 1216 promulgarono l'indulgenza della Porziuncola.\nMor\u00ec il 9 febbraio 1217 e fu dichiarato santo a voce di popolo; il suo culto fu poi confermato dal vescovo successore Pelagio Pallavicino (1217-1224).\nLe reliquie.\nIl suo successore, il vescovo Pelagio, al termine di una breve inchiesta sui miracoli che venivano attribuiti al vescovo Rinaldo, lo proclam\u00f2 santo facendone portare il corpo nella cattedrale di Santa Maria Assunta. La chiesa fu distrutta da un'azione bellica dell'imperatore Federico II di Svevia nel 1248. Nel 1257 le reliquie furono collocate pi\u00f9 decorosamente ma solo provvisoriamente nella chiesa di Santa Maria vecchia. Nel 1487, ricostruita la cattedrale, anche il corpo del santo vi fu portato, in un'apposita cappella. Nel 1579 fu posto sotto l\u2019altare maggiore e nel 1657 sopra di esso. Due terremoti causarono gli spostamenti successivi. Dopo il sisma del 1751 fu collocato nella chiesa di San Francesco, ritornando in cattedrale, sotto l'altare maggiore, nel 1816. A seguito del terremoto del 1997 fu portato nella chiesa provvisoria costruita nella vicina localit\u00e0 San Felicissimo. Dal 14 agosto 2012 ha nuovamente trovato il suo posto sotto l\u2019altare maggiore del duomo."}
{"id": "1897901", "revid": "1714743", "url": "https://it.wikipedia.org/wiki?curid=1897901", "title": "Ernestina Albertina di Sassonia-Weimar", "text": "Biografia.\nFu una delle poche figlie a raggiungere l'et\u00e0 adulta dell'Elettore di Sassonia-Weimar-Eisenach Ernesto Augusto I. Ella fu la sesta figlia che questi ebbe dalla prima moglie Eleonora Guglielmina di Anhalt-K\u00f6then, sposata nel 1716 e morta dieci anni dopo.\nErnestina Albertina venne data in sposa al principe Filippo Ernesto II di Schaumburg-Lippe. Il matrimonio venne celebrato a Weimar il 6 maggio 1756.\nElla riusc\u00ec a dare al marito otto figli, contribuendo a creare la linea Schaumburg-Lippe creata proprio da Filippo Ernesto:\nErnestina mor\u00ec a Alverdissen, e l\u00ec trov\u00f2 sepoltura, il 25 novembre 1769. Suo marito si rispos\u00f2 il 10 ottobre 1780 con Giuliana d'Assia-Philippsthal dalla quale ebbe altri figli."}
{"id": "1897914", "revid": "92723", "url": "https://it.wikipedia.org/wiki?curid=1897914", "title": "Arte augustea e giulio-claudia", "text": "L'arte augustea \u00e8 l'arte prodotta nell'Impero Romano sotto il regno di Augusto, dal 44 a.C. al 14 d.C., e sotto la dinastia giulio-claudia (fino al 69). In quell'epoca l'arte romana si svilupp\u00f2 verso un sereno \"neoclassicismo\", che rifletteva le mire politiche di Augusto e della \"pax\", finalizzato a costruire un'immagine solida e idealizzata dell'impero.\nL'arte dell'et\u00e0 di Augusto \u00e8 infatti caratterizzata dalla raffinatezza, dall'eleganza, adeguata alla sobriet\u00e0 ed alla misura che Augusto aveva imposto a s\u00e9 stesso e alla sua corte. Ci\u00f2 signific\u00f2, come hanno messo in luce gli studi della seconda met\u00e0 del XX secolo, anche un'impronta accademica e un po' fredda, a causa della forte idealizzazione delle opere d'arte.\nDurante il principato di Augusto ebbe inizio una radicale trasformazione urbanistica di Roma in senso monumentale. Svetonio di Augusto ricorda che:\nAnche nelle arti figurative si recuper\u00f2, in particolare, la scultura greca del V secolo a.C. (Fidia, Policleto...) della quale ci restano numerose opere, ma questo interesse per il passato influenz\u00f2 anche l'architettura, l'artigianato prezioso e sicuramente (nonostante le esigue tracce), la pittura.\nOpere emblematiche di quest'epoca sono l'Ara Pacis, l'Augusto di via Labicana (con il principe come pontefice massimo) e l'Augusto loricato, quest'ultimo rielaborato dal Doriforo di Policleto. L'uso di creare opere nello stile greco classico va sotto il nome di neoatticismo.\nEvoluzione nella politica e nell'iconografia di Augusto.\nL'evoluzione politica di Augusto si riflesse puntualmente nell'arte ufficiale, come dimostra la serie di ritratti imperiali. Caratteristiche tipiche dei suoi ritratti sono gli occhi fermi, il naso dritto, il volto piuttosto scavato, gli zigomi ben pronunciati, la bocca mediamente sottile e una ciocca di capelli \"a tenaglia\" sul lato destro della fronte.\nNel ritratto di Ottaviano capitolino, risalente al periodo tra il 35 e il 30 a.C., quando Augusto non aveva ancora assunto i titoli imperiali ed era ancora preso dalla lotta per la supremazia politica senza esclusione di colpi, ha un'espressione veemente, ma con quell'aura ispirata tipica dei ritratti di sovrani ellenistici, appena un po' pi\u00f9 sobrio nell'espressione e nella plastica di tali modelli.\nD'altro canto invece le statue dell'Augusto di Prima Porta (\"loricato\") o dell'Augusto di via Labicana (come \"pontifex maximus\") hanno una compostezza che si rif\u00e0 ai modi compassati di Policleto e gli scultori greci classici, con un'espressione di orgoglioso riserbo che traspare anche, per esempio, dalle sue \"Res Gestae\".\nL'iconografia ufficiale di Augusto fu ben diffusa. Solo di statue d'argento (senza contare quelle in marmo e in bronzo), secondo quanto riportato nelle \"Res Gestae\", ne furono erette circa ottanta in svariate citt\u00e0, a piedi, a cavallo o sulla quadriga.\nI ritratti dei membri della famiglia di Augusto erano basati sulla somiglianza con quello del \"princeps\", annullando quasi i tratti individuali per accentuare il pi\u00f9 possibile le caratteristiche comuni.\nLo stile augusteo.\nIn occasione del bimillenario augusteo del 1937, la celebrazione del fondatore dell'Impero Romano si fuse con la retorica dell'ideologia imperiale allora dominante, provocando un'incondizionata ammirazione verso tutte le forme dell'arte dell'epoca di Augusto. In realt\u00e0 la produzione artistica di questo periodo fu s\u00ec raffinata e aristocratica, ma anche impersonale e intellettualistica, che ricalc\u00f2 a freddo e con accenti accademici la produzione della Grecia classica. Questa sorta di \"neoclassicismo\" venne proseguito con lievi variazioni per tutta l'epoca giulio-claudia e vi si torn\u00f2 a guardare nell'et\u00e0 di Gallieno e di Costantino.\nScultura.\nAll'epoca di Augusto vennero prodotte opere di accurata perfezione tecnica e formale, cristallizzando per\u00f2 in senso aulico tutte quelle tendenze manifestatesi in epoca sillana, votate ad una fine osservazione realistica (tipicamente italico-campana) innestata sulla grande creativit\u00e0 e ricchezza plastica dell'ultimo ellenismo. Il frutto del gusto augusteo fu il neoatticismo, definito di \"eleganza frigida\" da Ranuccio Bianchi Bandinelli. Ci\u00f2 fu in definitiva un freno alla nascente individualit\u00e0 dell'arte romana, ricondotta sui binari di un gusto retrospettivo e di un compiaciuto eclettismo, che si manifesta ad esempio anche nell'Ara Pacis.\nIn questa opera-simbolo dell'epoca augustea (13-9 a.C.) si mischiano l'impostazione generale italica (l'angusto recinto arcaico scolpito nella fascia inferiore all'interno), i rilievi principali neoattici, i rilievi paesaggistici in stile pittorico, il fregio vegetale nell'esuberante stile \"barocco\" pergameneo; il tutto combinato senza precisi rapporti logici tra parti architettoniche e decorazioni (accidentalmente interrotte dalle incorniciature); solo nel piccolo fregio di processione sacra sull'altare centrale si ritrova lo stile locale, che si esprime con autonomia maggiore.\nQuesto stile si svilupp\u00f2 nella cosiddetta base dei Vicomagistri, dove un tratto pi\u00f9 secco, tipico della produzione italica, viene combinato con una maggiore libert\u00e0 spaziale. Pi\u00f9 unitaria dovette essere l'ara Pietatis di et\u00e0 claudia, della quale si hanno solo alcuni frammenti.\nMaggiore indipendenza conserv\u00f2 la raffigurazione dei cortei sacrificali, legati alla tradizione italica pura, mancando esempi ellenistici: oltre a quello gi\u00e0 citato nell'Ara Pacis, esiste una serie di piccoli fregi analoghi, riscontrabili dall'Arco di Tito, all'arco di Settimio Severo.\nIn effetti solo con Claudio (41-54) l'arte perse un po' del suo riserbo per acquisire maggiore colore e calore.\nArchitettura.\nAugusto si poteva vantare di aver trovato una Roma \"di terracotta\" e di averla lasciata \"di marmo\". In effetti fu in quest'epoca che Roma assunse l'aspetto simile a quello delle pi\u00f9 importanti citt\u00e0 ellenistiche.\nNel periodo da Augusto ai Flavi si nota un irrobustirsi di tutti quegli edifici privi dell'influenza del tempio greco: archi trionfali, terme, anfiteatri o lo stesso mausoleo di Augusto a Roma. Nell'arco partico del Foro Romano, eretto da Augusto verso il 20 a.C. si vede la nascita dell'arco a tre fornici, anche se la suddivisione risponde a passaggio di due marciapiedi laterali, se le parti laterali non sono ancora unite in un unico complesso formale e vi si riscontrano elementi locali (l'arco centrale) e ellenistici (le edicole).\nIn questo periodo si ebbero pi\u00f9 edifici dedicati ai spettacoli: all'11 a.C. risale il teatro di Marcello, l'anfiteatro di Pola venne costruito fra Claudio e Tito, poco dopo l'Arena di Verona, il Colosseo venne inaugurato da Tito nell'80 (e poi completato da Domiziano) e pure il teatro di Orange \u00e8 di epoca augustea.\nIl gusto scenografico ellenistico venne assimilato dagli architetti romani e sviluppato ulteriormente, portando l'architettura a nuovi vertici in maniera pi\u00f9 rilevante e precoce delle altre arti. Non a caso anche Atene benefici\u00f2 dell'impronta romana (non viceversa) con la scalinata di accesso all'acropoli e con il nuovo assetto monumentale e regolare dell'agor\u00e0.\nPittura.\nTra il 30 e il 25 a.C. poteva dirsi pienamente compiuto lo sviluppo del secondo stile pompeiano, con esempi importanti sia Roma che nelle citt\u00e0 vesuviane. Ascrivibile al terzo stile \u00e8 la decorazione della Casa della Farnesina (di viva freschezza nelle scene pastorali battaglie navali, vedute portuali, ecc., attribuite al pittore Ludius o Studius, del quale parla Plinio, 30-20 a.C. circa) o la Casa del Criptoportico a Pompei.\nA cavallo tra la fine del regno di Augusto e l'epoca claudia si collocano gli affreschi della grande sala della villa di Prima Porta di Livia, con la veduta di un folto giardino. Decoratori delle stesse maestranze decorarono probabilmente anche l'Auditorium di Mecenate (oggi in larga parte perdute senza un'adeguata catalogazione fotografica dopo il ritrovamento). La pittura di giardini illusionistici deriva da modelli orientali (esempi di qualit\u00e0 pi\u00f9 bassa si trovano per esempio in alcune tombe della necropoli di Alessandria) e in particolare a Prima Porta, grazie allo sfondo azzurrino e arioso, steso con fini variazioni, \u00e8 un rarissimo esempio di pittura antica che esprima altre al senso spaziale anche quello dell'atmosfera.\nForse risale all'epoca di Augusto anche la famosa sala della villa dei Misteri, dove sono mescolate copie di pitture greche e inserzioni romane.\nNella Casa di Livia sul Palatino, a Roma, troviamo un esempio classico di secondo stile, col \"fregio giallo\", festoni appesi tra colonne dipinte, e spunti paesistici con fauna, vivace esempio di pittura a macchia in chiaroscuro derivata da modelli alessandrini.\nMa se gli artisti romani riguardo ai temi gi\u00e0 praticati dall'arte ellenistica seppero porsi con continuit\u00e0 in quella tradizione, per quanto riguarda i temi locali, privi di modello come le scene storiche o di vita quotidiana, la produzione fu caratterizzata da risultati pi\u00f9 periferici e modestamente popolari (come nella pittura con processione della Casa di via dell'Abbondanza a Pompei).\nLe ricostruzioni di Pompei dopo il terremoto del 62 videro nuove decorazioni, per la prima volta nel cosiddetto quarto stile, forse nato durante la decorazione della Domus Transitoria e della Domus Aurea, legate ai nomi del pittore Fabullus e di Nerone stesso.\nLa distruzione di Pompei e delle altre citt\u00e0 vesuviane avvenne sotto i Flavi, conservando una grande quantit\u00e0 di pitture dell'epoca augustea e giulio-claudia, anche se di livello pi\u00f9 \"artigianale\" che artistico. Tra i migliori esempi ci sono:\nToreutica e glittica.\nLa toreutica romana era stata iniziata da artisti greci ellenistici, come Pasitele e Chirisofo, che scrisse anche trattati al riguardo. Nel periodo di Augusto quest'arte ebbe la migliore fioritura, con un notevole livello sia tecnico che artistico, dimostrato dalle numerose argenterie rinvenute in varie parti dell'impero e le loro imitazioni in terra sigillata aretina.\nIl gusto augusteo si manifest\u00f2 in queste opere con pi\u00f9 naturalezza rispetto alla scultura, come nel finissimo cratere argenteo del Tesoro di Hildesheim.\nDell'arte della glittica (cammei, gemme) ci sono pervenuti vari reperti di altissima qualit\u00e0, anche in grande formato, secondo una tradizione gi\u00e0 in auge nelle corti ellenistiche, a partire da Alessandria. Datano dopo il 29 a.C. la Gemma Augustea e il cammeo di Augusto e Roma, poi in epoca tiberiana il Grande cammeo di Francia. Prodotti analoghi sono i vetri a cammeo, tra i quali spicca il capolavoro del Vaso Portland.\nArte provinciale.\nIl grande sviluppo del quale beneficiarono le province occidentali in questo periodo coincise con la nascita e lo stabilirsi dei caratteri dell'arte provinciale. L'arte delle province si bas\u00f2 sulla tradizione artistica dell'arte plebea, che gi\u00e0 era diffusa tra il ceto medio italico, chiamato di solito a formare i nuclei delle nuove colonie dei veterani. A ci\u00f2 vanno aggiunte alcune formule grafiche e stilistiche dell'arte ufficiale del periodo. Tra gli esempi pi\u00f9 evidenti c'\u00e8 quello della produzione nella colonia di Aquileia.\nOpere molto diffuse in provincia erano le edicole funerarie decorate da rilievi, dove erano messi in risalto il grado sociale, le imprese e le prestazioni pubbliche del committente (come nel monumento funerario di Lusius Storax di Chieti), spesso un liberto giunto a qualche magistratura locale e al benessere economico. UI ritratti in queste opere sono quasi sempre \"tipologici\" (cio\u00e8 generici, senza una reale ricerca fisiognomica individuale), per cui spesso \u00e8 inutile cercare di datarli in base alle acconciature e le fogge degli abiti in voga nell'area urbana: ben oltre l'et\u00e0 augustea e giulio-claudia vennero ripetute acconciatura alla maniera di Livia o Agrippina, mentre gli uomini avevano un volto duro ispirato al ritratto romano repubblicano del vecchio patriziato. Una conferma letteraria \u00e8 data anche nella descrizione del monumento che il ricco liberto Trimalchione vorrebbe farsi edificare nel \"Satyricon\" di Petronio.\nDiversamente da quanto si potrebbe pensare, a parte qualche eccezione come la Gallia Narbonensis, l'apporto nell'arte provinciale di elementi derivanti dalle culture preesistenti fu un fenomeno piuttosto isolato, che si manifestava maggiormente nelle zone via via pi\u00f9 periferiche dell'Impero.\nA parte gli elementi pi\u00f9 puramente imitativi dell'arte ufficiale, si riscontrano nell'arte provinciale due tendenze originali principali: \nGallia Narbonensis.\nSingolari sono le caratteristiche della produzione artistica nella Gallia Narbonensis (St. Remy de Provence, Carpentras, Orange). I monumenti di questa provincia, sulla cui datazione si \u00e8 a lungo discusso, presentano uno stile ricco, dotato di libert\u00e0 spaziale superiore perfino ai coevi monumenti di Roma, con elementi stilistici (quali il contorno delle figure evidenziato a con una linea scavata dal trapano corrente) che a Roma compaiono solo dal II secolo. Scartata l'ipotesi di una datazione pi\u00f9 tarda (II-III secolo) grazie a precise datazioni archeologiche, la spiegazione pi\u00f9 plausibile di questa fioritura \u00e8 che si abbia avuto in questa zona una pi\u00f9 diretta discendenza dall'arte ellenistica sia in pittura che scultura. Alcune conferme hanno rafforzato questa convinzione, come il rinvenimento a Glanum di uno strato di epoca ellenistica con sculture in stile pergameneo, legato probabilmente alla remota ascendenza greca di quegli insediamenti."}
{"id": "1897916", "revid": "757396", "url": "https://it.wikipedia.org/wiki?curid=1897916", "title": "Pallacanestro Varese 2002-2003", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2002-2003.\nStagione.\nLa stagione 2002-2003 della Pallacanestro Varese sponsorizzata Metis, \u00e8 la 55\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a quattro, con anche la reintroduzione della distinzione tra giocatori comunitari ed extracomunitari.\nRoster.\n\"Aggiornato al 21 dicembre 2021.\""}
{"id": "1897918", "revid": "172126", "url": "https://it.wikipedia.org/wiki?curid=1897918", "title": "Embolia grassosa", "text": ""}
{"id": "1897919", "revid": "172126", "url": "https://it.wikipedia.org/wiki?curid=1897919", "title": "Tromboembolia", "text": ""}
{"id": "1897922", "revid": "30297", "url": "https://it.wikipedia.org/wiki?curid=1897922", "title": "Cus Ferrara Rugby", "text": ""}
{"id": "1897930", "revid": "767487", "url": "https://it.wikipedia.org/wiki?curid=1897930", "title": "Antonio Bon", "text": "Il politico.\nFiglio di Niccol\u00f2, nacque nel 1462.\nNel 1497 cominci\u00f2 la sua attivit\u00e0 politica come provveditore e comandante in Morea, dove sub\u00ec l'assedio turco, che raggiunse l'apice nel settembre 1499, quando gli Ottomani occuparono Lepanto.\nNel 1500 ritorna a Venezia, spossato dopo l'assedio subito, ma gi\u00e0 nel 1507 fu nominato podest\u00e0 a Chioggia, fino al 1508, oltre ad ricoprire la carica di membro del Collegio e provveditore al Sale.\nSecondo Marin Sanudo fu imprigionato da dell'Impero dopo la Guerra della Lega di Cambrai. Nel settembre 1512 lo ritornato a Venezia eletto deputato al Collegio sopra le Acque, di cui divenne poi provveditore.\nLa sua ascesa politica fu tale da diventare prima provveditore alle Biade, 1518-19, in un periodo di siccit\u00e0 che vedeva la Serenissima in ginocchio. Ma il massimo incarico lo ottenne prima come membro della giunta del Consiglio dei Dieci aprile 1519, poi l'anno successivo come uno dei da tre Capi di questo, per ben tre volte nel 1520.\nNel gennaio 1521 fu comandante di Verona, e Censore, carica che poi venne affidata all'Avogadoria de Comun.\nNel dicembre del 1521 fu nominato luogotenente in Friuli dalla Serenissima. Il 29 luglio 1523 ebbe il compito di prendere possesso dei territori friulani, che secondo il trattato stipulato tra Venezia e il Sacro Romano Impero Germanico, dovevano essere restituzione alla Serenissima. Compito non facile per la ribellione di parte della popolazione.\nAbbandon\u00f2 la carica di luogotenente nell'ottobre del 1523 a mandato scaduto.\nMor\u00ec nel 1525.\nL'omonimia con un altro Antonio Bon, figlio di Fantino, trasse in inganno alcuni genealogisti veneziani mescolandone le due vite."}
{"id": "1897931", "revid": "1305772", "url": "https://it.wikipedia.org/wiki?curid=1897931", "title": "Kreuzfidel", "text": "Kreuzfidel (Felice come un re!) op.301, \u00e8 una polka francese di Johann Strauss (figlio).\nAnche se l'affidabile Josef Strauss registr\u00f2 nel suo diario che Johann condusse la prima viennese della polka \"Kreuzfidel\" ad un concerto di beneficenza nei \"Volksgarten\" il 12 novembre 1865, \u00e8 chiaro da annunci comparsi sulla stampa che le novit\u00e0 scritte per quell'occasione (fra cui il valzer \"Hofballtanze\" op. 298, la polka francese \"Die Zeitlose\" op. 302 e la \"Bal champtre-Quadrille\" op. 303), in realt\u00e0 furono eseguite ad un concerto di beneficenza di tutti e tre i fratelli Strauss in data 19 novembre 1865, il giorno dopo che la casa editrice di Spina aveva pubblicato il brano sotto il titolo di \"Kreuzfidel\".\nLa polka \"Kreuzfidel\" fu uno dei brani che Johann port\u00f2 in America quando diresse il giubileo delle nazioni nel 1872 a Boston, durante il periodo estivo.\nIl lavoro fu eseguito una sola volta, ad un concerto pomeridiano tenuto dal compositore il 3 luglio.\nIl compositore si era da poco ristabilito dai dolori causati dai reumatismi che lo avevano afflitto alla spalla destra; il reporter del \"New York Tribune\" (4-07-1872) not\u00f2 i miglioramenti di Johann ma, avendo poca famigliarit\u00e0 con la lingua tedesca, commise un errore nel riportare il titolo del brano; scrisse:"}
{"id": "1897944", "revid": "1775883", "url": "https://it.wikipedia.org/wiki?curid=1897944", "title": "Let Me Blow Ya Mind", "text": "Let Me Blow Ya Mind \u00e8 il secondo singolo della rapper Eve, estratto dal suo secondo album \"Scorpion\". Pubblicato nel 2001, la canzone (che figura la partecipazione di Gwen Stefani) ha raggiunto la posizione numero due negli Stati Uniti e la numero quattro nel Regno Unito, e la vetta in Svizzera, Irlanda e Norvegia.\nIl brano ha vinto un Grammy Award nel 2001 come \"miglior collaborazione rap\", categoria creata proprio quell'anno. Il video del brano invece nel 2001 ha vinto l'MTV Video Music Award come \"miglior video femminile\".\nLa canzone \u00e8 apparsa anche nella sitcom \"Friends\", in una scena in cui Monica tenta un impacciato striptease per Chandler.\nIl video.\nIl video prodotto per \"Let Me Blow Ya Mind\" \u00e8 stato diretto da Phillip G. Atwell. Nella storia del video Eve e Gwen Stefani vengono arrestate per aver causato problemi durante un elegante ricevimento, e vengono fatte uscire dal carcere grazie alla cauzione pagata da Dr. Dre. Nel video compaiono anche Jadakiss e Styles P."}
{"id": "1897948", "revid": "124950339", "url": "https://it.wikipedia.org/wiki?curid=1897948", "title": "Gianni De Rosa", "text": "Ha giocato in serie A con le maglie di , e ed \u00e8 stato capocannoniere del campionato di Serie B 1981-1982 con la maglia del Palermo.\nCarriera.\nCresciuto nelle giovanili del , fece il suo esordio fra i professionisti in Serie C con la maglia del Lecco. Dopo due stagioni in cui ebbe poco spazio da titolare fu mandato in prestito alla Massese dove si mise in evidenza segnando 11 reti. L'anno seguente pass\u00f2 alla in serie B dove rimase 3 anni segnando 15 reti.\nL'esordio in Serie A fu invece con la maglia del , con cui rimase la sola stagione 1980-1981 segnando 4 gol, uno dei quali, di testa al Comunale di Torino contro la Juventus a cinque minuti dal termine della gara che poi i bianconeri ribaltarono grazie ad un rigore ed una rete in mischia in area.\nDopo una breve parentesi al (un solo gol su rigore), torn\u00f2 in Serie B nella sessione invernale del calciomercato per vestire la maglia del . Con i rosanero rimase due stagioni segnando nella prima il suo record di reti (19) che gli valsero anche il titolo di capocannoniere e la vittoria del Premio Chevron. Tre queste, si ricordano il gol al volo di sinistro da trenta metri contro il Verona, la rete di testa in tuffo a Zenga, contro la e la doppietta in trasferta contro la . All'inizio della seconda stagione in rosanero fu colpito da un'allergia ai farmaci nel ritiro di Barga, venendo operato immediatamente di appendicite a Cagliari; rientra alla quinta giornata di campionato, segnando alla fine del torneo comunque 10 reti.\nNel 1983 fu acquistato dal Napoli dove rimase un solo anno contribuendo alla salvezza realizzando 6 reti tutte decisive (contro la doppietta, Pisa, Ascoli, Juventus e Milan allo Stadio Giuseppe Meazza di San Siro). Dopo aver iniziato col Napoli anche la stagione 1984-1985 si trasferisce a ottobre al Cagliari, con cui concluse dopo un discusso rigore sbagliato in casa contro il Pescara nella stagione 1985-1986 (con il portiere del Pescara Maurizio Rossi venne per questo interrogato dal giudice Di Biase nel calcioscommesse che emerse in quell'anno, ne segu\u00ec la radiazione del portiere). Dopo una parentesi nella Casertana (1986) chiuse la carriera professionistica in Serie C2 nel Riccione dove rimase dal 1987 al 1991. Pass\u00f2 poi al Cattolica in Eccellenza abbandonando infine nel 1995 il calcio giocato all'et\u00e0 di 39 anni; in quest'ultima piazza, intraprese anche la carriera di giocatore-allenatore.\nIn carriera ha totalizzato complessivamente 53 presenze e 11 reti in Serie A, 187 presenze e 51 reti in Serie B, 163 presenze e 49 reti in Serie C.\nLa morte.\nNella notte del 2 agosto 2008 rimane coinvolto in un incidente stradale sulla statale Adriatica tra Riccione e Rimini, scontrandosi con il suo ciclomotore contro un minibus; l'arrivo dei soccorsi risulta tardivo, poich\u00e9 l'ex calciatore muore durante il trasporto in ospedale."}
{"id": "1897949", "revid": "79520", "url": "https://it.wikipedia.org/wiki?curid=1897949", "title": "Giovanni De Rosa", "text": ""}
{"id": "1897960", "revid": "1543377", "url": "https://it.wikipedia.org/wiki?curid=1897960", "title": "Janine Jansen", "text": "Biografia.\nJanine Jansen \u00e8 nata in una famiglia di musicisti: il padre, Jan Jansen, \u00e8 un noto organista, mentre la madre \u00e8 una cantante. Sono musicisti professionisti anche i suoi fratelli, David (clavicembalista e organista) e Maarten (violoncellista).\nHa cominciato lo studio del violino a sei anni. Ha studiato con Coosje Wijzenbeek, Philippe Hirschhorn e Boris Belkin. Ha debuttato nel 1997 al Concertgebouw.\nNel 2002 suona a Londra con la Philharmonia Orchestra diretta da Vladimir Ashkenazy, e in seguito \u00e8 stata invitata ad esibirsi con le pi\u00f9 prestigiose orchestre mondiali, quali Berliner Philharmoniker, Wiener Philharmoniker, Tonhalle Orchester Zurich, Royal Concertgebouw Orchestra, London Symphony Orchestra, Swedish Radio Orchestra, Camerata Salzburg, Leipzig Gewandhaus Orchester, Orchester des Bayerischen Rundfunks, London Philharmonic, Orchestre de Paris, Goteborg Symphony Orchestra, Staatskapelle Weimar, Rundfunk-Sinfonieorchester Berlin, hr-Sinfonieorchester, Hall\u00e9, BBC Symphony Orchestra, City of Birmingham Symphony Orchestra, Academy of St. Martin in the Fields, NHK Symphony Orchestra, New York Philharmonic, Orchestra dell'Accademia di Santa Cecilia, Filarmonica della Scala e Chamber Orchestra of Europe.\nHa lavorato con importanti direttori come Riccardo Chailly, Daniel Harding, Valery Gergiev, Bernard Haitink, Sir Antonio Pappano, Ivan Fischer, Vladimir Jurowski, Semyon Bychkov, Michail Pletnev e Leonard Slatkin.\nMolto impegnata e attiva nella musica da camera, cura l\"'International Chamber Music Festival\" di Utrecht, ed \u00e8 membro, dal 1998, degli \"Spectrum Concerts\" di Berlino. Tra i suoi partner cameristici stabili il pianista Itamar Golan e Alexander Gavrylyuk.\nNel 2003 ha firmato un contratto in esclusiva con la casa discografica Decca: i suoi dischi hanno ottenuto eccezionali risultati d'ascolto (disco di platino per le vendite in Olanda) e ottime recensioni dalla critica specializzata.\nNel 2005 si \u00e8 esibita nel concerto di apertura dei Proms di Londra.\nHa ricevuto numerosi riconoscimenti: \"Dutch Music Prize\" del Ministero della Cultura olandese (2003), \"Bremen MusikFest Award\" (2015), \"Edison Klassiek Awards\", il Premio della critica musicale tedesca, il \"NDR Musikpreis\", \"Concertgebouw Prize\", \"VSCD Klassieke Muziekprijs\" e \"Royal Philharmonic Society Instrumentalist Award\".\nSuona attualmente lo Stradivari \"Rivaz-Baron Gutmann\" (1707), in prestito da Dextra Musica. In precedenza ha suonato lo Stradivari \"Barrere\" (1727).\nVita privata.\nVive a Utrecht assieme al marito, il direttore d'orchestra Daniel Blendulf. In precedenza \u00e8 stata legata sentimentalmente al violinista Julian Rachlin."}
{"id": "1897962", "revid": "287204", "url": "https://it.wikipedia.org/wiki?curid=1897962", "title": "P\u00e1l Joensen", "text": "Biografia.\nHa iniziato a praticare il nuoto all'et\u00e0 di sei anni. Ha studiato \"Business Administration\" alla Copenhagen Business School.\n\u00c8 stato nominato sportivo faroese dell'anno nel 2007, 2008, 2009 e 2010. Sua moglie Malan Vitalis Baerendsen ha gareggiato nel nuoto a livello elite. "}
{"id": "1897964", "revid": "547034", "url": "https://it.wikipedia.org/wiki?curid=1897964", "title": "Pallacanestro Varese 2001-2002", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2001-2002.\nStagione.\nLa stagione 2001-2002 della Pallacanestro Varese sponsorizzata Metis, \u00e8 la 54\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise che le societ\u00e0 italiane potevano tesserare fino a sette giocatori stranieri, con anche la caduta della distinzione tra giocatori comunitari ed extracomunitari.\nRoster.\n\"Aggiornato al 20 dicembre 2021.\""}
{"id": "1897970", "revid": "767487", "url": "https://it.wikipedia.org/wiki?curid=1897970", "title": "Vilda M\u00e1nnu", "text": "Vilda M\u00e1nnu \u00e8 il secondo album degli Eternal Tears of Sorrow, pubblicato nel 1998."}
{"id": "1897971", "revid": "46936", "url": "https://it.wikipedia.org/wiki?curid=1897971", "title": "Qualificazioni al Campionato CONCACAF 1973", "text": "Sono elencate di seguito le date e i risultati per le qualificazioni al Campionato CONCACAF 1973.\nFormula.\n14 membri CONCACAF: 6 posti disponibili per la fase finale. Nessuna squadra \u00e8 qualificata direttamente alla fase finale. Le qualificazioni si compongono di sei gruppi (quattro gruppi da tre squadre e due gruppi da due). Ogni squadra gioca partite di andata e ritorno: le prime classificate (dei gruppi di tre squadre) e le vincenti (dei gruppi di due squadre) si qualificano per la fase finale.\nGruppo 1.\n si qualifica alla fase finale.\nGruppo 2.\n si qualifica alla fase finale.\nGruppo 3.\n si qualifica alla fase finale.\nGruppo 4.\n si ritira, si qualifica alla fase finale.\nGruppo 5.\n si qualifica alla fase finale.\nGruppo 6.\n si qualifica alla fase finale."}
{"id": "1897975", "revid": "827882", "url": "https://it.wikipedia.org/wiki?curid=1897975", "title": "Acad\u00e9mie Julian", "text": "LAcad\u00e9mie Julian \u00e8 stata una scuola privata di pittura e scultura, fondata a Parigi nel 1867 dal pittore francese Rodolphe Julian (1839\u20131907). Divenne celebre per il numero e la qualit\u00e0 degli artisti che ne uscirono durante quel periodo di grande fermento delle arti che furono i primi anni del XX secolo.\nGrazie alla qualit\u00e0 dei suoi docenti, l'Accademia Julian acquist\u00f2 rapidamente una discreta fama. Pot\u00e9 cos\u00ec presentare i suoi alunni al Prix de Rome, mentre costituiva comunque un trampolino di lancio per coloro che decidevano di esporre nei \"Salon\" o di impegnarsi in una carriera artistica. La disciplina, tuttavia, non fu mai il suo punto di forza. Gli studenti, infatti, in gran parte lasciati a s\u00e9 stessi, si facevano notare per i loro scherzi e per le loro sfilate lungo le strade di Parigi, e gli scandali si succedettero fino al periodo della Belle \u00c9poque. Questo non imped\u00ec ad un gruppo di giovani pittori ribelli di diventare noti come i Nabis dal 1888-1889.\nPer le giovani artiste l'Accademia \u00e8 stata l'unica alternativa ai corsi offerti dalla Scuola delle Belle Arti, poich\u00e9 l'ammissione a quest'ultima fu vietata alle donne fino al 1897. Esse ebbero anche l'opportunit\u00e0 di ritrarre nudi maschili da modelli di ruolo, con una permissivit\u00e0 che allora appariva intollerabile agli organismi ufficiali.\nPer risparmiare denaro pubblico e per scoraggiare la registrazione di studenti stranieri, la Scuola di Belle Arti, inoltre, impose ai suoi candidati una prova di lingua francese, considerata difficile. Ci\u00f2 rese pi\u00f9 invitante l'accesso all'Accademia Julian, attirando un gran numero di studenti provenienti da tutti i paesi d'Europa e dal continente americano. Infine, l'Accademia ha ospitato non solo artisti professionisti, ma anche bravi dilettanti che desideravano perfezionare la loro arte.\nL'Accademia fu chiusa durante la Seconda guerra mondiale e due dei suoi atelier furono venduti nel 1946. Subentrarono poi altri proprietari, in particolare lo scultore Andr\u00e9 Del Debbio (1908\u20132010). Attualmente essa fa parte dell\"\u00c9cole sup\u00e9rieure d'art graphique Penninghen\", che \u00e8 un istituto privato d'insegnamento superiore iscritto al Ministero dell'Educazione nazionale e della Ricerca.\nAlcuni nomi della pittura legati all'Accademia Julian: Georges-\u00c9mile Lebacq, Henri Biva, Eug\u00e8ne Lomont, \u00c9mile Beaussier, Julie Feurgard, L\u00e9on Bakst, \u00c9mile Jourdan, Andr\u00e9 Favory, Guy Rose, Ellen Day Hale, Fran\u00e7ois Nardi, Maurice Chabas, Thomas Pollock Anshutz, Henriette Daux, Jean Dubuffet, Marcel Duchamp, Georges Gimel, Jacques Villon, \u00c9douard Vuillard, Henri Matisse, Emmanuel de La Vill\u00e9on, Jean-Baptiste Olive, Octave Gallian, Henri Guinier, i belgi Fernand Allard l'Olivier e Louise De Hem, l'anglo-francese Louis Welden Hawkins, gli inglesi Frederic Cayley Robinson, Sara Page, John Noble Barlow e John Saint-Helier Lander, lo scozzese William Brown Macdougall, gli americani Arthur Wesley Dow, Minerva Josephine Chapman, Frederick Carl Frieseke, Julius Rolshoven, Eanger Irving Couse, Anna Klumpke e Mary Fairchild, i libanesi Khalil Gibran e Youssef Howayek (1883\u20131962), i finlandesi Victor Westerholm e Maria Wiik, lo svedese Carl Wilhelmson, i canadesi Henri Beau, Clarence Gagnon e Marc-Aur\u00e8le de Foy Suzor-Cot\u00e9, l'olandese Patrick Bakker, l'italiano Umberto Veruda, la tedesca Paula Modersohn-Becker, la spagnola Llu\u00efsa Vidal i Puig, il brasiliano Eliseu Visconti, il venezuelano Emilio Boggio, il norvegese Gustav Wentzel, l'estone Nikolai Triik, la svizzera Martha Stettler e l'australiana Agnes Goodsir."}
{"id": "1897976", "revid": "419471", "url": "https://it.wikipedia.org/wiki?curid=1897976", "title": "Pallacanestro Varese 2000-2001", "text": "La Pallacanestro Varese 2000-2001 ha preso parte al campionato di Serie A1 e alla Supercoppa Italiana.\nLa squadra si \u00e8 classificata al 11\u00ba posto della Serie A1 ed \u00e8 stata eliminata agli ottavi di finale della Supercoppa Italiana dalla Scaligera Verona.\nVerdetti stagionali.\nCompetizioni nazionali\nstagione regolare: 11\u00ba posto su 18 squadre (13-21)\neliminata agli ottavi di finale\nStoria.\nSulla panchina \u00e8 scelto Federico Danna, tuttavia esonerato dopo un record di due vittorie e nove sconfitte. Al suo posto, arriva a stagione in corso Gianfranco Lombardi, che termina la stagione con undici vittorie e dodici sconfitte.\nNella Supercoppa Italiana, disputatasi fra il 4 settembre 2000 e il 7 ottobre 2000, vince il Girone H, dove sono inserite anche Cant\u00f9, Biella e Milano. Agli ottavi di finale affronta Verona, vincendo la gara di andata con uno scarto di 16 punti, ma perdendo il ritorno di 29 e venendo, quindi, eliminata."}
{"id": "1897979", "revid": "1884811", "url": "https://it.wikipedia.org/wiki?curid=1897979", "title": "Sergio Perticaroli", "text": "Biografia.\nAllievo di Renzo Silvestri, nel 1952 \u00e8 stato il primo vincitore del Concorso Pianistico Internazionale Ferruccio Busoni, dopo che alle prime tre edizioni del Concorso non fu assegnato alcun primo premio. Nel 1954 ha vinto anche il Concours international d'ex\u00e9cution musicale de Gen\u00e8ve intraprendendo una brillante carriera concertistica.\nHa suonato in tutti i continenti esibendosi nelle pi\u00f9 importanti sale (Scala di Milano, Carnegie Hall di New York, Sala Glinka di San Pietroburgo, Symphony Hall di Melbourne, Teatro Col\u00f3n di Buenos Aires, Symphony Hall di Kyoto), con rinomate orchestre (Berliner Philharmoniker, London Symphony Orchestra, Orchestra di Radio Mosca, Orchestra dell'Accademia Nazionale di Santa Cecilia) e con famosi direttori (Lorin Maazel, Sergiu Celibidache, Carlo Maria Giulini, Claudio Abbado, John Barbirolli, Aram Kha\u010daturjan, Wolfgang Sawallisch).\nAccanto alla concertistica svolge attivit\u00e0 didattica sia in Italia, dove \u00e8 titolare della cattedra di perfezionamento di pianoforte all'Accademia di Santa Cecilia di Roma, sia all'estero con masterclass a Salisburgo, Cleveland, Parigi e in Giappone. Numerosi gli allievi di spicco vincitori di concorsi o che svolgono attivit\u00e0 concertistica (Carlo Guaitoli, Massimiliano Ferrati, Chiara Bertoglio, Alessandro Taverna, Giuseppe Greco, Cristiano Burato, Lorenzo Di Bella, Gil Shohat, Monaldo Braconi, Maria Perrotta, Giulio Biddau, Leonora Armellini, Irene Veneziano, Francesco Attesti, Akan\u00e9 Makita, Mauro Bertoli).\nProfessore emerito e Accademico di Santa Cecilia, \u00e8 spesso membro di giurie in concorsi pianistici nazionali ed internazionali (Concorso Chopin di Varsavia, Casadesus, Casagrande, Schubert ed Ennio Porrino).\nNel 2011 ha avuto un ictus che gli impedisce di proseguire la sua carriera concertistica. \u00c8 scomparso a Roma il 19 agosto del 2019.\nDiscografia.\nNumerose le incisioni discografiche degne di nota: Concerto n. 5 per pianoforte e orchestra di Sergej Prokof'ev sotto la direzione di Celibidache (Fonit Cetra); il \"Concerto per pianoforte\" di Ka\u010daturjan (Fonit Cetra); la Sonata op. 37a n. 1 di \u010cajkovskij e la Sonata per pianoforte n. 9 di Prokofiev (Ermitage); l\"'Appassionata\" di Beethoven e i \"Quadri da un'esposizione\" di Modest Petrovi\u010d Musorgskij (Aura Music)."}
{"id": "1897995", "revid": "767487", "url": "https://it.wikipedia.org/wiki?curid=1897995", "title": "Nicol\u00f2 Bon", "text": "La vita.\nNato a Candia da una nobile famiglia di origine veneziana ritorn\u00f2 a Venezia all'et\u00e0 di 16 anni. Per poi laurearsi In utroque iure, cio\u00e8 sia in diritto civile che in diritto canonico presso l'Universit\u00e0 di Padova.\nSi dedic\u00f2 agli studi di Numismatica antica, e questa fu la sua fortuna, perch\u00e9 in quel periodo a Venezia il collezionismo e il commercio antiquario era fra l'attivit\u00e0 pi\u00f9 in voga fra i patrizi.\nEbbe a lavorare per Girolamo Cornaro, la cui collezione \u00e8 presente nel Museo Correr in Piazza San Marco, e di Pietro Morosini.\nLa sua preparazione e la sua perizia tecnica nella numismatica antica, lo fecero conoscere in tutta europa e divenne famoso presso studiosi italiani e stranieri. Ebbe una notevole corrispondenza con Gottfried Wilhelm Leibniz, che ne chiedeva spesso l'aiuto per reperire e classificare materiale numismatico, e con il cardinale Enrico Noris, altro appassionato numismatica, e suoi colleghi francesi Charles Patin, Jacob Spon e Jean Foy-Vaillant, Francesco Mezzabarba, Andre Morell e Jakob Gronov.\nDivenne membro di molte accademie, Accademie dei Delfici, dei Dodonei, dei Ricoverati di Venezia, degli Stravaganti di Candia, dei Gelati di Bologna, degli Sventati di Udine, e nella Royal Society di Londra.\nMor\u00ec a Venezia all'et\u00e0 di settantasette anni il 12 luglio 1712.\nLasci\u00f2 un imponente materiale didattico sui suoi studi, che ereditarono i suoi figli assieme a diverse medaglie e monete antiche."}
{"id": "1897996", "revid": "92723", "url": "https://it.wikipedia.org/wiki?curid=1897996", "title": "TrackMania (serie)", "text": "TrackMania \u00e8 una serie di videogiochi di corse e stunt disponibile principalmente per PC creata nel 2003 dalla Nadeo.\nCaratteristiche salienti della serie.\nIl gioco si \u00e8 distinto nell'arco del tempo per la sua originalit\u00e0: questo titolo, contrariamente alla maggior parte dei titoli di corsa, non ha mai puntato ad una simulazione delle corse reali ma ne ha invece esasperato l'aspetto agonistico puntando fortemente sull'aspetto pi\u00f9 \"acrobatico\", inserendo cose come giri della morte o rampe per i salti. Le macchine spesso raggiungono velocit\u00e0 irrealizzabili nella realt\u00e0 e il design dei tracciati trasforma il gioco pi\u00f9 in un insieme di riflessi e di puzzle che di guida \"classica\". Quest'ultimo fattore \u00e8 dovuto anche al fatto che nei vari capitoli della serie un ruolo centrale nell'economia del gioco lo riveste il versatile ma potente editor di tracciati con cui i giocatori possono costruire facilmente i propri percorsi. Addirittura ogni titolo presenta delle modalit\u00e0 che ruotano intorno all'uso dell'editor stesso.\nIn seconda battuta non si pu\u00f2 non sottolineare l'importanza che il gioco online ha rivestito per la serie, tanto che il successo ottenuto ha portato la serie con il tempo a diventare disciplina dei World Cyber Games, le olimpiadi del videogioco.\nTitoli.\n\"TrackMania\".\nIl primo capitolo della serie uscito nel 2003. Il prezzo contenuto e l'originalit\u00e0 dello stile fece ottenere al gioco immediati consensi. Il gioco era caratterizzato da tre tipi di corse, ognuno con un'ambientazione e un'auto (con relativa fisica di guida) specifico.\nL'espansione \"TrackMania: Power Up!\".\nLa prima espansione per il titolo originale esce nel 2004 e porta con s\u00e9 una nuova modalit\u00e0, denominata \"sopravvivenza\", che vede il giocatore correre contro i fantasmi avversari ed evitare di arrivare ultimo (ed essere, quindi, eliminato) in un'escalation di tracciati sempre pi\u00f9 ardui. Oltre a ci\u00f2, l'espansione rinnova la veste grafica dei men\u00f9, fissa alcuni bug e migliora la componente online.\nL'espansione \"TrackMania: Speed Up!\".\nLa seconda espansione di TrackMania, mai rilasciata definitivamente, \u00e8 stata disponibile in beta per molto tempo per aiutare gli sviluppatori a capire cosa migliorare nella componente online e specificatamente negli incontri testa a testa, oltre a portare con s\u00e9 una veste grafica migliorata e pi\u00f9 luminosa.\n\"TrackMania Sunrise\".\nIl seguito di \"TrackMania\" riprendeva ed ampliava quanto fatto dal predecessore, mettendo l'editor di tracciati ancor pi\u00f9 al centro del gioco. Questo capitolo presentava nuove modalit\u00e0, un editor pi\u00f9 vasto ed un maggior supporto per l'online. Il titolo \u00e8 uscito nel 2005.\nL'espansione \"TrackMania Sunrise Extreme\".\nEspansione gratuita per \"Trackmania Sunrise\", pubblicata nel marzo 2006 e utilizzabile solo previo possedimento del titolo originale. L'espansione aggiunge nuovi pezzi all'editor, una nuova modalit\u00e0 di gioco in single player e alcune opzioni per l'online.\n\"Trackmania Original\".\n\"TrackMania Original\" \u00e8 un'edizione migliorata del primo TrackMania uscita nel 2005 che basicamente porta il primo capitolo a girare sullo stesso motore grafico di \"TrackMania Sunrise\", oltre ad aggiungere due nuove modalit\u00e0: \"Platform\" e \"Stunt\", riprese appunto dal precedente capitolo e la sua espansione \"TrackMania Sunrise Extreme\".\nL'espansione \"TrackMania: Level Up!\".\n\"Level Up!\" costituisce un'ulteriore espansione di TrackMania Original andando ad arricchire il gioco di nuovi oggetti per l'editor e migliorandone il comparto online.\n\"TrackMania Nations\".\nPrimo videogioco della serie gratuito scaricabile online direttamente dal sito ufficiale Nadeo. \u00c8 stata commercializzata nel gennaio 2006 in occasione dell'inclusione di \"TrackMania\" allElectronic Sports World Cup\" (ESWC\"') e rappresenta il vero terzo capitolo principale della serie. Il gioco presenta delle nuove macchine da corsa con una relativa nuova ambientazione (lo stadio). Il gioco \u00e8 votato principalmente al multiplayer, presentando inoltre una modalit\u00e0 campagna leggermente pi\u00f9 breve rispetto ai precedenti capitoli.\n\"TrackMania United\".\nQuarto capitolo ufficiale della serie, distribuito nel novembre 2006. Ha 7 ambientazioni con le relative vetture, tutte provenienti dai precedenti capitoli ed espansioni:\nL'espansione \"TrackMania Forever\".\nEspansione gratuita pubblicata online nell'aprile 2008 in due versioni: Nations Forever e United Forever. La prima versione \u00e8 grande circa 500MB ed \u00e8 giocabile liberamente, andando ad ampliare la modalit\u00e0 carriera e rifinendo la componente online di TrackMania Nations, che ripropone in veste migliorata; la seconda, invece, \u00e8 delle dimensioni di circa 900MB e rappresenta il medesimo titolo, diffuso per\u00f2 come espansione del capitolo \"United\", contenente feature esclusive come la possibilit\u00e0 di vedere le skin personalizzate delle altre macchine, nuovi oggetti per l'editor dell'ambientazione Coast e un aggiornamento del sistema di gioco online.\n\"TrackMania DS\".\nCapitolo studiato appositamente per il Nintendo DS, commercializzato il 14 novembre 2008. Le ambientazioni incluse sono Stadium, Desert e Rally. L'editor di tracciati \u00e8 presente e include elementi esclusivi rispetto alla controparte console \"\". Non \u00e8 presente il multigiocatore online ma \u00e8 possibile sfidarsi fino a 4 giocatori in locale.\n\"Trackmania: Build to Race\".\nIl gioco \u00e8 uscito nel settembre 2010 in esclusiva per Nintendo Wii pur rappresentando la controparte console di \"TrackMania DS\". Le ambientazioni sono le stesse del capitolo \"United\", esclusa Bay.\nIl gameplay simile ai predecessori e le molteplici modalit\u00e0 di gioco rendono la versione Wii quasi identica all'edizione completa per PC \"United Forever\".\n\"TrackMania Turbo\".\nQuesto capitolo (da non confondere con TrackMania Turbo per console, del 2016) esce nel 2010 e include quattro ambientazioni: Stadium, Coast, Island e Snow. Il gioco d\u00e0 ora la possibilit\u00e0 di giocare online e aumenta le potenzialit\u00e0 dell'editor di tracciati rispetto al precedente capitolo \"TrackMania DS\".\n\"TrackMania 2\".\nGioco annunciato nel settembre 2009, che non avr\u00e0 nulla a che fare con i precedenti capitoli in quanto includer\u00e0 nuovi paesaggi e nuove funzionalit\u00e0. Esso si pone infatti come reboot della serie e includer\u00e0 nuove ambientazioni che saranno aggiunte periodicamente.\nL'espansione \"TrackMania 2: Canyon\".\nL'espansione \"Canyon\", uscita in concomitanza col reboot della serie, propone la prima nuova ambientazione denominata, appunto, Canyon, che riprende a grandi linee l'impostazione della vecchia \"speed\" o \"desert\". Il gioco presenta anche una componente online molto forte, denominata ManiaPlanet, facente parte di una sorta di universo interconnesso tra i giochi dello sviluppatore Nadeo.\nL'espansione \"TrackMania 2: Platform\".\nL'espansione \"Platform\" include nuovi tracciati per la modalit\u00e0 giocatore singolo dell'espansione Canyon e aggiunge la modalit\u00e0 \"platform\", ben nota ai vecchi giocatori di \"TrackMania\", oltre a rifiniture alla componente online.\nL'espansione \"TrackMania 2: Stadium\".\nL'espansione \"Stadium\" include una nuova ambientazione ripresa e rielaborata da \"TrackMania Nations\", oltra a nuovi eventi per la modalit\u00e0 giocatore singolo e un potenziamento dell'editor di tracciati.\nL'espansione \"TrackMania 2: Valley\".\nL'espansione \"Valley\" reintroduce la \"vecchia\" ambientazione rally e nuovi eventi carriera e blocchi disponibili nell'editor di tracciati.\n\"TrackMania Turbo\".\nGioco annunciato all'E3 2015 e uscito il 22 marzo 2016. Rappresenta il primo capitolo della serie intera ad approdare su Xbox One e Playstation 4 e possiede tutte le caratteristiche chiave della serie: un potente editor di tracciati, una modalit\u00e0 carriera piena di eventi a crescente difficolt\u00e0 e un buon comparto multigiocatore online. Presente anche l'innovativa modalit\u00e0 \"double driver\" esclusiva per questo titolo, in cui due giocatori con due GamePad diversi potranno controllare l'auto cercando di coordinarsi.\n\"TrackMania 2: Lagoon\".\nSebbene si tratti di un'espansione, questo capitolo rappresenta la forma finale di TrackMania 2 con tutte le espansioni incluse e le funzionalit\u00e0 multigiocatore. Dal suo canto, \"Lagoon\" riprende le ambientazioni \"Lagoon Rollercoaster\" e \"Bay\" trovate rispettivamente in TrackMania Turbo e i vecchi TrackMania United e Sunrise, introducendo anche nuovi oggetti nell'editor di tracciati e nuovi eventi giocatore singolo.\n\"TrackMania Nations\" 2020.\nGioco annunciato in Francia il 29 febbraio nelle finali della TrackMania Grand League 2020, avr\u00e0 nuove meccaniche di gioco, nuove fisiche e nuove auto. La data d'uscita sarebbe dovuta essere il 5 maggio, ma, a causa dell'epidemia del COVID-19, \u00e8 stata spostata al 1\u00ba luglio. Il gioco si presenta come ulteriore reboot della serie e un ritorno alle origini della competizione nata con TrackMania Nations: infatti l'ambientazione e le vetture son le stesse di questo vecchio capitolo ma il videogioco presenta un motore grafico aggiornato, un nuovo motore fisico, una modalit\u00e0 carriera ben strutturata, un potente e rinnovato editor di tracciati e una fortissima componente online accessibile previo pagamento di un \"pass\" annuale."}
{"id": "1898009", "revid": "110157", "url": "https://it.wikipedia.org/wiki?curid=1898009", "title": "Castello di Rivara", "text": "Il castello di Rivara con un parco di oltre 45.000 m\u00b2 \u00e8 situato a Rivara, 30 chilometri da Torino nelle valli del Canavese. \n\u00c8 un complesso composto da un'architettura medievale con sale luminose neo-barocche da tre edifici indipendenti: il castello medievale, la villa neobarocca e le scuderie. \nIl castello \u00e8 oggi un museo d'arte contemporanea diretto da Franz Paludetto.\nStoria.\nIl complesso del castello di Rivara \u00e8 costituito da pi\u00f9 edifici: un maniero medievale ed un palazzo neobarocco, meglio conosciuti come il castello superiore (o castello vecchio) e il castello inferiore (o castello nuovo), da un corpo di scuderie e dal parco che si estende su tutta la collina. Il castello superiore fu edificato nel XII secolo dai Conti di Valperga ed \u00e8 situato in modo da dominare la strada verso la montagna; il castello inferiore, rivolto invece verso la pianura, venne costruito dai Conti Discalzi nel secolo XIII in modo da opporsi, anche visivamente, al potere che i Valperga esercitavano sul feudo. \nDall'inizio del secolo XIV, con l'estinzione della famiglia dei Discalzi, entrambi i castelli divennero di propriet\u00e0 dei Valperga, ai quali rimasero fino alla fine del '700 seguendo le alterne vicende dei loro proprietari. Nel XV secolo il castello superiore divenne sede dell'Inquisizione che vi tenne i processi alle streghe di Forno e di Levone, le quali venivano imprigionate nelle carceri del castello. \nAll'estinzione della famiglia Valperga i castelli passarono al patrimonio regio ed alla fine del secolo scorso furono acquistati dal banchiere torinese Carlo Ogliani che ne affid\u00f2 i restauri ad Alfredo D'Andrade. L'architetto di origini portoghesi decise di attuare sul castello superiore un lavoro di ripristino dell'originaria struttura medievale e trasformare invece il castello inferiore in una lussuosa residenza di campagna dove l'ala ovest fu restaurata in stile neogotico e la manica lunga in stile neobarocco. La famiglia Ogliani, che acquistando il complesso aveva voluto salvarlo dal degrado, lo fece rivivere anche grazie alla presenza degli artisti della Scuola di Rivara. Erano questi pittori che, sin dal 1860, si ritrovavano a Rivara per dipingere \"en plein air\", anticipando il movimento degli impressionisti francesi. \nDel cenacolo di artisti che si riuniva al castello, facevano parte personaggi della levatura di Carlo Pittara, Vittorio Avondo, Federico Pastoris, Alfredo d'Andrade, Ernesto Rayper e Casimiro Teja.\nDalla fine degli anni '60 del Novecento il castello \u00e8 stato di fatto abbandonato con conseguente notevole degrado dei vari corpi di fabbrica e del parco fino all'estate 1985, quando viene dapprima acquistato dal Cooperativa Castello di Rivara srl, sotto la direzione artistica di Franz Paludetto, che successivamente diventa unico proprietario del castello, oggi Museo d'arte contemporanea.\nIl museo dispone di spazi espositivi e \"at\u00e9lier\" dove sono ospitati artisti italiani e stranieri, analogamente a quanto accadeva nell'Ottocento.\nHanno lasciato a Rivara una traccia della loro presenza artisti come: F\u00e9lix Gonz\u00e1lez-Torres, Paul McCarthy, Charles Ray, Matthew McCaslin, Raymond Pettibon, Jeffrey Vallance, Dan Graham, Gordon Matta-Clark, Polly Apfelbaum, Maureen Connor, Haha, John Bowman, Grenville Davey, Craig Wood, Angela Bulloch, Abigail Lane, Gerard Williams, Kate Davis, Michael Landy, Dean Whatmuff, Hermann Pitz, Bernhard Prinz, Andreas Exner, Marcel Odenbach, J\u00fcrgen Drescher, Wolfgang Schlegel, Ulrich Erben, Candida H\u00f6fer, Pia Stadtb\u00e4umer, Gisela Bullacher, Renate Ranebach, Michael Bach, Horst Schuler, Andreas Sch\u00f6n, Michael van Ofen, Wolfgang Staehle, Hermann Nitsch, Walther Obholzer, John M. Armleder, Dominique Gonzalez-Foerster, Marco Mazzucconi, Sasa Giusto, Nicus Luc\u00e1, Paola Mattioli, Stefano Arienti, Sergio Ragalzi, Salvatore Astore, Luca Vitone, Maurizio Arcangeli, Maurizio Vetrugno, Umberto Cavenago, Eva Marisaldi, Mario Air\u00f3, Carlo Guaita, Maurizio Cattelan, Gianni Piacentino, Pierluigi Rolando, Aldo Mondino.\nCronologia.\n1163: Giulio del Canavese, insignito della dignit\u00e0 di conte di Valperga da Federico Barbarossa, fortifica la rocca facendone la residenza stabile dei conti che esercitavano il loro potere su Forno, Busano e Rivara.\n1236: il nipote di Guido del Canavese, Corrado, d\u00e0 il vero e proprio avvio alla fiorente casata dei Valperga - Rivara fortificando il castello. Iniziano i contrasti con la famiglia Discalzi, la cui nobilt\u00e0 pare precedente a quella dei Conti di Valperga.\nXIV sec.: estinzione della famiglia Discalzi. II castello passa a Corrado Valperga.\n1339: discordie fra i conti di Valperga e San Martino; il castello superiore viene incendiato e ricostruito. Viene anche costruito il muro di cinta intorno al paese in modo da costituire un unico complesso fortificato.\nXVI sec.: frequenti conflitti franco-spagnoli. I castelli sono pi\u00f9 volte assaltati e danneggiati gravemente.\n1793: con l'estinzione della casata dei Valperga, il complesso passa al patrimonio regio. I castelli vengono spogliati di tutti gli arredi e gli ornamenti.\n1802: durante il governo francese, Napoleone dona il castello al generale Jourdan, che lo restituir\u00e0 al demanio nel 1814.\n1832 -1859: il complesso ospita la Reale accademia militare. Il castello inferiore viene ampliato.\n1871: il complesso viene acquistato dal cavaliere Carlo Ogliani che affida i restauri all'architetto di origini portoghesi Alfredo D'Andrade.\n1900 -1950: La propriet\u00e0 passa alla famiglia Passerin d'Entreves Arborio di Gattinara.\n1981: I castelli vengono acquistati dalla Cooperativa Castello di Rivara srl. Inizia l'attivit\u00e0 dapprima come centro d'arte contemporanea, successivamente come museo d'arte contemporanea, sotto la direzione artistica di Franz Paludetto."}
{"id": "1898010", "revid": "1431409", "url": "https://it.wikipedia.org/wiki?curid=1898010", "title": "\u00d3scar Trejo", "text": ""}
{"id": "1898011", "revid": "287204", "url": "https://it.wikipedia.org/wiki?curid=1898011", "title": "Pierrick Fedrigo", "text": ""}
{"id": "1898012", "revid": "31886", "url": "https://it.wikipedia.org/wiki?curid=1898012", "title": "Phos-Chek", "text": "Phos-Chek \u00e8 il nome commerciale di un liquido ritardante utilizzato nella lotta aerea antincendio e prodotto dalla \"ICL Performance Products\" in California ed in Idaho.\nIl Phos-Chek \u00e8 disponibile sia in forma di polvere che di liquido concentrato. Viene successivamente diluito in acqua e poi spruzzato sulla vegetazione o sul terreno in vista dell'arrivo delle fiamme. Viene utilizzato sia a bordo degli \"Airtanker\" o di velivoli cargo muniti di sistema MAFFS, che a bordo di elicotteri utilizzati nel ruolo di elicotteri antincendio. Il \nPhos-Chek \u00e8 disponibile con l'aggiunta di tre coloranti di colore diverso. Normalmente viene fornito di colore bianco, di colore rosso per evidenziare le zone sulle quali \u00e8 gi\u00e0 stato lanciato e di colore rosso biodegradabile, che se esposta alla radiazione ultravioletta del sole sbiadisce.\nI composti principali del Phos-Chek sono \nLa sua esatta miscelazione rimane tuttavia un segreto industriale.\nI fosfati e solfati servono a prevenire processi di combustione ed agiscono come concime una volta che la zona \u00e8 stata attraversata dalle fiamme. La gomma di guar e l'idrossipropile sono invece agenti leganti che servono a prevenire la dispersione del liquido sopra un'area troppo vasta dopo che il liquido \u00e8 stato lanciato dal velivolo."}
{"id": "1898022", "revid": "287204", "url": "https://it.wikipedia.org/wiki?curid=1898022", "title": "Govi", "text": ""}
{"id": "1898024", "revid": "599013", "url": "https://it.wikipedia.org/wiki?curid=1898024", "title": "Claudio Michelotto", "text": "Carriera.\nPassato professionista nel 1966, dopo alcune importanti vittorie fra i dilettanti, nel 1968 riusc\u00ec ad imporsi alla Tirreno-Adriatico e alla Coppa Agostoni. L'anno successivo, il migliore per risultati ottenuti, si impose al Trofeo Laigueglia, alla Milano-Torino e nella generale del Giro di Sardegna; al Giro d'Italia vinse una tappa, la classifica scalatori e concluse secondo in classifica generale alle spalle di Felice Gimondi.\nIn totale partecip\u00f2 sette volte al Giro d'Italia, tre volte al Tour de France e due alla Vuelta a Espa\u00f1a, senza per\u00f2 ottenere risultati importanti.\nAl Giro indoss\u00f2 anche la maglia rosa per dieci giorni nel 1971, ma usc\u00ec poi dalla classifica in seguito a una crisi sul passo Pordoi."}
{"id": "1898037", "revid": "924361", "url": "https://it.wikipedia.org/wiki?curid=1898037", "title": "Bolognesi", "text": ""}
{"id": "1898038", "revid": "767487", "url": "https://it.wikipedia.org/wiki?curid=1898038", "title": "Francesco Augusto Bon", "text": "Biografia.\nGli inizi.\nNacque da genitori veneziani appartenenti al ceto patrizio: il padre, Giovanni Antonio (di Francesco Giorgio) Bon, era podest\u00e0 di Verona (si spiega cos\u00ec la nascita a Peschiera) mentre la madre, Laura Stamatella (di Domenico Maria) Corner, apparteneva allo stesso ramo famigliare della celebre Caterina Corner. Il suo nome di battesimo sarebbe stato Francesco Giorgio, ma a causa della svista di un impiegato dei passaporti venne mutato in Francesco Augusto. \nDopo la caduta della Serenissima, nel 1797, la famiglia si ritrov\u00f2 in gravi difficolt\u00e0 economiche. Ciononostante, al giovane Bon fu impartita una buona educazione, prima presso i gerolamini di San Sebastiano, poi alla marina napoleonica.\nA ventitr\u00e9 anni si trasfer\u00ec a Milano in cerca di fortuna, tuttavia non vi trov\u00f2 alcun impiego. Deciso ad arruolarsi nella Grande Armata pronta per la campagna di Russia, fu convinto a restare dall'attrice Assunta Nazzari la quale lo introdusse al mondo del teatro (invero, sin dalla giovent\u00f9 aveva frequentato le accademie filodrammatiche), offrendogli il ruolo di amoroso nella compagnia del marito Gaetano Perotti.\nLa carriera teatrale.\nIn questo periodo il Bon intraprese un vero e proprio apprendistato in cui ebbe modo di esordire anche come autore scrivendo una ventina di commedie. Nel 1821 fu a Torino al seguito della Compagnia reale sarda come brillante, ma vi rest\u00f2 poco: gi\u00e0 l'anno successivo venne arruolato nella compagnia di Gaetana Andolfati Goldoni e Luigi Riva, dove conobbe la futura moglie, l'attrice Luigia Ristori, vedova, che gli diede molti figli, fra cui la famosa attrice Laura Bon, futura amante di Vittorio Emanuele II.\nNella sua discendenza vi sono numerosi famosi attori: Adelaide Ristori, nipote della moglie, la figlia Laura Bon e il figlio che la moglie aveva avuto dal matrimonio precedente, Luigi Bellotti Bon. \nMorto Luigi Riva nel 1822, fond\u00f2 una sua compagnia teatrale dedicata al Goldoni e sovvenzionata dal duca di Modena con 8.000 lire l'anno, con un buon successo dal 1823 al 1831. Da quell'anno la sua compagnia teatrale ebbe nuovi proprietari, ma egli ne rimase il direttore, scegliendo per\u00f2 la commedia francese e la vaudeville.\nNel 1852 scrisse il suo ultimo copione, il dramma storico \"Pietro Paolo Rubens\", eseguito a Carignano. Purtroppo nel 1855 venne colpito dal colera e perse la vista da un occhio. Questo evento lo port\u00f2 a Padova dove gli fu dato l'incarico di dirigere l'Istituto filarmonico drammatico di Padova, tenendo lezioni di recitazione e declamazione.\nNel gennaio del 1858 si rispos\u00f2 con la venticinquenne Emma Biagi, sorella dell'attore Luigi.\nMor\u00ec a Padova il 16 dicembre 1858. \nL'opera.\nBon scriveva sia in italiano che in veneto e la sua opera \u00e8 giudicata una reazione alla nuova commedia, romanzesco-lacrimosa, per un ritorno a quella, che giudicava pi\u00f9 semplice, di Goldoni.\nLa tendenza che lui contestava era l'uso del romano e del piemontese che stavano assumendo, in quel periodo, il predominio nelle opere teatrali.\nLa sua sfortuna venne associata all'uso prevalente nelle sue opere di attori veneti e della lingua veneta in un periodo in cui questa stava subendo un grande degrado e si stava impoverendo."}
{"id": "1898041", "revid": "399", "url": "https://it.wikipedia.org/wiki?curid=1898041", "title": "Toreutica", "text": "La toreutica \u00e8 l'arte di lavorare il metallo con decorazioni a incavo e/o a rilievo, tramite il cesello, lo sbalzo e l'incisione. L'artista che si dedica a questa produzione \u00e8 chiamato toreuta.\nTecnica.\n\u00c8 un'arte analoga all'oreficeria, ma in genere ha per oggetto opere di dimensioni maggiori dei gioielli (vasi, coppe, vassoi, armi, ecc.). I metalli oggetto della toreutica sono l'oro, l'argento, il bronzo, l'ottone, il rame e varie altre leghe.\nL'arte toreutica esiste fin dalla preistoria. Plinio il Vecchio (I secolo d.C.) dedic\u00f2 alcuni passi della sua \"Naturalis Historia\" alla toreutica: nel XXXIII libro, ad esempio, trattando di mineralogia e soprattutto di metallurgia, elenc\u00f2 una serie di cesellatori greci in argento particolarmente famosi ai suoi tempi, come Mentore, Acragante, Boeto e Mys.\nNell'antica Grecia il termine veniva riferito a lavorazioni che riguardavano la superficie degli oggetti, attraverso diversi strumenti come il martello, il trapano, lo scalpello e il bulino, e che non si limitavano ad oggetti metallici ma si estendevano alle pietre, al legno, all'avorio, quelle che in seguito si \u00e8 preso a designare come \"arti minori\" e che non erano originariamente distinte dalla tecnica scultorea."}
{"id": "1898047", "revid": "1904508", "url": "https://it.wikipedia.org/wiki?curid=1898047", "title": "Caterina di Borbone", "text": "Biografia.\nRimase orfana del padre a tre anni. Alla morte della madre nel 1572, sal\u00ec sul trono di Navarra suo fratello maggiore Enrico, che aveva sposato la principessa Margherita di Valois. In seguito alla morte di Enrico III di Francia, nel 1589, divenne anche re di Francia, col nome di Enrico IV, in quanto parente prossimo degli estinti Valois. In seguito a questa seconda incoronazione Caterina divenne duchessa d'Albret e contessa d'Armagnac.\nSuo fratello la diede in sposa a Enrico I di Lorena, figlio di Carlo III di Lorena e della principessa Claudia di Valois. Il matrimonio venne celebrato il 31 gennaio 1599 a Saint Germain en Laye. Essendo lei calvinista, come sua madre, ed Enrico cattolico, re Enrico chiese senza successo una speciale dispensa del papa Clemente VIII per far celebrare il matrimonio. Le nozze si poterono svolgere solo grazie all'intervento dell'Arcivescovo di Reims.\nCaterina muore senza avere figli. Nel 1606 suo marito sposer\u00e0 in seconde nozze Margherita Gonzaga."}
{"id": "1898052", "revid": "729019", "url": "https://it.wikipedia.org/wiki?curid=1898052", "title": "Heckler &amp; Koch USP", "text": "La USP (\"Universelle Selbstladepistole\", pistola autocaricante universale) \u00e8 una pistola semiautomatica prodotta dalla Heckler &amp; Koch.\nStoria.\nLa Heckler &amp; Koch USP \u00e8 stata progettata da Helmut Weldle nel 1993; la nuova pistola avrebbe dovuto racchiudere in s\u00e9 tutte le migliori caratteristiche delle precedenti armi da fianco semiautomatiche.\nLa pistola USP \u00e8 stata inizialmente concepita per utilizzare cartucce .40 S&amp;W, ma ne \u00e8 stata progettata contemporaneamente una versione 9 mm Parabellum. Soltanto nel 1995 \u00e8 stata realizzata anche la versione .45 ACP. La serie USP Compact fu introdotta nel 1996, e disponibile nelle versioni 9\u00a0mm Parabellum, .40 S&amp;W, .45 ACP e .357 SIG.\nCaratteristiche.\nUna delle principali caratteristiche della pistola USP \u00e8 il meccanismo di riduzione del rinculo, al di sotto della canna; l'effetto del meccanismo non varia in base alla cartuccia utilizzata ed \u00e8 adeguato su ogni modello.\nLe parti esterne in acciaio della pistola USP sono sottoposte ad un processo di nitrurazione, per renderle resistenti alla corrosione. Il rivestimento \u00e8 in polimeri.\nVarianti.\nLa pistola USP ha un gran numero di varianti, ognuna con un diverso sistema di azionamento o di sicurezza.\nUSP Compact.\nLa USP Compact (HK USP45C) \u00e8 stata introdotta nel 1994. Pu\u00f2 utilizzare cartucce 9 mm Parabellum, .45 ACP, .40 S&amp;W come la USP oltre a munizioni .357 SIG.\nUSP Compact Tactical.\nLa USP Compact Tactical (USP45CT) \u00e8 una versione modificata della USP45C, realizzata specificamente per le United States Special Operations Forces. Utilizza solamente cartucce .45 ACP.\n\u00c8 pi\u00f9 piccola e compatta ed \u00e8 predisposta per diversi accessori quali mirini laser, torce e silenziatori.\nUSP Tactical.\nLa pistola USP Tactical (.40S&amp;W, .45 ACP) utilizza un mirino posteriore regolabile, una tacca di mira pi\u00f9 alta in modo da essere visibile al di sopra del silenziatore, una canna filettata pi\u00f9 lunga (per avvitare il silenziatore) con O-ring.\nI silenziatori appositamente realizzati per la USP Tactical sono prodotti dalla Knight's Armament Company. La filettatura della USP Tactical \u00e8 sinistrorsa, e quindi incompatibile con il silenziatore della Mark23.\nLa versione Tactical \u00e8 utilizzata dal Kommando Spezialkr\u00e4fte della Bundeswehr e dal reparto sommozzatori della marina militare tedesca ed \u00e8 conosciuta come P12.\nUSP Expert.\nLa USP Expert (9\u00a0mm Parabellum, .40 S&amp;W, .45 ACP) \u00e8 stata introdotta nel 1998 e possiede tutte le caratteristiche della versione Tactical ad eccezione della canna filettata. La principale differenza sta nel carrello pi\u00f9 lungo che copre l'O-ring e, grazie al maggiore peso, limita il movimento della pistola al momento dello sparo.\nLa USP Expert pu\u00f2 essere utilizzata inoltre con caricatori ad alta capacit\u00e0.\nUSP Match.\nLa versione USP Match (9\u00a0mm Parabellum, .40 S&amp;W, .45 ACP) \u00e8 progettata in particolare per l'uso sportivo. La USP Match ha le stesse caratteristiche della Tactical con una canna pi\u00f9 pesante. Il peso di quest'ultima controbilancia maggiormente il rinculo ed il rilevamento della pistola, favorendo la precisione.\nUSP Elite.\nLa variante Elite racchiude tutte le caratteristiche di Tactical, Expert e Match; presenta infatti sia un carrello pi\u00f9 lungo, che una canna pi\u00f9 pesante oltre al mirino pi\u00f9 alto e regolabile.\nOperatori.\nLa Heckler &amp; Koch USP \u00e8 stata adottata dalla Bundeswehr nel 1994 con il nome P8. La P8 ha differenze minime con la USP standard: sulla P8 al di sotto della leva di controllo vi \u00e8 la \"S\" della sicura mentre al di sopra la \"F\" (\"Feuer\", fuoco); sulla versione originale \u00e8 l'inverso. Inoltre le lettere S e F sono riportate sulla pistola, mentre nella USP standard sono sulla leva stessa.\nLa USP \u00e8 inoltre utilizzata dall'Irlanda e dall'Estonia, dall'Italia oltre che da altri paesi."}
{"id": "1898054", "revid": "1543377", "url": "https://it.wikipedia.org/wiki?curid=1898054", "title": "Ilium", "text": "Ilium \u00e8 un romanzo di fantascienza scritto da Dan Simmons nel 2003. Due anni dopo lo stesso autore ha scritto il seguito \"Olympos\", secondo e ultimo capitolo della saga. In Italia il romanzo \u00e8 stato pubblicato diviso in due volumi separati, Ilium - L'assedio e Ilium - La rivolta, come pure il suo seguito.\nTrama.\nI volumi pubblicati in Italia hanno come sottotitoli, rispettivamente, \"L'assedio\" e \"La rivolta\".\nIlium: L'assedio.\nIl racconto si sviluppa alternativamente fra tre scene principali. Nell'ordine in cui vengono presentate incontriamo:\nThomas Hockenberry si invaghisce in seguito della bella Elena, sposa di Menelao, e studia un piano per rivoltare entrambi gli eserciti contro gli d\u00e8i e l'Olimpo.\nIlium: la rivolta.\nThomas Hockenberry, grazie agli strumenti della Musa, riesce a convincere sia Achille che Ettore, capi dei rispettivi schieramenti, di combattere insieme contro gli d\u00e8i. Il primo scontro si tiene dinanzi alle mura di Troia e gli d\u00e8i invulnerabili, grazie alla loro tecnologia, riescono a sconfiggere i Greci e i Troiani.\nIntanto Mahnmut e Orphu riescono a raggiungere Olympus Mons che scoprono essere sede di tutti gli d\u00e8i dell'Antica Grecia. Qui incontrano proprio Thomas Hockenberry, grazie al quale riescono a piazzare il Congegno sul fondo del lago al centro del vulcano e a teletrasportarsi sulla Terra fra Greci e Troiani.\nSulla Terra del futuro intanto, Harman, Daeman e Savi riescono a raggiungere gli anelli dove scoprono che i centenari che giungono l\u00ec vengono divorati da un mostro chiamato \"Calibano\", a causa del quale Savi trova la morte. Qui vengono a conoscenza anche dell'esistenza di \"Prospero\" e \"Ariele\", due entit\u00e0 autocoscienti che formano rispettivamente la logosfera e la biosfera terrestri. Grazie ai suggerimenti di Prospero i due umani rimasti riescono a distruggere lo spedale e fuggire dagli anelli; grazie al loro gesto i servitori che hanno mantenuto in vita gli umani per tanto tempo vengono disattivati, cos\u00ec da costringere i terrestri a imparare di nuovo a sopravvivere (Odisseo li informa di un conflitto imminente che li interesser\u00e0 e li incita a prepararsi a tale evento).\nI capitoli finali vedono l'attivazione del Congegno dei moravec che apre contemporaneamente tutti i tunnel quantici utilizzati dagli d\u00e8i per andare da Marte alla Terra e permette ad Achei e Troiani di raggiungere Olympus Mons e di affrontare in campo aperto gli d\u00e8i."}
{"id": "1898056", "revid": "1573940", "url": "https://it.wikipedia.org/wiki?curid=1898056", "title": "Achilidae", "text": "Achilidae , \u00e8 una famiglia di insetti dell'ordine dei Rincoti Omotteri, superfamiglia dei Fulgoroidei.\nDescrizione.\nGli Achilidae sono insetti dal corpo generalmente appiattito, con livree poco appariscenti brunastre o grigiastre, raramente con colori vivaci. Il capo ha antenne brevi, inserite lateralmente sotto gli occhi, con i due articoli prossimali ingrossati e flagello filiforme e non segmentato. I due ocelli sono situati sotto gli occhi e lateralmente rispetto alle carene laterali della regione frontale e il segmento terminale del rostro \u00e8 allungato.\nLe tegmine sono caratterizzate dalla disposizione a tetto, sull'addome, e dalla sovrapposizione reviproca delle estremit\u00e0 posteriori. Le nervature sono prive di granulazioni e quelle del clavo decorrono fino all'apice. Le ali posteriori hanno la regione anale priva di nervature trasverse. Le zampe mostrano una corona di spine all'apice del secondo segmento tarsale.\nHabitat e diffusione.\nGli Achilidae sono diffusi in tutte le regioni zoogeografiche della Terra. Sono prevalentemente insetti micetofagi, regime dietetico acquisito secondariamente nell'ambito dei Fulgoroidei; vivono nelle lettiere di foglie e sotto i sassi. Frequente \u00e8 il mimetismo criptico.\nSistematica.\nLa famiglia comprende 455 specie conosciute ripartite fra 138 generi:"}
{"id": "1898058", "revid": "1543377", "url": "https://it.wikipedia.org/wiki?curid=1898058", "title": "P-glicoproteina", "text": "La P-glicoproteina 1 (glicoproteina di permeabilit\u00e0, abbreviata P-gp o Pgp) anche nota come proteina di resistenza multifarmaco 1 (MDR1) o ATP-binding cassette sotto-famiglia B membro 1 (ABCB1) o cluster di differenziazione 243 (CD243) \u00e8 una glicoproteina di membrana con funzione di pompa la cui attivit\u00e0 nota sembra essere quella di estrudere dal citoplasma sostanze anfipatiche neutre o debolmente basiche penetrate nella cellula. Consuma ATP. \u00c8 un trasportatore ABC codificato nell'uomo dal gene \"ABCB1\".\nLa Pgp \u00e8 distribuita in modo estensivo ed espressa da neuroni, astrociti, cellule endoteliali, placenta, trofoblasto, ovaie, testicoli e cellule tumorali, enterociti (riduce l'assorbimento di sostanze tossiche), epatociti, cellule tubulari renali.\nLa p-glicoproteina svolge quindi una funzione di barriera funzionale tra questi tessuti e il sangue. Svolge un importante ruolo protettivo di distretti \"nobili\" come il sistema nervoso centrale (contribuisce alla formazione della barriera ematoencefalica), feto e gonadi.\nFunzione.\nLa P-glicoproteina \u00e8 una proteina di membrana che appartiene alla superfamiglia dei trasportatori ABC. Le proteine ABC trasportano varie molecole attraverso le membrane intra- ed extracellulari. I geni ABC si dividono in 7 sotto-famiglie (ABC1, MDR/TAP, MRP, ALD, OABP, GCN20, White), questa proteina \u00e8 membro della sotto-famiglia MDR/TAP. Come tutti i membri della sua sottofamiglia la Pgp \u00e8 coinvolta nei processi di resistenza multifarmaco. Si tratta di una pompa di efflusso per composti xenobiotici che accetta un ampio spettro di substrati. \u00c8 responsabile del diminuito accumulo di farmaco nelle cellule multifarmaco-resistenti e spesso media lo sviluppo di resistenza nei confronti di farmaci anticancro. La P-glicoproteina funge anche da trasportatore nella barriera emato-encefalica\nL'ABCB1 \u00e8 una pompa di efflusso ATP-dipendente che accetta substrati con diverse strutture, per questo si ritiene che si sia evoluta come meccanismo di difesa contro le sostanze tossiche.\nLa Pgp trasporta vari substrati attraverso la membrana cellulare, tra cui:\nLa sua abilit\u00e0 nel trasportare i substrati precedenti ne giustifica i molti ruoli che svolge tra cui:\nP-glicoproteina e tumori.\nNelle cellule tumorali la P-glicoproteina pu\u00f2 essere espressa in misura maggiore rispetto alle cellule normali. Assieme ad altri trasportatori (MRP Multidrug Resistance-associated Proteins; BCRP Breast Cancer Resistance Protein; proteine TAP1 e TAP2) \u00e8 coinvolta nella resistenza farmacologica agli antiblastici.\nAntracicline, etoposide e paclitaxel sono solo alcuni dei substrati della P-glicoproteina la cui concentrazione all'interno delle cellule tumorali pu\u00f2 essere aumentata del 40-50% inibendo la funzione della P-gp.\nApprocci farmacologici.\nI farmaci capaci di inibire l'attivit\u00e0 di questa pompa si distinguono in\nAltri aspetti.\nLa P-gp \u00e8 anche presente, come detto, su rene, fegato e intestino dove regola il transito di numerose sostanze (tra cui farmaci) nei suddetti tipi cellulari. La P-glicoproteina sembra inoltre modulare l'attivit\u00e0 di alcune isoforme del citocromo P450. \u00c8 intuitivo che la sua funzione (e l'inibizione farmacologica delle sue funzioni) presenta dei complessi aspetti farmacocinetici di interazione con farmaci di cui pu\u00f2 modulare assorbimento, distribuzione, metabolismo ed escrezione.\nIn effetti l'azione della P-gp \u00e8 alla base della scarsa penetrazione di farmaci e xenobiotici nei tessuti che esprimono ad alti livelli tale proteina. Un esempio tipico \u00e8 il sistema nervoso centrale. In questa sede, infatti, oltre alla presenza della barriera emato-encefalica, si riscontra un'alta espressione di P-gp e OATP (\"organic anion transporter polypetide\") sulla membrana delle cellule endoteliali: questo fa s\u00ec che i farmaci vengano facilmente estrusi dal SNC, con conseguente difficolt\u00e0 nel raggiungimento della concentrazione terapeutica."}
{"id": "1898059", "revid": "287204", "url": "https://it.wikipedia.org/wiki?curid=1898059", "title": "Silvino Louro", "text": "Carriera.\nGiocatore.\nClub.\nDopo i primi anni nelle porte di Vit\u00f3ria Set\u00fabal e Vit\u00f3ria Guimar\u00e3es, viene notato dal Benfica nel 1984, ma passa la prima stagione senza giocare. Viene allora prestato al Desportivo das Aves la stagione seguente. Quando torna, guadagna il posto di titolare, che tiene fino al 1993, quando viene sostituito da Neno. Negli ultimi anni torna a Set\u00fabal e gioca per una stagione nel Porto, dove per\u00f2 si infortuna. Chiude la carriera al Salgueiros.\nNazionale.\nDebutta nella porta della nazionale portoghese il 13 aprile 1983 contro l', ma non viene convocato per . Diventa titolare fisso nel 1988 per poi venire sopravanzato da V\u00edtor Ba\u00eda. \u00c8 proprio per sostituire lui, infortunato, che torna brevemente in nazionale nel 1998, nelle qualificazioni per .\nAllenatore.\nDiventa preparatore dei portieri per l'allenatore portoghese Jos\u00e9 Mourinho, seguendolo fin dal 2001 prima al Porto, poi al Chelsea nel 2004, all'Inter nel 2008, quindi al nel 2010, di nuovo al Chelsea nel 2013 e, infine, al Manchester United nel 2016. Dopo quest'ultima esperienza, tuttavia, Silvino non raggiunge l'allenatore portoghese al Tottenham nel 2020 e quindi si interrompe il sodalizio tra i due dopo 19 anni e 24 trofei conquistati.\nNel corso della sua carriera ha avuto modo di allenare portieri del calibro di V\u00edtor Ba\u00eda, Petr Cech, Julio Cesar, Iker Casillas e David de Gea."}
{"id": "1898060", "revid": "44627", "url": "https://it.wikipedia.org/wiki?curid=1898060", "title": "Silvino", "text": ""}
{"id": "1898064", "revid": "3343", "url": "https://it.wikipedia.org/wiki?curid=1898064", "title": "La Longueville (Nord)", "text": ""}
{"id": "1898069", "revid": "729019", "url": "https://it.wikipedia.org/wiki?curid=1898069", "title": "Stazione di Domodossola", "text": "La stazione di Domodossola \u00e8 localit\u00e0 di confine tra Italia e Svizzera.\nStoria.\nLa stazione di Domodossola venne costruita nell'ambito del progetto di costruzione della ferrovia di collegamento alla linea che, il 10 marzo del 1864, da Novara aveva raggiunto il Lago d'Orta a Gozzano. Il progetto, sin dagli anni settanta del XIX secolo, mirava a rompere l'isolamento in cui versava la valle oltre che ad assicurare il proseguimento del traffico viaggiatori soprattutto internazionale che, in diligenza, proveniva dal Passo del Sempione e dalle varie localit\u00e0 della stessa Val d'Ossola e delle Val Divedro, Val Vigezzo e Val Bognanco. \nFu solo dopo l'emanazione della \"Legge Baccarini\", nel 1879, che venne data autorizzazione a costruire una linea che raggiungesse il Sempione a Domodossola, ma solo come linea di 2\u00aa categoria. I lavori iniziarono alcuni anni dopo; il 9 settembre 1888 il treno inaugurale raggiunse Domodossola collegandola a Novara, realizzando cos\u00ec anche il collegamento verso Torino. La stazione era stata ivi costruita perch\u00e9 da Domodossola partivano le diligenze che valicavano il passo del Sempione.\nLa stazione ebbe da quel momento uno sviluppo costante di traffico che si increment\u00f2 con la costruzione della stazione internazionale inaugurata nel 1906 in seguito all'apertura del traforo del Sempione. Contemporaneamente venne attivato il collegamento ferroviario diretto con Arona e Milano.\nIl traffico della stazione ebbe un ulteriore incremento, dal 1913 in poi, in seguito all'apertura della Galleria del L\u00f6tschberg che convogli\u00f2 sul Sempione merci e viaggiatori provenienti dal centro nord della Svizzera.\nIl 25 novembre 1923 la stazione ebbe un ulteriore apporto di traffico viaggiatori in seguito all'apertura della Ferrovia Vigezzina i cui treni si attestavano sul piazzale esterno della stazione.\nIl 4 maggio 1947 venne inaugurata l'elettrificazione a 3000 volt, corrente continua, della linea Milano-Domodossola; mentre per il completamento del piazzale binari lato sud della stazione i lavori richiesero qualche anno ancora; la sezione di ricevimento e partenza treni, verso la Svizzera era gi\u00e0 stata elettrificata, nel 1930 a corrente alternata monofase, a 15\u00a0kV.\nDi rilievo architettonico sono la facciata, che presenta una fascia marcapiano in granito di Baveno e le tre cimase che si elevano dall'edificio.\nStrutture e impianti.\nQuella di Domodossola \u00e8 la stazione ferroviaria capolinea della linea Domodossola-Milano (che ha come capolinea orientale la stazione di Milano Porta Garibaldi) e della linea Domodossola-Novara, ma i treni provenienti dalla stazione di Milano Centrale diretti in Svizzera continuano sulla linea Domodossola-Briga, previa dogana, e attraversano il traforo del Sempione.\nDal terminal in galleria posto al di sotto della stazione internazionale trae origine la linea Domodossola-Locarno, nota come \"Vigezzina\", e gestita da SSIF.\nDal capolinea autolinee posto nei pressi della stazione partono autobus diretti ai principali comuni della Valdossola e tratte extraurbane dirette a Verbania, Omegna e l'Aeroporto di Milano-Malpensa.\nNel piazzale binari della stazione (sopra i marciapiedi) \u00e8 presente il tratto neutro di separazione tra la linea di contatto italiana a 3kV CC e la linea svizzera a 15kV ~ 16 2/3 Hz\nServizi.\nLa stazione, curata da Centostazioni, dispone di:"}
{"id": "1898071", "revid": "33689", "url": "https://it.wikipedia.org/wiki?curid=1898071", "title": "Giunio Quarto Palladio", "text": "Biografia.\nAppartenente ad una nobile famiglia, la sua carriera \u00e8 tramandata da un'iscrizione ritrovata sull'Aventino, a Roma, dove la sua famiglia aveva delle propriet\u00e0; l'iscrizione si trova sulla base di una statua eretta a Palladio da parte del fratello.\nFu \"pretore e questore candidato\", \"notario e tribuno\" e poi \"comes sacrarum largitionum\". Va probabilmente identificato col Palladio che si trovava a Roma nel tardo 408/inizio 409, in occasione del primo assedio di Alarico. In questa occasione Palladio fu incaricato di raccogliere tra gli aristocratici romani i preziosi per il tributo da pagare ad Alarico, ma non pot\u00e9 trovarne a sufficienza e dovette spogliare i residui ornamenti dei templi pagani dell'Urbe.\nPer sei anni, dal 416 al 421, fu Prefetto del pretorio d'Italia, Africa e Illirico; nel 416 tenne anche il consolato, con l'imperatore Teodosio II come collega. Il 30 aprile 418 ricevette una legge promulgata dall'imperatore Onorio, che gli ordinava di espellere i Pelagiani da Roma; insieme ai colleghi Monaceio e Agricola promulg\u00f2 una editto prefettizio contro i seguaci di Pelagio.\nL'iscrizione romana parla anche di quattro missioni come rappresentante del Senato romano, ma non \u00e8 nota l'occasione di nessuna di queste."}
{"id": "1898072", "revid": "1226", "url": "https://it.wikipedia.org/wiki?curid=1898072", "title": "Piramidi d'Egitto", "text": ""}
{"id": "1898077", "revid": "124070646", "url": "https://it.wikipedia.org/wiki?curid=1898077", "title": "Federico Guglielmi", "text": "Il suo nome \u00e8 associato principalmente alla rivista \"Il Mucchio Selvaggio\", dove ha lavorato per venticinque anni, ma ha anche fondato e diretto il mensile \"Velvet. Percorsi di altro rock, cinema e cultura\" e il trimestrale \"Mucchio Extra\", oltre a collaborare con molti altri periodici italiani e a condurre numerose trasmissioni radiofoniche della RAI. Ha avuto un ruolo significativo per la diffusione in italia di generi musicali quali punk, new wave e rock neo-Sixties, distinguendosi anche per il suo costante impegno giornalistico a favore del rock italiano alternativo/indipendente.\nNegli anni ottanta si \u00e8 inoltre occupato di produzioni artistiche di gruppi italiani e della direzione dell'etichetta indipendente High Rise.\nPercorso professionale.\nDal 1977 ha lavorato come conduttore/autore in alcune radio private romane (Radio Five, Onda Radio, K55, Punto Radio) per poi approdare nel 1981 alla RAI, con la quale tuttora collabora con continuit\u00e0. Per le reti o i canali di quest'ultima ha condotto/curato e talvolta ideato trasmissioni radiofoniche come \"Master\" (prima met\u00e0 anni '80), \"Stereodrome\" (1986-1989), \"Jimi &amp; Johnny\", varie edizioni di \"Stereonotte\" (dal 1997 al 2010), \"Wikiradio\", \"La notte degli indipendenti\" (2014), \"Gioved\u00ec? Vinile!\"(2015), \"Il mio canto libero\" (2016), \"Pop Corn\" (2016-2018).\nSulla carta stampata ha invece operato come giornalista musicale soprattutto sulle pagine de \"Il Mucchio Selvaggio\", sia nella fase mensile che in quella settimanale. Vi \u00e8 entrato da collaboratore esterno nel luglio 1979, svolgendo un ruolo fondamentale nell'ampliamento degli orizzonti della rivista, per lasciarlo da caporedattore nel dicembre 1987. Vi \u00e8 poi tornato nell'aprile 1996 (dove fino al 1998 si \u00e8 firmato anche con lo pseudonimo Gianluca Picardi), rimanendovi fino alle sue dimissioni da caposervizio del settore musica nell'aprile 2013. In questi anni con la rivista, oltre a occuparsi di rock internazionale sia nuovo che classico, ha ideato e curato spazi specifici dedicati al rock italiano come \"Targato Italia\" (1980-1987) e soprattutto \"Fuori dal Mucchio\" (dal 1996 al 2013), cui \u00e8 stato collegato per quindici anni l'omonimo Premio riservato al miglior album d'esordio dell'anno, in collaborazione con il Meeting delle Etichette Indipendenti. Ha inoltre curato assieme a John Vignola il progetto dell'\"Annuario del Mucchio\" (2006-2009) e da solo gli \"Speciale Mucchio\" dedicati a Bruce Springsteen e U2 e la collana di libri \"Rock Italiano - I grandi album\". Nel 2001 ha inoltre ideato il trimestrale (dal 2010 semestrale) di approfondimento musicale \"Mucchio Extra\", del quale \u00e8 stato direttore fino al n.39 dell'Inverno 2013.\nAl di fuori de \"Il Mucchio Selvaggio\", ha collaborato con \"Suono\", \"Rockstar\", \"Rockerilla\", \"Ciao 2001\", \"Fare Musica\", \"Rumore\", \"Audio Review\" e altre riviste.\nNel 1988 ha fondato assieme a Eddy Cil\u00eca e Maurizio Bianchini il mensile \"Velvet. Percorsi di altro rock, cinema e cultura\", che ha diretto fino alla fine del 1990.\nA partire dal 1991 ha pubblicato numerosi libri, tra i quali vari saggi sul punk, alcune guide ai dischi fondamentali del rock, le biografie ufficiali di Litfiba e Carmen Consoli e quelle autorizzate di Manuel Agnelli e Baustelle.\nAttualmente scrive su \"Audio Review\", del quale \u00e8 dal 1999 responsabile delle pagine dedicate alla musica, \"Blow Up\", \"Classic Rock\" , \"Vinile\" e \"Billboard Italia\".\nSul web, dal gennaio 2013 gestisce un blog personale su Wordpress, \"L'ultima Thule\", che nel 2014 e nel 2017 \u00e8 stato premiato con la Targa Mei Musicletter quale miglior blog personale italiano di informazione musicale, assegnato nell'ambito del Meeting delle Etichette Indipendenti, e dal luglio 2013 all'aprile 2017 ha curato per \"fanpage.it\" la rubrica settimanale di rock italiano \"La Torre di Babele\".\nDal 2003 presiede la giuria che ogni anno assegna i PIMI, i premi ufficiali della musica indipendente italiana. \nNegli anni novanta si \u00e8 inoltre occupato di fumetti, scrivendo articoli e gestendo rubriche per riviste della Star Comics, della Magic Press e della Marvel Italia.\nHa poi curato raccolte discografiche \"a tema\" di rock italiano e varie ristampe - o album con incisioni inedite - di artisti sempre italiani, redigendone le note di presentazione (tra questi: Carmen Consoli, Baustelle, Not Moving, Boohoos, Steeplejack, Allison Run, Magic Potion).\nNel 2020, in occasione del suo sessantesimo compleanno, ha esordito come cantante con lo pseudonimo Freddie Williams, pubblicando per la Area Pirata il 7\"EP \"You Said I'd Never Make It\" nel quale \u00e8 accompagnato dalla band romana Plutonium Baby. Nel disco, quattro cover di punk californiano degli anni '70."}
{"id": "1898080", "revid": "436907", "url": "https://it.wikipedia.org/wiki?curid=1898080", "title": "Ensi (rapper)", "text": "Biografia.\nSecondo di tre fratelli, cresce ad Alpignano, nella seconda cintura di Torino, da una famiglia di origini catanesi da parte di padre. Il suo nome d'arte deriva dall'assonanza con MC nonch\u00e9 che dal titolo ensi, che nella societ\u00e0 sumerica designava l'autorit\u00e0 religiosa e politica assoluta di una citt\u00e0 stato.\nPrimi anni.\nLe prime rime risalgono ai primi anni duemila, periodo in cui inizia ad appassionarsi all'hip hop e al writing. Le sue doti nel freestyle lo contraddistinguono subito, rendendolo in breve tempo uno dei rapper pi\u00f9 conosciuti ed apprezzati nel panorama del rap italiano.\nOneMic e altri progetti (1999\u20132007).\nLa sua carriera comincia nel 1999, con varie collaborazioni in diversi progetti, ma la svolta arriva nel 2003 quando, con il fratello Raige e l'amico Rayden fonda i OneMic. In quello stesso anno partecipa alla gara di freestyle nazionale Tecniche Perfette, arrivando secondo contro Mondo Marcio. \u00c8 con i OneMic che esce il primo disco di Ensi, \"Sotto la cintura\", prodotto da La Suite Records. Oltre al disco, Ensi continua con le gare di freestyle, partecipa alla convention 2theBeat sia nel 2005 che nel 2006. Nel 2005 vince l'accesso alla finale nazionale contro Kiave, e nella finale nazionale ha la meglio su Clementino. L'anno successivo guadagna nuovamente la finale contro il rapper partenopeo; questa volta ha per\u00f2 la meglio Clementino.\nCarriera solista (2008\u20132011).\nNel 2008 Ensi autoproduce e pubblica il primo album solista, intitolato \"Vendetta\". Originariamente intitolato \"Mangia Flow\", l'album \u00e8 stato anticipato dal videoclip della title-track, uscito il 30 marzo, e contiene collaborazioni con molti artisti della scena underground italiana, ma spiccano le collaborazioni con i OneMic. Nel 2009 il rapper ha collaborato con il sito YouPush.it, con il quale ha pubblicato il 22 dicembre dello stesso anno il singolo \"Terrone\".\nNel 2009 esce \"Donercore EP\", prodotto da DJ Nais e Big Fish per Doner Music e composto da quattro brani, di cui uno realizzato in collaborazione con Raige. Il 18 gennaio 2010 \u00e8 uscito per il download gratuito sul sito YouPush.it il singolo di Big Fish \"Generazione Tuning\", creato in collaborazione con Vacca ed Ensi, seguito dal videoclip ufficiale. Sempre nel 2010, viene pubblicato il secondo EP di Ensi, intitolato \"Equilibrio\". Anticipato dal videoclip del brano \"N\u00e9 vinto n\u00e9 vincitore\", l'EP contiene anche tre remix di \"Terrone\" pi\u00f9 altri cinque brani. Le partecipazioni sono di Raige, Vacca, Two Fingerz, Entics, Clementino, Kiave, Zuli, Johhny Marsiglia, Ira, Op. Rot, Miss Fritty, Polo de La Famiglia e Turi.\nNel marzo del 2011 viene pubblicato dalla Doner Music il secondo album degli OneMic, intitolato \"Commerciale\".\n\"Freestyle Roulette Mixtape\" e \"Era tutto un sogno\" (2012\u20132013).\nNel gennaio del 2012 Ensi firma un contratto con l'etichetta discografica indipendente Tanta Roba, fondata da Gu\u00e9 Pequeno dei Club Dogo e DJ Harsh. Due mesi pi\u00f9 tardi, il rapper partecipa al programma incentrato sul freestyle, \"MTV Spit\", in onda su MTV e condotto da Marracash. Ensi arriva in finale sbaragliando tutti gli altri concorrenti e il 4 maggio, battendo Nitro, viene decretato vincitore dai giudici J-Ax, Mastafive, Niccol\u00f2 Agliardi e dallo special guest Filippo Timi per la forza comunicativa, la tecnica, il talento dell'improvvisazione nel raccontare la pi\u00f9 stretta attualit\u00e0, aggiudicandosi il premio di 5.000 euro. Il 5 maggio ha partecipato ai TRL Awards.\nIl 23 maggio viene pubblicato il mixtape \"Freestyle Roulette Mixtape\", il quale guadagna il primato di primo album quasi interamente registrato in freestyle. I testi dei brani, ad eccezione di quelli di \"Numero uno\", \"King del freestyle\" e \"Novecento\", sono improvvisati su temi scelti dallo stesso Ensi, come in \"Nemico immaginario\", in cui l'MC fa riflessioni su personaggi della politica e dello spettacolo, e in \"In italiano\" in cui il freestyle \u00e8 basato su parole scelte casualmente aprendo il vocabolario.\nIl 13 novembre 2012 esce il secondo album solista \"Era tutto un sogno\", il quale contiene collaborazioni con alcuni rapper tra cui Raige, Rayden, Gu\u00e9 Pequeno, Salmo e Kaos. L'album \u00e8 stato prodotto in buona parte da Symone, The Orthopedic e Big Joe ma sono presenti basi musicali prodotte anche da DJ Shocca, Res Nullius, Fritz da Cat e Rayden. Il 12 dicembre si esibisce dal vivo con Samuel sul palco degli MTV Hip Hop Awards in cui vince il premio come Best Freestyler.\nNel dicembre del 2013 Ensi ha lasciato la Tanta Roba per firmare un contratto discografico con la major Warner Music Group.\n\"Rock Steady\" (2014\u2013presente).\nNel 2014 Ensi ha collaborato con i Two Fingerz nella traccia \"La cosa pi\u00f9 bella che c'\u00e8\", presente in \"Two Fingerz V\"; il 22 luglio dello stesso anno il rapper ha annunciato il terzo album in studio, intitolato \"Rock Steady\" e pubblicato il 2 settembre. Riguardo al titolo, il rapper ha spiegato: Nel 2014 ha recitato nel film \"Numero zero - Alle origini del rap italiano\" nella parte del narratore.\nIl 21 maggio 2015 \u00e8 nato il figlio Vincent Vella, avuto dalla compagna Alessandra. Da settembre 2015 \u00e8 divenuto il conduttore insieme a Emis Killa su Radio Deejay del programma radiofonico \"One Two One Two\" dedicato all'hip hop e alla musica rap. Il 21 dello stesso mese Ensi ha annunciato l'EP \"One by One\", uscito per il download gratuito il 10 ottobre 2015 attraverso il proprio sito ufficiale. Il 25 settembre 2015 viene pubblicato l'album tributo a Lucio Dalla \"Bella Lucio!\", nel quale Ensi ha partecipato, insieme a Fritz da Cat, al brano \"Profondo\".\nNel 2015 ha inoltre recitato nel film \"Zeta - Una storia hip-hop\", diretto da Cosimo Alem\u00e0, uscito il 28 aprile 2016 e nel quale interpreta s\u00e9 stesso sul palco del Bomboclat, sfidando Zeta nella battaglia per il titolo; nella colonna sonora del film \u00e8 presente il brano \"Casa\", inciso dal rapper Izi con Ensi stesso.\nNel 2021 ha collaborato alla realizzazione della graphic novel \"Santuario 2105\", edita da BeccoGiallo."}
{"id": "1898089", "revid": "474175", "url": "https://it.wikipedia.org/wiki?curid=1898089", "title": "Venere Azzurra", "text": "La Venere Azzurra \u00e8 una localit\u00e0 del comune di Lerici costituita da una spiaggia in un'insenatura naturale nel lato orientale del golfo della Spezia, tra Lerici e San Terenzo.\nBorgata Marinara.\nLa Venere Azzurra \u00e8 una delle tredici borgate che partecipano al palio del Golfo, la disfida remiera che si disputa la prima domenica di agosto nel golfo. Fu costituita nel 1953, subentrando, assieme alla borgata di Tellaro, a quella scomparsa di Bocca di Magra, in rappresentanza della frazione di Pugliola, Solaro e Venere azzurra. Inizialmente ebbe nome \"La Vallata\", ma in seguito ha preso il nome della spiaggia. La Sede sociale \u00e8 stata sempre in San Terenzo, diventando di fatto la seconda Borgata del paese e dividendo i propri tifosi con la Borgata San Terenzo.I colori della borgata sono giallo-blu.\nLa borgata ha vinto un \"palio senior\" (1989, equipaggio: Alessandro Manfrone, Luca Cavallini, Alessandro Battaglioli, Marco Perfetti, timoniere Di Lauro) e due \"palii junior\" (1969, equipaggio: Emilio Fusani, Ferdinando Zanoni, Rajmond King, Antonio Bersanto, timoniere Lisi, e 1999, equipaggio: Nicola Zanoni, Marco Passaro, Andrea Migliorini, Cristian Biagioni, timoniere Loffredo). Nel 1999 ha vinto inoltre la \"sfilata delle borgate\". Nel 2019 \u00e8 entrata a dare parte del gruppo sportivo canotaggio della Lega Navale Italiana Sezione di Lerici"}
{"id": "1898092", "revid": "33689", "url": "https://it.wikipedia.org/wiki?curid=1898092", "title": "Monaceio", "text": "Dal 17 gennaio 408 al 26 aprile 409 fu \"praefectus urbi\" di Costantinopoli. Verso la fine del suo mandato vi fu una penuria di viveri in citt\u00e0, e la popolazione mise a fuoco il \"praetorium\" distruggendolo e trascinato in giro per le strade cittadine.\nFu prefetto del pretorio d'Oriente tra il 10 maggio e il 30 novembre 414 e poi una seconda volta tra il 26 agosto 416 e il 27 maggio 420. Nel 419 fu console. Quattro suoi servi si fecero monaci presso il monastero di sant'Ipazio."}
{"id": "1898095", "revid": "3082", "url": "https://it.wikipedia.org/wiki?curid=1898095", "title": "Flavio Monaceio", "text": ""}
{"id": "1898098", "revid": "3831", "url": "https://it.wikipedia.org/wiki?curid=1898098", "title": "Pra del Giglio", "text": ""}
{"id": "1898099", "revid": "2233048", "url": "https://it.wikipedia.org/wiki?curid=1898099", "title": "Danny Granger", "text": "Carriera.\nUniversit\u00e0.\nGranger gioc\u00f2 per due anni all'University of New Mexico e per altri due alla Bradley University dove si \u00e8 laureato in ingegneria civile. In precedenza aveva frequentato la Grace King High School in Louisiana.\nNella stagione 2004-05, Granger ha guidato i New Mexico Lobos a un record 26-7, nel campionato Mountain West Conference (MWC), e torn\u00f2 a giocare nella NCAA per la prima volta in sei anni. Venne poi nominato come membro della prima squadra dell'MWC, e gli venne riconosciuta una menzione d'onore negli \"AP All-American\".\nNBA.\nIndiana Pacers.\nDanny \u00e8 stato selezionato con la 17\u00aa scelta al Draft NBA 2005 dagli Indiana Pacers. I Pacers hanno partecipato regolarmente agli ultimi play-off, e lo staff include il vecchio giocatore dei Lobo, Mel Daniels e Larry Bird, che venne allenato all'universit\u00e0 dal padre dei \"New Mexico Lobo Basketball\", Bob King.\nNella sua prima stagione in NBA, Danny ha giocato 78 delle 82 partite di regular season, ha fatto registrare 7,7 punti 4,9 rimbalzi per partita ed \u00e8 stato inserito nell'All-NBA Rookie Second Team. Granger ha totalizzato 8,2 punti e 5,2 rimbalzi per partita in 6 incontri di play-off.\nCon la partenza di Predrag Stojakovi\u0107 e l'arrivo di Al Harrington durante l'off-season, Granger diventa l'ala piccola di partenza per la stagione 2006-07. Dopo 15 partite, Danny diventa la prima riserva.\nFin dal 17 gennaio 2007, dopo l'ottavo scambio con Golden State, Granger gioc\u00f2 come ala piccola, principalmente per la partenza di Harrington. Senza la seconda e terza soluzione per la realizzazioni (Harrington e Stephen Jackson, rispettivamente), ebbe molte pi\u00f9 possibilit\u00e0 per segnare ed ottenne una media realizzativa di 13.9 punti per gara nel 2006-07.\nNella stagione 2007-08, Granger condusse per la prima volta le realizzazioni dei Pacers, con 19 punti per partita, cominciando titolare tutte le 80 partite che ha giocato.\nNella stagione 2008-09, Danny Granger vince il premio NBA Most Improved Player Award, giocando 67 partite, con una media di 36.2 minuti per partita, e collezionando una media di 25,8 punti a gara.\nIl 20 febbraio 2014 viene ceduto ai Philadelphia 76ers in cambio di Evan Turner e Lavoy Allen. Il 26 febbraio si accorda per una buonuscita e rescinde il suo contratto con i Sixers, rimanendo free agent.\nLos Angeles Clippers, Miami Heat e Phoenix Suns.\nIl 28 febbraio 2014 firma fino a fine stagione con i Los Angeles Clippers.\nIl 7 luglio 2014 firma un contratto biennale a 4,2 milioni di dollari con i Miami Heat.\nIl 19 febbraio 2015 viene ceduto insieme a due prime scelte a draft futuri ai Phoenix Suns in cambio di Goran Dragi\u0107.\nNazionale.\nDanny Granger \u00e8 stato selezionato per giocare con la nazionale USA il campionato mondiale maschile di pallacanestro svoltosi in Turchia nel 2010, laureandosi campione del mondo anche se il suo spazio in squadra \u00e8 stato veramente ridotto.\nFamiglia.\nDanny ha un fratello minore, Scotty Granger, che \u00e8 apparso nel reality TV americano chiamato, \" trasmesso dalla ABC nell'estate del 2006. Scotty ora canta le voci corali per Jordin Sparks, vincitrice di American Idol nel 2007, ed \u00e8 attualmente in tourn\u00e9e.\nIl cugino di Danny, DeMarcus Granger gioca come defensive tackle per gli Oklahoma Sooners. Granger \u00e8 anche il pronipote della \"Regina del Gospel\"\", Mahalia Jackson."}
{"id": "1898100", "revid": "17819688", "url": "https://it.wikipedia.org/wiki?curid=1898100", "title": "Carpa Koi", "text": ""}
{"id": "1898107", "revid": "287204", "url": "https://it.wikipedia.org/wiki?curid=1898107", "title": "Alwal", "text": "Alwal \u00e8 una suddivisione dell'India, classificata come \"municipality\", di 106.424 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Alwal assommava a 106.424 persone, delle quali 56.562 maschi e 49.862 femmine. I bambini di et\u00e0 inferiore o uguale ai sei anni assommavano a 11.672, dei quali 6.073 maschi e 5.599 femmine. Infine, coloro che erano in grado di saper almeno leggere e scrivere erano 80.483, dei quali 46.291 maschi e 34.192 femmine."}
{"id": "1898109", "revid": "2108263", "url": "https://it.wikipedia.org/wiki?curid=1898109", "title": "Costantino V d'Armenia", "text": "Biografia.\nInfanzia.\nSecondo il \"Recueil des historiens des croisades. Documents arm\u00e9niens. Tome premier\" Costantino discendeva dagli Hetumidi, era figlio del maresciallo del regno di Armenia, Baldovino, signore di Neghir e di Pertzerpert, e di Maria di Barbaron, che secondo lo storico ungherese Weyprecht Hugo von R\u00fcdt von Collenberg era figlia di Leone, signore di Barbaron.\nBaldovino di Neghir, ancora secondo R\u00fcdt von Collenberg era figlio di Costantino, signore di Neghir e di Pertzerpert, e di una figlia del re di Cipro e re di Gerusalemme, Ugo III.\nI suoi genitori, entrambi Hetumidi, erano rispettivamente nipote e pronipote di Costantino, signore di Barbaron e padre del re Aitone I, ciononostante, forse per la nonna materna, viene considerato il secondo re della casata dei Lusignano, anche dal \"Ulwencreutz's The Royal Families in Europe\".\nMatrimonio.\nVerso il 1340, Costantino, come conferma il capitolo XXII del \"Recueil des historiens des croisades. Documents arm\u00e9niens. Tome second\", aveva sposato Maria di Corico (1321 \u2020 ante 1405), figlia di Oscin, signore di Corico, e della sua seconda moglie, Giovanna di Taranto.\nAscesa.\nPer nascita era signore di Neghir e Pertzerpert; alla morte del re hetumide Leone V era salito al trono un suo lontano cugino, Guido di Lusignano con il nome Costantino IV, ma soprattutto era stato prescelto dal clero e dai baroni del regno, per la sua reputazione. \nMa Costantino si rese impopolare immischiandosi nelle questioni religiose nel tentativo di ottenere la riunione della Chiesa apostolica armena a Roma, cos\u00ec i baroni lo assassinarono in una rivolta nel 1344 ed offrironola coronaad un altro lontano discendente degli Hetumidi, Costantino; la sua successione a Guido viene confermata anche dal \"Recueil des historiens des croisades. Documents arm\u00e9niens. Tome premier\".\nRegno.\nIl suo regno fu sin dall'inizio, segnato dalla continua perdita di territorio, conquistato dai Mameluchi.\nEgli tent\u00f2 di eliminare tutti i rivali pretendenti al trono ordinando l'uccisione dei nipoti di Costantino IV, ancora bambini Boemondo, di cinque anni e Leone, di due, che per\u00f2 riuscirono a fuggire a Cipro, assieme alla loro matrigna, Sultana di Georgia.\nNonostante la reazione anti-latina che l'aveva portato al potere, egli era conscio della necessit\u00e0 di trattare con gli occidentali e di placare il loro rancore poich\u00e9 erano il solo sostegno possibile per fronteggiare l'avanzata dei Mamelucchi. Nel 1345 si tenne un concilio a Sis dove, per favorire l'arrivo di aiuti dall'occidente, si finse di aderire alla chiesa di Roma, ma invano, nessuna crociata venne ad alleviare la pressione dei musulmani.\nNel 1347, Costantino V invi\u00f2 un ambasciatore ai re di Francia e Inghilterra e anche al papa, per chiedere un intervento in Cilicia per difendere il suo regno dagli attacchi dei mamelucchi, ma senza alcun risultato.\nI Mamelucchi conquistarono definitivamente il porto di Laiazzo il 23 maggio 1347 e, nel 1359, presero le citt\u00e0 di Adana e Tarso, occupando l'intera pianura della Cilicia e riducendo il regno alla parte montagna della Cilicia.\nNel 1360, Corico, un porto fortificato del regno armeno di Cilicia, temendo che Costantino V non fosse in grado di difenderla dagli attacchi egiziani si consegno al re di Cipro e re di Gerusalemme, Pietro I.\nMorte.\nGli ultimi anni di regno furono senza particolari avvenimenti bellici, ma all'interno del regno ci fu discordia, tanto che il nuovo patriarca della chiesa armena, nel 1361, convoc\u00f2 un nuovo concilio a Sis, che riconferm\u00f2 le divisioni con la chiesa cattolica.\nCostantino V mor\u00ec per cause naturali nel 1363. Irritati per la mancanza di aiuto da parte dei Latini, i baroni rifiutarono la corona ad un pretendente Lusignano e la diedero invece ad uno dei suoi cugini Costantino, anche lui discendente dagli Hetumidi.\nDiscendenza.\nCostantino da Maria di Corico ebbe due figli:"}
{"id": "1898110", "revid": "74801", "url": "https://it.wikipedia.org/wiki?curid=1898110", "title": "Melville Shavelson", "text": "Biografia.\nFu presidente del sindacato degli sceneggiatori cinematografici americani, il Writers Guild of America, dal 1969 al 1971, dal 1979 al 1981 e dal 1985 al 1987. Sceneggi\u00f2 i primi lavori a Hollywood a partire dal 1938, lavorando per 5 anni alle commedie di Bob Hope. Fu poi autore della sceneggiatura di alcuni film dello stesso Hope come \"Il pirata e la principessa\" (1944) e \"Come divenni padre\" (1949), interpretato anche da Lucille Ball.\nFu candidato agli Oscar per la migliore sceneggiatura originale per la prima volta nel 1956 per il film \"Eravamo sette fratelli\", con Hope impegnato in un raro ruolo drammatico e, successivamente, nel 1959, per la commedia brillante \"Un marito per Cinzia\" con Sophia Loren e Cary Grant; di entrambi i film fu anche regista.\nTra gli altri film da lui scritti e diretti figurano \"Giacomo il bello\" (1957), \"I cinque penny\" (1959), per il quale vinse lo \"Screen Writers Guild Award\", \"La baia di Napoli\" (1960), \"Un generale e mezzo\" (1961), \"Combattenti della notte\" (1966) e \"Appuntamento sotto il letto\" (1968), uno degli ultimi film di Lucille Ball.\nLa Cornell University conferisce annualmente un premio a lui intitolato, lo \"Shavelson Film Awards\", per i giovani e promettenti registi e sceneggiatori."}
{"id": "1898112", "revid": "17819887", "url": "https://it.wikipedia.org/wiki?curid=1898112", "title": "Nishikigoi", "text": ""}
{"id": "1898114", "revid": "287204", "url": "https://it.wikipedia.org/wiki?curid=1898114", "title": "Alefacept", "text": "LAlefacept \u00e8 il principio attivo di indicazione specifica contro la psoriasi a placche. Il farmaco attualmente non \u00e8 disponibile in Italia e in Europa perch\u00e9 l'EMEA a causa del rischio di infezioni neoplasie e allergie non ne ha ancora approvato l'uso.\nMeccanismo di azione.\nL'alefacept riesce ad inibire i segnali costimolatori legandosi alla molecola CD2, provoca fra l'altro apoptosi, morte cellulare programmata, delle cellule T memoria.\nInterferisce con l'attivazione dei linfociti bloccando specificamente il\nlegame con i linfociti dell'antigene CD2, e inibendo l'interazione LFA-3/CD2.\nL'attivazione di linfociti T che coinvolge l'interazione tra il LFA-3 sull'antigene delle cellule presentanti e del CD2 sui linfociti T ha un ruolo nella patofisiologia della psoriasi a placche cronica.\nAnche causa una riduzione dei sottoinsiemi: CD2 + linfociti T e anche CD4 + e CD8 + T linfociti.\nControindicazioni.\nControindicata in persone con formazioni tumorali, da evitare in caso di ipersensibilit\u00e0 al farmaco.\nEffetti indesiderati.\nSono stati riscontrati febbre, tosse, mialgia, faringite, cefalea, nausea, linfopenia."}
{"id": "1898116", "revid": "83531", "url": "https://it.wikipedia.org/wiki?curid=1898116", "title": "Luigi Bon", "text": "La vita.\nNasce a Udine, per poi trasferirsi con la famiglia a Colugna.\nSi diplomer\u00e0 ragioniere nel 1905. Entrer\u00e0 a lavorare alla Banca di Udine, poi denominata Banca del Friuli, assumendo la carica di direttore generale dal 1934 al 1968.\nAssunse diverse cariche nelle istituzioni locali: presidente della locale filarmonica, che divenne sotto la sua presidenza Societ\u00e0 per le iniziative della Filodrammatica, della Biblioteca Popolare Circolante, della Scuola di disegno e di cucito.\nNel 1925 decise di dedicarsi al volontariato fondando l\"'Associazione delle Istituzioni di beneficenza ed istruzione\" per unificare tutte le associazioni locali attorno ad un progetto singolo. Nel 1943 l'associazione prese il nome di \"Fondazione Luigi Bon\" e lo stesso Bon ne fu presidente onorario dal 1960 al 1969.\nCon la Fondazione, che prese il suo nome, decise di aiutare la cittadinanza, nelle persone delle sue istituzioni.\nVenne insignito di due onorificenze: Ordine al merito della Repubblica Italiana e Cavaliere del Lavoro. A lui \u00e8 stato intitolato un teatro a Tavagnacco\nSi interess\u00f2 dell'economia e delle problematiche economiche del Friuli, pubblicando studi di economia tecnica e storia bancaria."}
{"id": "1898117", "revid": "287204", "url": "https://it.wikipedia.org/wiki?curid=1898117", "title": "Amadalavalasa", "text": "Amadalavalasa \u00e8 una suddivisione dell'India, classificata come \"nagar panchayat\", di 37.852 abitanti, situata nel distretto di Srikakulam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 18\u00b0 25' 0 N e 83\u00b0 54' 0 E e ha un'altitudine di 29 .\nSociet\u00e0.\nEvoluzione demografica.\nAl censimento del 2001 la popolazione di Amadalavalasa assommava a 37.852 persone, delle quali 19.122 maschi e 18.730 femmine. I bambini di et\u00e0 inferiore o uguale ai sei anni assommavano a 4.028, dei quali 2.072 maschi e 1.956 femmine. Infine, coloro che erano in grado di saper almeno leggere e scrivere erano 24.610, dei quali 14.334 maschi e 10.276 femmine."}
{"id": "1898119", "revid": "172126", "url": "https://it.wikipedia.org/wiki?curid=1898119", "title": "Pompa (biologia)", "text": ""}
{"id": "1898120", "revid": "287204", "url": "https://it.wikipedia.org/wiki?curid=1898120", "title": "Chittoor", "text": "Chittoor \u00e8 una suddivisione dell'India, classificata come \"municipality\", di 152.966 abitanti, capoluogo del distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 11' 60 N e 79\u00b0 7' 0 E e ha un'altitudine di 333 .\nSociet\u00e0.\nEvoluzione demografica.\nAl censimento del 2001 la popolazione di Chittoor assommava a 152.966 persone, delle quali 77.044 maschi e 75.922 femmine. I bambini di et\u00e0 inferiore o uguale ai sei anni assommavano a 16.613, dei quali 8.487 maschi e 8.126 femmine. Infine, coloro che erano in grado di saper almeno leggere e scrivere erano 115.349, dei quali 62.482 maschi e 52.867 femmine."}
{"id": "1898121", "revid": "547034", "url": "https://it.wikipedia.org/wiki?curid=1898121", "title": "Don't Let Me Down (The Beatles)", "text": "Don't Let Me Down \u00e8 un brano musicale dei Beatles composto da John Lennon (accreditato a Lennon-McCartney), pubblicato nel 1969 come Lato B del singolo contenente \"Get Back\" sul Lato A.\nDescrizione.\n\u00c8 una struggente canzone d'amore, dedicata a Yoko Ono, considerata un capolavoro minore.\nIl brano fu registrato durante le sessioni di prova per il progetto multimediale denominato, inizialmente \"Get Back\" e poi abbandonato incompiuto, anche se poi, sorprendentemente, Phil Spector, il produttore a cui fu affidato il compito di ripescare i nastri per riassemblarli, non inser\u00ec la canzone nell'album che vedr\u00e0 le stampe con il titolo di \"Let It Be\".\nRest\u00f2 memorabile, comunque, la performance di \"Don't Let Me Down\" effettuata dal vivo sul tetto della Apple Corps il giorno 30 gennaio del 1969.\nRegistrazioni e pubblicazioni.\nMultiple versioni di \"Don't Let Me Down\" furono registrate durante le tumultuose sessioni di registrazione del progetto \"Get Back (Let It Be)\"."}
{"id": "1898124", "revid": "287204", "url": "https://it.wikipedia.org/wiki?curid=1898124", "title": "Asifabad", "text": "Asifabad \u00e8 una suddivisione dell'India, classificata come \"census town\", di 19.334 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 22' 0 N e 79\u00b0 16' 60 E e ha un'altitudine di 217 .\nSociet\u00e0.\nEvoluzione demografica.\nAl censimento del 2001 la popolazione di Asifabad assommava a 19.334 persone, delle quali 10.062 maschi e 9.272 femmine. I bambini di et\u00e0 inferiore o uguale ai sei anni assommavano a 2.486, dei quali 1.300 maschi e 1.186 femmine. Infine, coloro che erano in grado di saper almeno leggere e scrivere erano 11.976, dei quali 7.112 maschi e 4.864 femmine."}
{"id": "1898128", "revid": "767487", "url": "https://it.wikipedia.org/wiki?curid=1898128", "title": "K\u014dnstantinos Kou\u012bs", "text": "Carriera.\nGiocatore.\nClub.\nDopo un inizio tra i dilettanti dell'Agrotikos Asteras, nei primi anni settanta, passa all'Aris nel 1975. Vi rester\u00e0 fino al 1991, giocando 473 gare e segnando 142 reti, tutte in massima serie. Nel 1981 ottenne anche il titolo di capocannoniere con 21 reti.\nCon la squadra, in Coppa UEFA 1979-1980, elimin\u00f2 il Benfica (4-3 totale) e l'imbattuto (4-1), giungendo agli ottavi. Precedentemente era giunto fino alle semifinali di Coppa UEFA 1976-77 venendo eliminato dalla Juventus.\nNazionale.\nIn nazionale gioc\u00f2 33 partite segnando 7 reti, tra il 1978 e il 1986, partecipando quindi all'Europeo del 1980 in Italia, il primo che vide i greci alla fase finale. Fu lui l'autore dei gol che diedero, il 15 ottobre 1980 ai greci la vittoria sulla Danimarca a Copenaghen, e, giusto un anno dopo, il prestigioso pareggio contro l'Italia nell'ultimo match di qualificazione mondiale.\nAllenatore.\nFinito di giocare a quasi 36 anni, ha svolto l'attivit\u00e0 di allenatore, seguendo squadre come Anagennisis Giannitsa, Olympiakos Volou, Kerkyra FC, Karditsa FC, Agrotikos Asteras."}
{"id": "1898133", "revid": "1226", "url": "https://it.wikipedia.org/wiki?curid=1898133", "title": "MESSENGER (sonda)", "text": ""}
{"id": "1898135", "revid": "2164539", "url": "https://it.wikipedia.org/wiki?curid=1898135", "title": "Ricerca in ampiezza", "text": "Nella teoria dei grafi, la ricerca in ampiezza (in inglese \"breadth-first search\", in acronimo BFS) \u00e8 un algoritmo di ricerca per grafi che partendo da un vertice (o nodo) detto sorgente permette di cercare il cammino fino ad un altro nodo scelto e connesso al nodo sorgente.\nAlgoritmo.\nBFS \u00e8 un metodo di ricerca non informato, ed ha il suo obiettivo quello di espandere il raggio d'azione al fine di esaminare tutti i nodi del grafo sistematicamente, fino a trovare il nodo cercato. In altre parole, se il nodo cercato non viene trovato, la ricerca procede in maniera esaustiva su tutti i nodi del grafo.\nQuesto algoritmo non \u00e8 di tipo euristico.\nIl procedimento da seguire per metterlo in pratica \u00e8 sintetizzato come segue:\nSe si volesse restituire l'albero breadth-first sarebbe necessario tenere nota di tutti i nodi visitati e del predecessore tramite il quale si \u00e8 arrivati a loro. A tale scopo, a seconda dello stadio di elaborazione, sarebbe utile marcare i nodi con delle etichette quali \"visitato\", \"in corso di visita\" e \"non visitato\".\nRealizzazione.\nL'algoritmo segue il procedimento descritto nella sezione Algoritmo e per poter essere eseguito e restituire dei risultati necessita dell'uso di alcune strutture dati qui di seguito elencate:\n\u00c8 da notare che, nel caso in cui il grafo sia un albero, esiste un solo percorso per arrivare ad ogni vertice, per cui non \u00e8 necessario utilizzare \"p[u]\" e si pu\u00f2 semplificare l'implementazione.\nPer quanto riguarda le strutture dati restanti \u00e8 da segnalare che sono indispensabili per un corretto funzionamento dell'algoritmo e che se nelle implementazioni non vengono utilizzate direttamente diventa necessario emularle tramite altre metodiche (es. Nell'implementazione python proposta, il campo \"vertice.visitato = TRUE\" nel tipo di dato \"vertice\" equivale ad avere la struttura dati \"stato[u]\").\nDal punto di vista dell'algoritmo, tutti i nodi adiacenti ad un nodo, sono aggiunti ad una coda di tipo FIFO. In una tipica implementazione, i nodi che ancora non sono stati esaminati, sono posti in un contenitore (come una coda oppure una lista) etichettati come \"non visitato\", ed una volta esaminati, saranno collocati in un'altra struttura dati ed etichettati come \"visitato\".\nPseudocodice.\nInput: un grafo \"G\" e un nodo radice \"v\" appartenente a \"G\"\n 1 funzione BFS(\"G\",\"v\"):\n 2 crea coda \"Q\"\n 3 inserisci \"v\" in \"Q\"\n 4 marca \"v\"\n 5 while \"Q\" non \u00e8 vuota:\n 6 \"t\" \u2190 Q.toglidallacoda()\n 7 if \"t\" \u00e8 quello che stavamo cercando:\n 8 return \"t\"\n 9 for all lati \"e\" in G.latiincidenti(t) do\n 12 \"u\" \u2190 G.nodiadiacenti(\"t\",\"e\")\n 13 if \"u\" non \u00e8 marcato:\n 14 marca \"u\"\n 15 inserisci \"u\" in \"Q\"\n 16 return \"none\"\nPython.\nPer grafi.\ncoda = [R]\nwhile coda:\n # operazione di dequeue\n vertice = coda.pop(0)\n vertice.visitato = True\n for adiacente in vertice.adiacenti:\n if not adiacente.visitato:\n # operazione di enqueue\n coda.append(adiacente)\nPer alberi.\ncoda = [R]\nwhile coda:\n # operazione di dequeue\n vertice = coda.pop(0)\n # operazione di enqueue su ogni figlio\n coda.extend(vertice.figli)\nC++.\nPer grafi.\nlist&lt;int&gt; lista[INF];\nqueue&lt;int&gt; coda;\nvoid bfs(int start) {\n bool checked[INF] = {0};\n coda.push(start);\n while(!coda.empty()) {\n int corrente = coda.front();\n coda.pop();\n if(checked[corrente] == 0) {\n cout \u00ab corrente \u00ab ' ';\n for(list&lt;int&gt;::iterator it = lista[corrente].begin(); it != lista[corrente].end(); ++it) {\n coda.push(*it);\n \n checked[corrente] = 1;\nComplessit\u00e0.\nIl tempo di esecuzione totale di questo algoritmo \u00e8 O(V+E) dove V \u00e8 l'insieme dei vertici del grafo ed E \u00e8 l'insieme degli archi che collegano i vertici.\nApplicazioni pratiche.\nTestare grafi bipartiti.\nIl metodo BFS pu\u00f2 essere utilizzato per testare se un grafo \u00e8 bipartito. La tecnica consiste nell'etichettare in maniera alternata con degli \"0\" e degli \"1\" i vertici visitati durante una ricerca. Partendo dal nodo sorgente ed etichettandolo con \"0\" si procede etichettando con \"1\" tutti i nodi adiacenti e viceversa per i nodi adiacenti. Se ad ogni passo un vertice ha nodi adiacenti gi\u00e0 visitati e marcati con la sua stessa etichetta allora il grafo non \u00e8 bipartito altrimenti il grafo \u00e8 bipartito.\nCrawler.\nTipicamente i crawler, che navigano la rete per indicizzare le pagine, visitano l'enorme grafo che essa rappresenta (dove ogni pagina viene vista come un vertice ed ogni link come un arco) con una visita in ampiezza, dato che essa comporta alcuni vantaggi:\nFa eccezione il caso di un crawler il cui scopo non sia navigare \"tutte\" le pagine del web, ma cercare pagine che si trovano solo in determinati siti, oppure che abbia dei criteri per preferire alcuni link ad altri; allora si preferir\u00e0 una visita in profondit\u00e0."}
{"id": "1898137", "revid": "174925", "url": "https://it.wikipedia.org/wiki?curid=1898137", "title": "Walkie-talkie", "text": "Un walkie-talkie (in inglese pi\u00f9 formale handheld transceiver (HT), o in italiano ricetrasmettitore palmare) \u00e8 una radio ricetrasmittente bidirezionale portatile che pu\u00f2 essere tenuta in mano, adibita alla comunicazione con altri terminali.\nStoria.\nLa prima radio ricetrasmittente chiamata \"Walkie-Talkie\" fu la \"backpacked\" Motorola SCR-300, creata da un gruppo di progettisti nel 1940 alla Galvin Manufacturing Company (precursore della Motorola). Il team di progettisti era costituito da Daniel E. Noble, che svilupp\u00f2 il design in modulazione di frequenza, Henryk Magnuski che fu l'ingegnere capo della radiofrequenza, Marion Bond, Lloyd Morris, e Bill Vogel.\nMotorola produsse anche la \u201chand-held\u201d a modulazione di ampiezza AM SCR-536 durante la seconda guerra mondiale, e fu chiamata \"Handie-Talkie\" (HT). Il termine \u00e8 spesso confuso odiernamente, ma l'originale \u201cwalkie talkie\u201d si riferiva al modello portato sulla schiena, mentre \u201chandie talkie\u201d fu il dispositivo portatile che stava in una mano (ma con performance ridotte). Entrambi i dispositivi erano con valvole termoioniche e con batteria a secco ad alto voltaggio. (Handie-Talkie divenne un marchio della Motorola, Inc. il 22 maggio 1951. Il brevetto fu registrato al U.S. Patent and Trademark Office, e il numero di registrazione \u00e8 71560123.)\nL'ingegnere e sviluppatore Alfred J. Gross della Joan-Eleanor system che lavor\u00f2 anch'egli alla tecnologia che stava dietro il walkie-talkie, tra il 1934 e il 1941, \u00e8 talvolta accreditato come l'inventore di tali sistemi.\nAnche il canadese Donald Hings \u00e8 considerato l'inventore di sistemi radio portatili ad uso professionale nel 1937, che chiam\u00f2 \"packset\" e che divent\u00f2 conosciuto come \"walkie talkie\". Hings fu decorato per il contributo significativo in guerra. Il modello di Hings C-58 \"Handy-Talkie\" fu in servizio militare dal 1942, e come testimoniano documenti coperti da segreto risalenti al 1940. Dopo la fine della guerra, la Raytheon svilupp\u00f2 il sostituto militare della SCR-536, la AN/PRC-6. La AN/PRC-6 usava 13 tubi termoionici (ricevitore e trasmettitore); un set di altri 13 tubi era fornito come parti di ricambio. La radio era tarata in fabbrica ad una determinata frequenza con un cristallo specifico; si poteva cambiare frequenza cambiando cristallo e risintonizzando l'unit\u00e0. Era fornita di un'antenna da 24\u00a0pollici. Esisteva una cornetta opzionale, H-33C/PT, che poteva essere connessa alla AN/PRC-6 con un cavo di lungo 5 piedi.\nA met\u00e0 degli anni '70 il corpo dei Marines promosse lo sviluppo di un sistema che rimpiazzasse l'AN/PRR-9 montato su elmetto e la ricetrasmittente palmare AN/PRT-4 (sviluppati dall'esercito). La radio AN/PRC-68 fu la prima prodotta nel 1976 dalla Magnavox, adottata dai Marines negli anni '80 e successivamente anche da US Army. L'abbreviazione HT, derivata da \"Handie Talkie\" della Motorola, \u00e8 usata comunemente per indicare le radio portatili amatoriali. \"walkie-talkie\" \u00e8 spesso usato per indicare giocattoli. Il surplus della Motorola tipo Handie Talkie trovarono impiego presso gruppi di amatori o gruppi di protezione civile negli anni '50 e '60, o impiegati dalla Civil Defense. Per evitare abusi nell'utilizzo del nome registrato dalla Motorola, altri costruttori utilizzano \"Handheld Transceiver\" o \"Handie Transceiver\".\nDescrizione.\nLe caratteristiche tipiche consistono nell'avere un canale di comunicazione \"half duplex\" e punto-multipunto: una sola radio pu\u00f2 trasmettere in un dato momento, ma pi\u00f9 radio possono sentire il messaggio. La trasmissione inizia premendo il pulsante push-to-talk, spesso abbreviato con l'acronimo PTT (modalit\u00e0 half-duplex). I sistemi pi\u00f9 evoluti hanno la capacit\u00e0 di selezionare una banda di trasmissione (canale) all'interno di una gamma di valori possibili.\nUn walkie talkie assomiglia vagamente ad un telefono, di solito \u00e8 pi\u00f9 grande di un telefono cellulare, con un'antenna che spunta dall'alto. \nMentre un telefono ha un altoparlante che pu\u00f2 essere sentito solo da una persona, l'altoparlante di un walkie-talkie ha un volume pi\u00f9 alto e pu\u00f2 essere sentito da pi\u00f9 persone nelle vicinanze.\nI palmari possono essere utilizzati per comunicare fra di loro, con stazioni fisse o montate su mezzi di trasporto.\nUtilizzi.\nWalkie-talkie sono usati in ogni ambito ove \u00e8 necessaria una comunicabilit\u00e0 portatile. Molti paesi permettono la vendita di walkie-talkie per business, comunicazioni marittime e alcuni usi personali limitati come radio CB, come radioamatori. Presentano dimensioni ridotte grazie alla miniaturizzazione dell'elettronica. \nPossono avere funzioni come squelch ovvero CTCSS (squelch analogico) e Digital-Coded Squelch (squelch digitale) commercializzato come \"privacy codes\", o funzioni di \"scrambling\" e \"trunking\". Alcuni dispositivi includono tastiere DTMF per operazioni in remoto su dispositivi come repeater. Altri includono funzioni come VOX e possibilit\u00e0 di uso a mani libere, con microfoni e altoparlanti esterni. Tipi commerciali e professionali differiscono per le caratteristiche di robustezza e dimensioni, oltre che per frequenze assegnate.\nMilitare.\nSistemi moderni come il AN/PRC-148 \"Multiband Inter/Intra Team Radio\" (MBITR) possono comunicare su bande di frequenza diverse e con modulazioni diverse e con possibilit\u00e0 di criptazione.\nRadioamatoriale.\nWalkie-talkies (HT o \"handheld transceivers\") sono usati in ambito amatoriale. In particolare marchi come Yaesu, Icom e Kenwood costruiscono modelli specifici a tale scopo. Tali dispositivi hanno caratteristiche specifiche tipo:\nPersonale.\nWalkie-talkie ad uso personale privato si sono diffusi negli Stati Uniti con il servizio Family Radio Service (FRS) e similari senza licenza come l'europeo PMR 446, utilizzabile in Italia previa presentazione di una dichiarazione di inizio attivit\u00e0 e il pagamento di un contributo annuale presso l'ispettorato territoriale del Ministero dello sviluppo economico, e l'australiano UHF CB. Il servizio FRS \u00e8 utilizzato in apparecchi ludici che per\u00f2 svolgono anche molto bene funzioni professionali, data la loro sezione ricevente supereterodina. La liberalizzazione di alcune bande di frequenza ha portato a problemi di interferenza come accade tra FRS e GMRS negli Stati Uniti, con il risultato di un utilizzo pirata delle frequenze GMRS. Il Canada ha dovuto riallocare frequenze per non ingenerare interferenze con utilizzatori GMRS statunitensi. Il PMR446 cade nel mezzo della banda UHF amatoriale americana e i canali FRS americani interferiscono con servizi di sicurezza britannici. Regolamenti restrittivi richiedono antenne non removibili e ricetrasmittenti non modificabili; fa eccezione il Multi-Use Radio Service (MURS) statunitense.\nRadio commerciali sono spesso progettate per funzionare in banda GMRS o MURS. Anche walkie-talkie CB sono disponibili, ma meno diffusi per la loro banda a 27\u00a0MHz. Le two-way radio sono spesso combinate con altri dispositivi. La serie Rino della Garmin combina un GPS con un FRS/GMRS walkie-talkie. Alcuni dispositivi permettono la ricezione di trasmissioni in AM/FM e segnali NOAA Weather Radio. La potenza di uscita nei dispositivi commerciali viene spesso tralasciata e viene riportata la distanza massima di utilizzo. La maggior parte dei dispositivi opera nella banda 27\u00a0MHz e 400-500\u00a0MHz UHF. Alcuni dispositivi operano a 49\u00a0MHz e 900\u00a0MHz; senza licenza finch\u00e9 operano secondo la FCC \"power output rules\". La TriSquare ha presentato nel luglio 2007 una serie di walkie-talkie basati sulla tecnologia Frequency-hopping spread spectrum chiamando il servizio eXRS. Il sistema permette di avere virtualmente fino a 10 miliardi di canali, permettendo comunicazioni private tra due o pi\u00f9 unit\u00e0.\nRicreativo.\nVersioni a bassa potenza per usi ludici sono funzionanti nella banda CB (FCC rules Part 95), con 100\u00a0mW in modulazione di ampiezza. Esistono anche in banda 49\u00a0MHz, alcuni in modulazione di frequenza, e talvolta usano un ricevitore a circuito rigenerativo. In taluni casi l'altoparlante svolge funzioni di microfono.\nSpecialistico.\nOltre a utilizzi terrestri, walkie-talkie sono impiegati per usi marittimi in banda VHF e in aviazione, ove l'utilizzo di sistemi fissi \u00e8 impraticabile o dispendioso. Spesso questi sistemi hanno interruttori di servizio per chiamate di emergenza su canali specifici. Esistono dispositivi certificati per ambienti a rischio deflagrazione, con caratteristiche ATEX.\nSviluppi.\nAlcuni telefoni cellulari offrono la funzione push to talk che permette l'utilizzo come un walkie-talkie. Walkie-talkie per usi pubblici usano una parte del sistema tipo Trunked Radio System, che alloca frequenze radio in modo automatico per utilizzare lo spettro radio in modo efficiente. Questi sistemi hanno una stazione base che funge da ripetitore e controllore, ma gli \"handset\" hanno la possibilit\u00e0 di bypassare la base."}
{"id": "1898139", "revid": "104458", "url": "https://it.wikipedia.org/wiki?curid=1898139", "title": "Autostrada Brescia-Verona-Vicenza-Padova", "text": ""}
{"id": "1898140", "revid": "287204", "url": "https://it.wikipedia.org/wiki?curid=1898140", "title": "Eluru", "text": "Eluru (o Ellore nella vecchia grafia; telugu \u0c0f\u0c32\u0c42\u0c30\u0c41, ISO 15919 El\u016bru) \u00e8 una suddivisione dell'India, classificata come \"municipality\", di 189.772 abitanti, capoluogo del distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 41' 60 N e 81\u00b0 5' 60 E e ha un'altitudine di 21 .\nSociet\u00e0.\nEvoluzione demografica.\nAl censimento del 2001 la popolazione di Eluru assommava a 189.772 persone, delle quali 92.405 maschi e 97.367 femmine. I bambini di et\u00e0 inferiore o uguale ai sei anni assommavano a 19.472, dei quali 9.664 maschi e 9.808 femmine. Infine, coloro che erano in grado di saper almeno leggere e scrivere erano 133.760, dei quali 69.661 maschi e 64.099 femmine."}
{"id": "1898142", "revid": "281652", "url": "https://it.wikipedia.org/wiki?curid=1898142", "title": "Autostrada dei Fiori S.p.A.", "text": ""}
{"id": "1898144", "revid": "1543377", "url": "https://it.wikipedia.org/wiki?curid=1898144", "title": "Messerschmitt M 17", "text": "L'M 17, noto anche come Messerschmitt M 17, era un monomotore da turismo ad ala alta progettato, primo di una fortunata serie, da Willy Messerschmitt e realizzato nel 1925 a Bamberga nell'allora Repubblica di Weimar.\nL'M 17 fu un modello particolarmente riuscito e, grazie alle sue ottime qualit\u00e0 di volo, consentirono a Messerschmitt di partecipare e ben figurare a numerosi concorsi. Questo fu fondamentale nello sviluppo imprenditoriale del progettista in quanto utilizz\u00f2 i premi in denaro conseguiti investendoli per acquistare il suo primo stabilimento e fondare l'azienda che portava il suo nome, la Messerschmitt Flugzeugbau GmbH che poi confluir\u00e0, con l'integrazione con la Bayerische Flugzeugwerke AG (BFW), nella definitiva Messerschmitt AG.\nStoria.\nSviluppo.\nL'M 17 venne disegnato da Messerschmitt nel 1925 basandosi sul precedente progetto del motoaliante S 16b Betty da lui stesso progettato e costruito.\nDescrizione tecnica.\nL'M 17 era un velivolo dall'aspetto molto innovativo per l'epoca. La fusoliera era realizzata in legno ricoperta di fogli in compensato e dotata di due abitacoli chiusi parzialmente avvolgenti posti in tandem, una particolarit\u00e0 che precludeva la visibilit\u00e0 anteriore al pilota costretto a sporgersi lateralmente nelle manovre a terra. Posteriormente si allungava sempre pi\u00f9 sottilmente in una coda tradizionale dall'impennaggio monoderiva. Anteriormente era installato il motore, inizialmente un Bristol Cherub II a 2 cilindri boxer, collegato alla struttura tramite un supporto metallico e azionante un'elica bipala realizzata in legno. L'ala, cos\u00ec come il piano orizzontale di coda, erano realizzate in un unico pezzo e a loro volta realizzati in legno e ricoperti di tela. Il carrello d'atterraggio era fisso e costituito semplicemente da un paio di ruote di grande diametro collegate ad un assale rigido, completato posteriormente da un pattino d'appoggio.\nVelivoli attualmente esistenti.\nDei 6 (alcune fonti affermano 8) esemplari prodotti, il solo giunto ai giorni nostri \u00e8 quello conservato al Deutsches Museum di Monaco di Baviera, in Germania. Tuttavia, data l'importanza storica del velivolo nell'aviazione tedesca, una societ\u00e0 privata, la Bitz Flugzeugbau, ha deciso di costruirne una replica perfettamente funzionante per la fondazione Messerschmitt. Portata in volo con successo il 14 aprile 2004 si differenzia dall'originale solo per la necessaria dotazione di sicurezza obbligatoria per l'omologazione al volo e che ne aggravano di 40 kg il peso a vuoto del modello da cui deriva. Presentata pi\u00f9 volte alla mostra internazionale dell'aeronautica e dello spazio di Berlino (ILA), l'M 17 \u00e8 diventato una delle attrazioni principali ed identificative della celebre manifestazione aerea tedesca alternandosi alla sua esposizione statica presso il Fliegende Museum di Manching, vicino ad Ingolstadt."}
{"id": "1898145", "revid": "281652", "url": "https://it.wikipedia.org/wiki?curid=1898145", "title": "Autostrada del Brennero SpA", "text": ""}
{"id": "1898146", "revid": "281652", "url": "https://it.wikipedia.org/wiki?curid=1898146", "title": "Diesel SpA", "text": ""}
{"id": "1898147", "revid": "281652", "url": "https://it.wikipedia.org/wiki?curid=1898147", "title": "Cartiere Paolo Pigna Spa", "text": ""}
{"id": "1898150", "revid": "339392", "url": "https://it.wikipedia.org/wiki?curid=1898150", "title": "Cobra Automotive Technology S.p.A.", "text": ""}
{"id": "1898154", "revid": "599013", "url": "https://it.wikipedia.org/wiki?curid=1898154", "title": "Massimo Galli", "text": "Carriera.\nTerminata la carriera da giocatore in serie minori, entra nel 1994 a far parte dello staff della Pallacanestro Varese, curandone inizialmente solo il settore giovanile e diventando poi vice-allenatore della prima squadra guidata da Carlo Recalcati.\nRecalcati vinse lo scudetto 1998-99 lasciando successivamente la panchina varesina: il presidente Edo Bulgheroni vede proprio in \"Cedro\" l'uomo ideale per condurre la squadra lombarda sia in campionato che in Eurolega. La scudettata squadra lombarda non riuscir\u00e0 per\u00f2 ad ottenere i risultati sperati, vincendo tuttavia la supercoppa italiana contro la Virtus Bologna: Galli viene cos\u00ec sollevato dall'incarico a stagione in corso, venendo sostituito da Valerio Bianchini ma restando comunque in societ\u00e0.\nNel 2002 vince uno scudetto juniores con il Campus Varese, allenando allo stesso tempo anche la prima squadra in B2.\nDopo le parentesi sempre in B2 alla Robur et Fides e a Busto Arsizio, approda ai Crabs Rimini nella stagione 2003-04 col duplice ruolo di responsabile delle giovanili e vice-allenatore della prima squadra: in questi quattro anni lavora con gli allenatori Mehmed Be\u010dirovi\u010d, Paolo Rossi e Giampiero Ticchi.\nNell'estate 2008 l'esperienza e la conoscenza dell'ambiente contribuiscono nella scelta della dirigenta riminese di affidargli il ruolo di capo-allenatore dopo l'addio di Ticchi. L'11 novembre dello stesso anno viene per\u00f2 esonerato, sostituito da Giancarlo Sacco.\nLa sua carriera continua con un'annata a Pallacanestro Biella come vice di Luca Bechi, quindi assume la guida dell'Ambrosia Bisceglie, squadra militante in Serie A Dilettanti, nella seconda parte della stagione 2010-11. Nell'aprile 2011 entra, per un breve periodo, nello staff della Nazionale femminile come assistente dello stesso Ticchi. Nella stagione 2012-2013 \u00e8 vice di Dell'Agnello alla Fulgor Libertas Forl\u00ec in seconda serie. In data 19 luglio 2013 diventa capo allenatore della stessa formazione romagnola. Un anno pi\u00f9 tardi siede sulla panchina di Chieti in Serie A2 Silver, dove resta fino al 31 gennaio 2017, quando viene esonerato.\nNella stagione 2017-18 firma come assistente allenatore alla VL Pesaro affiancando coach Spiro Leka, che sostituir\u00e0 dopo l'esonero del tecnico albanese a 7 giornate dalla fine della regular season, conquistando la salvezza.\nIl 30 giugno 2018, Galli viene confermato alla guida della VL anche per la stagione successiva.\nL'8 gennaio 2019, Galli viene esonerato dopo un brutto inizio di campionato, concluso con sole 4 vittorie su 14 partite giocate."}
{"id": "1898155", "revid": "224230", "url": "https://it.wikipedia.org/wiki?curid=1898155", "title": "ASTM S.p.A.", "text": ""}
{"id": "1898156", "revid": "17820720", "url": "https://it.wikipedia.org/wiki?curid=1898156", "title": "Cedro Galli", "text": ""}
{"id": "1898160", "revid": "287204", "url": "https://it.wikipedia.org/wiki?curid=1898160", "title": "Kakinada", "text": "Kakinada (o Coconada o Cocanada nella vecchia grafia; telugu \u0c15\u0c3e\u0c15\u0c3f\u0c28\u0c3e\u0c21, ISO 15919 K\u0101kin\u0101da) \u00e8 una suddivisione dell'India, classificata come \"municipality\", di 289.920 abitanti, capoluogo del distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 55' 60 N e 82\u00b0 13' 0 E e ha un'altitudine di 1 .\nSociet\u00e0.\nEvoluzione demografica.\nAl censimento del 2001 la popolazione di Kakinada assommava a 289.920 persone, delle quali 143.905 maschi e 146.015 femmine. I bambini di et\u00e0 inferiore o uguale ai sei anni assommavano a 31.712, dei quali 15.769 maschi e 15.943 femmine. Infine, coloro che erano in grado di saper almeno leggere e scrivere erano 192.265, dei quali 102.757 maschi e 89.508 femmine."}
{"id": "1898161", "revid": "123219284", "url": "https://it.wikipedia.org/wiki?curid=1898161", "title": "Caligola (Carmelo Bene)", "text": "Caligola \u00e8 un'opera teatrale di Albert Camus, diretta e interpretata dall'esordiente Carmelo Bene, con la regia di Alberto Ruggiero, andata in scena nel 1959 al Teatro delle Arti di Roma. Lo scenografo era il tedesco Titus Vossberg.\nNel 1961 ha avuto una ripresa con la regia di Bene al Politeama Genovese, con Antonio Salines nel ruolo di Scipione.\nStoria.\nSulle locandine sia della prima del Caligola, che delle sue successive repliche romane, figurava il nome di \"Carmelo Bene Junior\" che voleva esprimere in tal modo, secondo quel che riferisce Bene, un \"\"atto di superba modestia\" o \"un fatto minoritario\"\". Egli lavorava gi\u00e0 da circa due anni al suo Caligola, cercando di prevedere gi\u00e0 il debutto, il cui esito sarebbe stato determinante. Infatti, una volta acclamato come \"nuova stella\" del teatro italiano, nonostante la spaccatura in due di pubblico e di critica, Bene non ebbe pi\u00f9 bisogno di attribuirsi questo \"junior\", e divent\u00f2 cos\u00ec, come da sempre ha preferito definirsi, \"allievo di se stesso\".\nAlbert Camus aveva tolto i diritti di rappresentazione del suo \"Caligola\" a tutti. Carmelo Bene insieme all'amico regista Alberto Ruggiero erano intenzionati ad andare a Parigi per parlare direttamente con l'autore, ma sapendo che Camus si sarebbe recato a Venezia al \"Teatro La Fenice\", l\u00ec appunto si recarono. L'incontro fu caratterizzato da una strana e inspiegabile empatia fra Albert Camus e Carmelo Bene al quale furono concessi i diritti, senza pagare un soldo. La cosa ovviamente dest\u00f2 scalpore, finendo su tutti i giornali, dato che Bene e Ruggiero erano allora soltanto due pressoch\u00e9 sconosciuti giovanissimi \"tetranti\". \"La Stampa\" riport\u00f2 dunque l'eclatante titolo \u00abCamus ha concesso \"Caligola\" a giovani attori sconosciuti. Lo scrittore Premio Nobel, rifiutando le offerte delle grandi Compagnie, ha dato il copione a dei debuttanti di Roma in cambio di una poltrona alla \"prima\"\u00bb, spiegando dunque che \u00abdove non sono riusciti i migliori nomi della prosa internazionale, l'hanno spuntata due giovani e sconosciuti attori italiani: Alberto Ruggero, nato in Puglia ma vissuto sempre a Torino, e il suo amico Carmelo Bene. Essi sono riusciti ad ottenere dallo scrittore francese Albert Camus l'autorizzazione a rappresentare la sua opera \"Caligola\" [...] \u00c8 ora noto che lo scrittore francese ha concesso una sola volta i diritti della sua opera a G\u00e9rard Philipe ma se ne era pentito amaramente. Philipe, secondo Camus, aveva snaturato il personaggio, aveva tradito completamente il significato del dramma. Da allora il \"Caligola\" \u00e8 rimasto, come dire, \"chiuso sotto chiave\" e persino attori illustri si sono sentiti negare il permesso di metterlo in scena. Non si conosce cosa abbiano detto i due giovani al Premio Nobel Camus per ottenere il suo consenso, n\u00e9 si conosce che cosa abbia indotto quest'ultimo a concederlo...\u00bb.\nAccoglienza.\nIl \"Caligola\" beniano fu un vero trionfo, con un pubblico in delirio, ma gi\u00e0 da questo primo successo la critica si spacca in due, tra fautori e detrattori. \nIn platea al Teatro delle Arti c'erano molte personalit\u00e0 famose: letterati, politici, attori, registi, tra cui Roberto Rossellini, Mario Pannunzio, Sandro De Feo... Durante la rappresentazione uno spettatore si addorment\u00f2 ronfando in seconda fila, attirando l'attenzione di Carmelo Bene che, nei panni dell'imperatore folle, immediatamente scese dal palco e gli moll\u00f2 un sonoro ceffone ridestandolo dal suo incauto sonno.\nAnton Giulio Bragaglia, in particolare, entusiasta, definisce Bene un \u00abattore di razza\u00bb. John Francis Lane scrive sul \"Times\" di Londra elogiando lo spettacolo e la nuova stella nascente del teatro italiano. Il giornalista inglese molti anni pi\u00f9 tardi ricorder\u00e0 quell'evento dicendo:\nDella seconda edizione del \"Caligola\", Giannino Galloni scrive sull\"Unit\u00e0\": "}
{"id": "1898162", "revid": "204012", "url": "https://it.wikipedia.org/wiki?curid=1898162", "title": "Principi attivi", "text": ""}
{"id": "1898169", "revid": "110157", "url": "https://it.wikipedia.org/wiki?curid=1898169", "title": "Ingoda", "text": "La Ingoda (russo \u0418\u043d\u0433\u043e\u0434\u0430) \u00e8 un fiume della Russia siberiana sudorientale (Territorio della Transbajkalia), ramo sorgentifero di sinistra della \u0160ilka (bacino dell'Amur).\nNasce dal versante settentrionale dei monti H\u0117ntij, non molto lontano dal confine russo-mongolo, scorrendo successivamente con direzione nordorientale in una stretta valle scavata fra le catene dei monti Jablonovyj e dei monti \u010cerskij. Nei pressi della citt\u00e0 di \u010cita, il maggiore centro urbano toccato nel suo corso, riceve l'affluente omonimo e volge il suo corso verso sudest, \"tagliando\" la catena dei \u010cerskij; si dirige infine verso est, congiungendosi poi con l'Onon per formare la \u0160ilka.\nLa Ingoda \u00e8 gelata, mediamente, dai primi di novembre alla fine di aprile, periodo nel quale si raggiungono i minimi annui di portata; l'estate \u00e8 invece il periodo delle piene annuali.\nNel suo basso corso la valle del fiume \u00e8 percorsa da un lungo tratto della ferrovia Transiberiana."}
{"id": "1898170", "revid": "114760373", "url": "https://it.wikipedia.org/wiki?curid=1898170", "title": "Spettacolo-concerto Majakovskij", "text": "Spettacolo-concerto Majakovskij \u00e8 uno spettacolo teatrale di Carmelo Bene, attore unico \"recitante\" insieme al musicista Sylvano Bussotti che cos\u00ec lo ricorda:\nLo \"Spettacolo-concerto Majakovskij\" ha avuto complessivamente cinque repliche dal 1960 fino al 1980, e una versione televisiva del 1974, intitolata \"Quattro modi di morire in versi\". I poeti compresi in questa \"lettura\", nelle varie edizioni, sono Majakovskij, Blok, Esenin e Pasternak.\nOpera.\nIl duo voce recitante Bene e musiche Sylvano Bussotti, decret\u00f2 un successo unico tanto da registrare un disco nello stesso teatro di Bologna. Lo spettacolo in altre sue diverse versioni e con diverse varianti, fu poi portato avanti da Bene nel 1962 al Teatro Laboratorio con le musiche di Rosselli, nel 1968 con le musiche di Vittorio Gelmetti al Teatro Carmelo Bene, negli anni Settanta al Regio di Parma, nel 1980 con musiche del maestro Gaetano Giani Luporini al Teatro Morlacchi di Perugia. Nel 1974 apparve anche sotto forma di teleteatro con il nome \"Quattro modi diversi di morire in versi: Blok-Pasternak-Esenin-Majakovskij\" per la RAI, dove un Bene che riusciva ad assorbire la malinconia, l'amaro, la disillusione, di questi poeti russi pre e post rivoluzionari, si esibiva in acrobazie vocali capaci di raggiungere il pianto commovente, di un patetismo vocale incredibile, fattore che Bene richiama in quanto primario mutuando la frase dalla \"Retorica\" di Aristotele, durante la trasmissione \"Quattro momenti su tutto il nulla\". Grandi musiche di Vittorio Gelmetti che riuscivano a riprodurre le atmosfere necessarie e pi\u00f9 calzanti che erano rivestite da una sapiente e tecnologica scenografia, che ad un certo punto era persino in grado di far apparire fiammelle di fuoco rosso dal nero pi\u00f9 cupo attorniano Bene, voce recitante. Grande emozione la lettura dell'Uomo Nero di Esenin, cos\u00ec come tutte quelle di Majakovskij, forse dei tre, quello che Bene sentiva pi\u00f9 suo e il finale con le immagini del funerale di Pasternak."}
{"id": "1898177", "revid": "104092465", "url": "https://it.wikipedia.org/wiki?curid=1898177", "title": "Lo strano caso del dottor Jekyll e del signor Hyde (Carmelo Bene)", "text": "Lo strano caso del dottor Jekyll e del signor Hyde \u00e8 un'opera teatrale di Carmelo Bene andata in scena al teatro La Borsa di Arlecchino di Genova nel 1961, tratta dall'omonimo romanzo di Robert Louis Stevenson.\nTrama.\nTratto dal romanzo omonimo di Stevenson, Carmelo Bene impersona sia Henry Jekyll che il suo alter ego Edward Hyde in un solo monologo. Il dottor Jekyll, affetto da crisi, spiega di aver voluto trovare una cura adatta per l'invecchiamento. Bevendo quella magica pozione, egli diventava pi\u00f9 giovane e pi\u00f9 forte, divenendo per\u00f2 un mostro di cattiveria: Edward Hyde. Egli, sotto quelle spoglie, commetteva delitti ed malmenava anche bambini, conquistandosi l'odio di tutta Londra. Tuttavia quell'effetto era ancora controllabile, perch\u00e9 Edward Hyde moriva quasi subito dopo aver commesso un delitto, tornando ad essere il dottor Jekyll. Dopo aver bevuto per un'ultima volta la sua magica pozione, Jekyll cominci\u00f2 a prendere coscienza degli effetti devastanti di Mr. Hyde e cos\u00ec, spaventato anche per cosa avrebbero potuto pensare anche i suoi amici, decide di lasciar perdere le sue ricerche. Ma l'infuso che aveva ingerito per la prima volta ormai ha preso il sopravvento sulla persona di Jekyll, che ora \u00e8 lui ed in altri momenti diventa ancora il terribile Mr. Hyde. Sconvolto da questi continui cambiamenti di personalit\u00e0, Jekyll, ormai pi\u00f9 simile al suo nemico Hyde, decide di uccidersi con un veleno.\nAccoglienza.\nIn seguito al successo della prima genovese del suo \"Caligola\", Carmelo Bene racconta nelle sue due autobiografie, come a Genova gli riuscisse di allestire ben tre spettacoli contemporaneamente: \"Lo strano caso del dottor Jekyll e del signor Hyde\", il \"Caligola\" e \"Tre atti unici\" di Marcello Barlocco.\nDopo questo successo ottenuto nella citt\u00e0 ligure, l'edizione romana de \"Lo strano caso del dottor Jekyll e del signor Hyde\" tenutasi al Ridotto dell'Eliseo fu un vero fiasco, con una quasi totale assenza di pubblico, secondo quanto racconta Giuliana Rossi, in quanto gli \"habitu\u00e9\" di quel teatro erano frequentatori di un genere poliziesco, tutt'altro che sperimentale o avanguardastico. L'insuccesso continuer\u00e0, ma per ragioni diverse, con la successiva rappresentazione teatrale: ."}
{"id": "1898181", "revid": "1305772", "url": "https://it.wikipedia.org/wiki?curid=1898181", "title": "TrackMania DS", "text": "TrackMania DS \u00e8 la versione per Nintendo DS della nota serie \"TrackMania\".\nModalit\u00e0 di gioco.\nIl gioco \u00e8 giocabile in single player nelle modalit\u00e0 classiche della serie, ovvero \"race\", \"platform\" e \"puzzle\" per un centinaio di tracciati in totale e in multiplayer fino a 4 giocatori tramite Wi-Fi locale. Vi \u00e8 anche il classico editor di piste, la cui interfaccia \u00e8 stata ridisegnata per adattarsi all'uso dello stilo della console. Infine \u00e8 presente anche il supporto del \"Rumble pack\" del DS.\nNel gioco sono presenti le seguenti ambientazioni:"}
{"id": "1898186", "revid": "339392", "url": "https://it.wikipedia.org/wiki?curid=1898186", "title": "Yelena Isinbaeva", "text": ""}
{"id": "1898189", "revid": "1995596", "url": "https://it.wikipedia.org/wiki?curid=1898189", "title": "Pinocchio (Carmelo Bene)", "text": "Pinocchio \u00e8 un'opera teatrale di Carmelo Bene andata in scena per la prima volta nel 1961 al Teatro Laboratorio di Roma. Ha avuto altre repliche teatrali nel 1966, 1981 e 1998, una versione adattata per la televisione nel 1999, tre edizioni radiofoniche e una discografica.\nTrama.\nCome nel testo originale di Carlo Collodi, lo spettacolo \u00e8 fortemente incentrato sul tema dell'eterno giovane, impersonato da Pinocchio/Carmelo Bene. Costui \u00e8 un burattino pestifero ricavato da un pezzo di legno intagliato da Mastro Geppetto, sotto il consiglio dell'amico Mastro Ciliegia. Pinocchio prende vita, ma \u00e8 incurante alla vita quotidiana fatta di leggi e doveri, cos\u00ec inizia a comportarsi come un delinquente. Sopraggiunge sulla scena il Grillo Parlante che gli intima di comportarsi bene e di non far soffrire il padre, nel frattempo fuori per lavoro. Ma Pinocchio, sentendo soltanto dalla bocca del grillo le parole \"lavoro\" oppure \"l'essere somaro\" lo uccide con un martello. Mastro Geppetto rincasa e trova Pinocchio con le gambe bruciate. Glie chiede cosa sia accaduto, cos\u00ec Pinocchio gli racconta tutte le sue sventura, partendo dal Grillo Parlante alle secchiata d'acqua ricevuta da un beccamorto al quale aveva chiesto un po' di pane.\nMastro Geppetto, con la promessa che Pinocchio sarebbe andato a scuola e che si sarebbe fatto una buona posizione nella societ\u00e0, consegna a Pinocchio tre pere mature e si vende la casacca per comprarli un abbecedario e un vestito nuovo per la scuola.\nPinocchio il giorno dopo esce di casa, ma si perde in scherzi nel teatro di Mangiafoco, che lo cattura e medita di cuocerlo al fuoco per far arrostire il suo montone. Pinocchio piange e rinnega la sua nascita, facendo commuovere il cuoricino di Mangiafoco che decide di regalargli cinque monete.\nPinocchio tutto contento si avvia verso casa, ma viene fermato da due loschi figuri: il Gatto e la Volpe, che lo avvicinano e se lo portano con loro, promettendogli di far fruttare i suoi soldi al Campo dei Miracoli. Pinocchio si fa ingannare e va via con loro, finendo impiccato di notte da due assassini: il Gatto e la Volpe in persona, mascherati di nero.\nPinocchio \u00e8 sul punto di morire, ma essendo di legno e non morendo subito, viene salvato appena in tempo dalla Fata dai Capelli Turchini, che lo cura e lo accudisce, facendosi promettere dal burattino di comportarsi bene una volta per tutte e di andare a scuola. Pinocchio promette tutto, ma il giorno dopo si fa di nuovo ingannare dal Gatto e la Volpe, che lo invitano insistentemente ad andare al Campo dei Miracoli a piantare le monete d'oro. Pinocchio ovviamente si fa ingannare ancora e cos\u00ec viene derubato senza accorgersene.\nDopo essere stato denunciato dal giudice al quale Pinocchio si era recato per sporgere denuncia contro il Gatto e la Volpe, la Fata Turchina decide di perdonare una seconda volta Pinocchio per i suoi errori e di farlo andare regolarmente a scuola per guadagnarsi un lavoro e ripagare il facoltoso Mastro Geppetto di tutti i suoi sacrifici. Pinocchio per\u00f2 questa volta si fa ingannare da un ragazzino: Lucignolo, che lo porta nel meraviglioso Paese dei Balocchi, dove non si studia mai e non si smette mai di giocare. Pinocchio e Lucignolo si divertono come matti, ma poi entrambi si tramutano in asini e venduti dal crudele gestore dell'enorme baracca di giostre.\nLa Fata Turchina, riconoscendo in Pinocchio della bont\u00e0 inestinguibile per la sua autocommiserazione, decide di salvarlo un'ultima volta, ma questi, ancora asino, si rompe una gamba e finisce gettato in bocca ad una balena, che aveva mangiato pochi giorni prima anche Mastro Geppetto, messosi in mare per cercare suo figlio.&lt;br&gt;Padre e figlio si ricongiungono nella pancia del mostro marino e non appena riescono a scappare, Pinocchio inizia a lavorare e riesce a guadagnare quanto basta per sostenere il padre ormai vecchio e s\u00e9 stesso, andando a studiare a scuola.\nSul suo cammino incontra i mendicanti Gatto e Volpe, che lo invitano ad aiutarli. Pinocchio ricorda loro vari proverbi, abbandonandoli al loro destino ed entrando a scuola.\nIl rifiuto di crescere.\nCarmelo Bene, nelle sue \"Proposte per il Teatro\", definisce il \"Pinocchio\" come uno... \nPinocchio rappresenta l'incapacit\u00e0, il rifiuto o impossibilit\u00e0 di crescere, quasi preveggendo che, dopo l'infanzia, dove tutto appare cos\u00ec indefinito e onnipotente, inizia l'imputridimento. Carmelo Bene ama descrivere il suo Pinocchio come un'\"inumazione prematura di una salma infantile che scalcia nella propria bara\", ammettendo che...\n\"Liberarsi di s\u00e9 stesso\" significa dare scacco all'Io tirannico della rappresentazione, liberazione questa che Bene otterr\u00e0 in tutti i suoi spettacoli teatrali, o meglio, nel suo \"teatro senza spettacolo\", aggiungendo inoltre che\nTesto ed \"esecuzione\".\nIl testo del \"Pinocchio\" viene estrapolato da quello di Collodi pressoch\u00e9 identico, senza aggiunte o sottrazioni di sorta. Ci\u00f2 che muta o altera l'\"uguale\", prendendo come punto di riferimento la terza edizione del \"Pinocchio\", \u00e8 la scarna scenografia (ovviamente soggiacente alla phon\u00e9), limitata nell'illuminazione, come in quasi tutti gli spettacoli di Bene, che consente un fondo pressoch\u00e9 buio da dove emergono i personaggi larvati, o meglio, le maschere, come per es. Pinocchio e Geppetto che, nella loro posa statica, leggono la \"loro\" storia, dettati dal testo collodiano (o se vogliamo raccontati da ci\u00f2 che leggono), senza possibilit\u00e0 di \"agire\". I pochi movimenti che si possono notare sono spezzati o disarticolati, con scene che ricordano quadri surrealistici. Per quanto concerne la parte fonica, ovvero la phon\u00e9, Bene la descrive come:\nDalla terza edizione in poi, il \"Pinocchio\" (cos\u00ec come tanti altri spettacoli di Bene) far\u00e0 ampio uso del playback e i personaggi, tranne quello di Pinocchio, saranno interpretati dalla stessa attrice che di volta in volta muter\u00e0 maschera e anche voce, rigorosamente in playback.\nTestimonianze.\nGiuliana Rossi asserisce che fu lei a mettere in testa a Carmelo Bene l'idea del primo spettacolo sul \"Pinocchio\" collodiano, con cui venne inaugurato nel 1961 il Teatro Laboratorio. Giuliana, d'accordo con Edoardo Bruno, giudica questo \"Pinocchio\" il pi\u00f9 bello spettacolo mai messo in scena. Lo stesso Bene di questo suo primo spettacolo collodiano non fa che confermare:\nLydia Mancinelli ricorda che Carmelo Bene in un'edizione del \"Pinocchio\": \u00ab ... veniva catapultato in platea, da un'altalena gigantesca, dalla graticcia andava a finire a met\u00e0 platea del Quirino, con i fari che si accendevano (bianco, rosso e verde) [...]. Insomma, era un teatro che non aveva niente a che vedere con [...] le altre persone che hanno fatto teatro d'avanguardia con quello che aveva fatto lui. Non ho visto mai niente di simile \u00bb."}
{"id": "1898190", "revid": "223210", "url": "https://it.wikipedia.org/wiki?curid=1898190", "title": "Crisidi", "text": ""}
{"id": "1898191", "revid": "223210", "url": "https://it.wikipedia.org/wiki?curid=1898191", "title": "Criside", "text": ""}
{"id": "1898194", "revid": "223210", "url": "https://it.wikipedia.org/wiki?curid=1898194", "title": "Crisididi", "text": ""}
{"id": "1898195", "revid": "110157", "url": "https://it.wikipedia.org/wiki?curid=1898195", "title": "Backless", "text": "Backless \u00e8 il sesto album in studio di Eric Clapton, pubblicato nel 1978."}
{"id": "1898196", "revid": "223210", "url": "https://it.wikipedia.org/wiki?curid=1898196", "title": "Crisidide", "text": ""}
{"id": "1898199", "revid": "92723", "url": "https://it.wikipedia.org/wiki?curid=1898199", "title": "Elio Filippo Accrocca", "text": "Biografia.\nTra i grandi poeti postbellici italiani, Elio Filippo Accrocca \u00e8 vissuto sempre a Roma, dove fu allievo di Giuseppe Ungaretti e dove si laure\u00f2 nel 1947 in Lettere Moderne e Contemporanee con una tesi sulla \"Poesia italiana della Resistenza\".\nLa sua importante attivit\u00e0 artistica e letteraria nella capitale, la frequentazione e le amicizie con poeti (tra cui Renzo Nanni) e pittori (tra cui Renzo Vespignani) ha dato vita al cosiddetto \"Gruppo di Portonaccio\": allievi delle lezioni di Ungaretti, gli artisti romani tra la fine della guerra e i primi anni cinquanta ebbero in Accrocca l'esponente di riferimento.\n\u00c8 stato titolare della cattedra di Storia dell'Arte all'Accademia di belle arti di Foggia, di cui \u00e8 stato anche direttore.\nHa diretto, con Cesare Vivaldi, i \"Quaderni del Canzoniere\", incontro editoriale tra poeti e pittori, e \"Piazza Navona\", periodico artistico e letterario.\nCon Raffaello Brignetti e Franco Fano ha curato i \"Quaderni di Piazza Navona.\"\nNegli anni 1983-85 ha diretto la Rivista trimestrale di poesia \"Carte d'Europa\", Tordinona-Rive Gauche, Ed. Il Ventaglio, con il contributo di qualificati autori italiani e stranieri, nonch\u00e9 i \"Quaderni di Carte d'Europa\", pubblicando opere di Rodolfo Carelli, Franco Compasso, Aldo De Jaco, Luce D'Eramo e Gabriella Sobrino, di Nicola Stanescu e altri.\nHa collaborato con numerose riviste letterarie e artistiche (\"La Fiera letteraria, Critica d'oggi, Poesia e Arte, Contrappunti\"...); ha tenuto rubriche su molti quotidiani (\"Il Paese, Il Lavoro, Momento Sera, La Gazzetta del Mezzogiorno, Avanti!, Il Gazzettino\"...) e in RAI.\nIl 19 luglio 1943, in piena seconda guerra mondiale, la casa e l'intero quartiere di San Lorenzo a Roma dove viveva con la famiglia vennero bombardati e distrutti: due anni pi\u00f9 tardi, sull'avvenimento scrisse una poesia, senza titolo, che venne inserita nella sua prima opera, \"Portonaccio\", del 1949, che contiene poesie scritte tra il '42 e il '47.\nLa sua vita \u00e8 stata costellata di lutti: la madre scomparsa a soli 31 anni nel 1931, quando Accrocca era bambino; l'unico figlio Stefano muore nel 1973, a soli 18 anni, in un incidente motociclistico (e cui Accrocca dedic\u00f2 \"Il superfluo\"). In seguito perde anche la moglie, affetta da un male incurabile.\nTematiche.\nIl primo momento poetico di Accrocca (soprattutto nel \"Portonaccio\") riflette le esperienze luttuose della sua vita (la distruzione della guerra, la morte, il dramma sociale) in un'ottica vicina, per esperienze, al neorealismo: in essa comunque confluiscono in modo evidente sia la lezione ungarettiana che le esperienze, pi\u00f9 generali, dell'ermetismo, in una ricerca stilistica che lo porta verso la ricerca di una moralit\u00e0, un senso poetico, un linguaggio e un tono stilistico personale.\nDice di lui Ungaretti nella prefazione al volume che la sua poesia \u00e8 \"(...) \u00e8 densa d'affetti di tenerezze, quasi silenziosa.\" Tuttavia, questa prima lettura, non rende merito alla sua carriera che seppe discostarsi dal lirismo iniziale e, dal post-ermetismo delle origini, seppe coniugare il linguaggio poetico con la realt\u00e0 degli anni a venire, con le lezioni di Montale e Quasimodo.\nEuropeista convinto, viaggiatore instancabile, ebbe un importante rapporto anche con l'arte pittorica, cercando una via comune della parola e del segno che traghettasse la poesia italiana verso il nuovo millennio.\nDella sua opera si sono occupati, oltre a Ungaretti, Salvatore Quasimodo, Ugo Fasolo, Carlo Betocchi, Luigi Baldacci, Giuseppe Pontiggia, Giacinto Spagnoletti , Andrea Zanzotto "}
{"id": "1898202", "revid": "1573940", "url": "https://it.wikipedia.org/wiki?curid=1898202", "title": "Chiesa delle Anime del Purgatorio (Fasano)", "text": "La chiesa delle Anime purganti \u00e8 una chiesa tardo-barocca di Fasano in provincia di Brindisi.\nVenne eretta nel 1696, cos\u00ec come \u00e8 dimostrato dal cartiglio presente sull'architrave del portone principale, su commissione della confraternita del \"Pio Monte del Purgatorio\". \nIl primo restauro risale al 1776.\nLa chiesa presenta numerose decorazioni barocche, un'unica navata, un altare maggiore in marmo pol\u00eccromo di scuola napoletana, dipinti su tela e affreschi, un coro ligneo e un organo posto su una balconata lignea, tutti del XVIII secolo.\nGli altari laterali sono intitolati a san Nicola da Tolentino e al Cristo Morto (con simulacro in cartapesta ottocentesco), a san Michele e all'Addolorata (con la statua portata in processione la notte del Venerd\u00ec Santo e oggetto di grande venerazione).\nIn sacrestia sono conservati un busto ligneo di \"San Francesco da Paola\" e il \"tesoro della confraternita\", corredo liturgico in argento."}
{"id": "1898203", "revid": "1226", "url": "https://it.wikipedia.org/wiki?curid=1898203", "title": "Morte (incarnazione)", "text": ""}
{"id": "1898207", "revid": "12222", "url": "https://it.wikipedia.org/wiki?curid=1898207", "title": "FreeRunner", "text": ""}
{"id": "1898209", "revid": "12222", "url": "https://it.wikipedia.org/wiki?curid=1898209", "title": "Neo 1973", "text": ""}
{"id": "1898211", "revid": "767487", "url": "https://it.wikipedia.org/wiki?curid=1898211", "title": "Just One Night (Eric Clapton)", "text": "Just One Night \u00e8 un doppio album live di Eric Clapton, pubblicato nel 1980.\nIl Disco.\nNonostante il titolo (trad. it. \"Solo una notte\"), l'album fu ricavato dalle registrazioni di due serate consecutive al \"Budokan\" di Tokyo (3 e 4 dicembre 1979), in occasione del tour promozionale dell'album \"Backless\". Da alcuni critici viene ritenuto il migliore, tra la moltitudine di dischi \"live\" pubblicati dall'artista inglese nell'intero arco della sua carriera, per merito sia dell'ottimo stato di forma di \"Slowhand\" sia dell'alto livello dei musicisti che lo accompagnano, su tutti il chitarrista Albert Lee."}
{"id": "1898212", "revid": "287204", "url": "https://it.wikipedia.org/wiki?curid=1898212", "title": "Tulasi", "text": ""}
{"id": "1898216", "revid": "3831", "url": "https://it.wikipedia.org/wiki?curid=1898216", "title": "Sass Pordoi", "text": ""}
{"id": "1898217", "revid": "4711", "url": "https://it.wikipedia.org/wiki?curid=1898217", "title": "Cibona Zagreb", "text": ""}
{"id": "1898219", "revid": "729019", "url": "https://it.wikipedia.org/wiki?curid=1898219", "title": "Securitate", "text": "La Securitate (\"Sicurezza\" in rumeno: nome completo ufficiale del Departamentul Securit\u0103\u0163ii Statului, \"Dipartimento di Sicurezza dello Stato\") \u00e8 stato il servizio segreto della Romania Comunista. In precedenza la polizia segreta rumena era chiamata Siguran\u0163a Statului (\"Sicurezza dello Stato\"). Fondata il 30 agosto 1948, con l'aiuto dell'NKVD Sovietico, la Securitate \u00e8 stata abolita nel dicembre 1989, immediatamente dopo la caduta del regime del presidente Nicolae Ceau\u0219escu.\nLa Securitate era, in proporzione alla popolazione, una delle pi\u00f9 grandi e pi\u00f9 brutali polizie segrete del blocco orientale. Alla fondazione erano previsti 4.641 addetti e 3.549 furono reclutati nel febbraio 1949. Gi\u00e0 nel 1951 l'organico era quintuplicato e nel gennaio 1956 la Securitate contava 25.468 addetti. Sotto il regime di Nicolae Ceau\u0219escu, la Securitate impiegava quasi 11.000 agenti e circa mezzo milione di informatori.\nStoria.\nFondazione.\nLa Direzione Generale per la Sicurezza delle Persone (iniziali rumene: DGSP, ma pi\u00f9 comunemente chiamata Securitate), fu fondata ufficialmente il 30 agosto 1948 in base alla Delibera 221/30 del Presidium della Grande Riunione Nazionale. Essa esisteva comunque gi\u00e0 nei fatti, dall'agosto 1944, quando i comunisti cominciarono ad infiltrarsi nel Ministero degli Affari Interni su grande scala. Il suo scopo ufficiale era: \"difendere le conquiste democratiche e garantire la sicurezza della Repubblica del Popolo Rumeno contro i nemici interni ed esterni\". La Securitate fu creata con l'aiuto dello SMER\u0160, un'unit\u00e0 dell'NKVD, eliminando le agenzie di intelligenza esistenti e sostituendole con corpi di stile sovietico nei paesi occupati dai russi dell'Europa Orientale. L'unit\u00e0 dello SMER\u0160 in Romania, si chiam\u00f2 Brigada Mobil\u0103, (La Brigata Mobile), e fu condotta fino al 1948, dal colonnello del NKVD Alexandru Nicolschi.\nIl primo Direttore della Securitate fu il generale della NKVD Gheorghe Pintilie (nato Panteleymon Bondarenko, soprannominato Pantiu\u015fa). Alexandru Nicolschi (poi promosso generale) ed un altro ufficiale sovietico, il maggior generale Vladimir Mazuru, gestirono i direttorati di deputato. Wilhelm Einhorn fu, invece, il primo segretario della Securitate.\nMetodologia.\nEspressione del terrore esercitato dallo stato comunista con la volont\u00e0 di annientare l'opposizione, la Securitatea si caratterizzava per i metodi brutali di indagine.\nUn ruolo importante gioca la tortura, sia come strumento di dominio sia per raggiungere scopi immediati, considerati utili ad ottenere informazioni per gli investigatori.\nL'analisi dei fenomeni totalitari distingue due categorie di tortura:\nNegli anni ottanta, la Securitate lanci\u00f2 una campagna massiccia per contrastare il dissenso in Romania, manipolando la popolazione del paese con dicerie viziose (come contatti supposti con agenzie di intelligenza occidentali), macchinazioni, costruzione di false prove, denunce pubbliche, incoraggiamento al conflitto tra vari strati della popolazione, umiliazione pubblica di dissidenti, inasprimento della censura e della repressione, anche nei confronti del minimo desiderio di indipendenza da parte degli \"intellettuali\".\nSpesso il termine \"intellettuale\" fu usato dalla Securitate per descrivere i dissidenti con un'istruzione superiore, come l'Universit\u00e0 o gli studenti Universitari, scrittori, direttori e scienziati che si opposero alla filosofia del partito comunista. Per esempio, gli assassinii furono usati anche per far tacere il dissenso, col tentativo di uccidere Ion Mihai Pacepa che era conosciuto bene fra ufficiali di intelligence. Negli Anni 1980 gli ufficiali della Securitate assunsero Carlos lo Sciacallo per assassinare Pacepa, ma il tentativo and\u00f2 a vuoto.\nL'ingresso forzato in case ed uffici e l'installazione di microfoni facevano parte di un'altra tattica della Securitate per estrarre informazioni dalla popolazione in generale. Le conversazioni telefoniche di solito venivano esaminate, e tutte le comunicazioni via fax e telex interne ed internazionali furono intercettate. I metodi della Securitate erano estesamente simili a quelli della Stasi e del KGB e la tecnologia spesso simile fu utilizzata per portare a termine i compiti necessari.\nLa \"Radu\".\nLa Radu era un'arma radiologica usata dalla Securitate contro i dissidenti ed i critici del regime. Il termine rumeno Radu sta difatti ad indicare la parola \"radiazione\", con cui la persona si ammalava di cancro, morendo pochi mesi dopo l'esposizione alle radiazioni.\nLa Radu nacque all'inizio del 1970, quando la Securitate inizi\u00f2 ad utilizzare materiale radioattivo fornitogli appositamente dal KGB. A svolgere questo servizio di annichilimento dei dissidenti era il \"Servizio K\", una sezione della Securitate cui venivano affidati quei prigionieri ritenuti altamente dannosi per il regime comunista rumeno. Quando non veniva utilizzata la Radu, il Servizio K poteva ricorrere a degli omicidi che, subito dopo, venivano spacciati per suicidi o morti naturali.\nVa comunque detto che l'effettiva esistenza della Radu \u00e8 stato per molto tempo un argomento dibattuto, che ha visto sostenitori ma anche fermi oppositori circa il suo reale utilizzo.\nCaduta.\nLa Securitate fu abolita nel tardo 1989, dopo la deposizione del dittatore comunista Nicolae Ceau\u015fescu.\nFino al 2005 generalmente si \u00e8 accettato che fino alla fine del regime di Nicolae Ceau\u015fescu, la Securitate fosse ferocemente fedele al governo. Ci furono anche dichiarazioni che, durante un discorso di Ceau\u015fescu ad una folla di 100.000 convenuti ad arte, la Securitate apr\u00ec il fuoco sulla folla indifesa dopo alcuni slogan anti-Ceau\u015fescu.\nComunque, negli articoli pubblicati in alcuni quotidiani rumeni dopo la fine del secondo mandato presidenziale del leader post-comunista Ion Iliescu, si suggeriva che grandi settori della Securitate furono in realt\u00e0 implicati nella caduta di Ceau\u015fescu. Questa \u00e8 una teoria sostenuta dal fatto che c'era un forte movimento anti-Ceau\u015fescu nella Securitate (si veda Ion Mihai Pacepa).\nOggi si sospetta che diversi uomini d'affari e milionari della Romania siano stati membri importanti o collaboratori della Securitate.\nLa DSS (Dipartimento di Sicurezza dello Stato) visse fino al 1991, quando il parlamento approv\u00f2 una legge per la riorganizzazione in alcuni servizi segreti conosciuti come: SRI (Servizio Intelligence della Romania), SIE (Servizio Intelligence per l'Estero), SPP (Servizio Protezione e Sorveglianza) e STS (Servizio Speciale Telecomunicazioni).\nSuddivisioni.\nDirezione Generale per le Operazioni Tecniche.\nLa Direzione Generale per le Operazioni Tecniche era una parte \"chiave\" della Securitate. Creata nel 1954 con aiuto sovietico, controllava tutte le voci e le comunicazioni elettroniche verso e dalla Romania comunista. Ascoltavano tutte le telefonate e i messaggi inviati tramite telegrafo o telescrivente. Installavano microfoni in strutture pubbliche e private, in questo modo quasi tutte le conversazioni condotte in Romania erano intercettate da questo dipartimento.\nDirezione per il Controspionaggio.\nLa Direzione per il Controspionaggio controllava tutti gli stranieri in Romania e cercava di impedire il contatto tra loro e i cittadini romeni. Il contatto quando era impossibile da evitare veniva monitorato. Questa direzione attuava diverse misure per impedire ai romeni di vivere con cittadini stranieri, una di queste misure era l'obbligo di avvertire la Securitate della presenza di stranieri entro 24 ore. Questa direzione fermava anche i cittadini romeni che volevano chiedere asilo nelle ambasciate straniere.\nDirezione per le Carceri.\nLa Direzione per le Carceri operava all'interno delle prigioni, famose per le loro terribili condizioni. I prigionieri erano continuamente picchiati, l'assistenza medica negata, la posta sequestrata e talvolta venivano somministrate dosi letali di veleno.\nDirezione per la Sicurezza Interna.\nLa Direzione per la Sicurezza Interna era inizialmente incaricata di controllare l'attivit\u00e0 all'interno del PCR (Partito Comunista Rumeno). Ma dopo la diserzione di Ion Mihai Pacepa nel 1978 e la richiesta di descrivere i dettagli del regime di Ceausescu, come la collaborazione con i terroristi arabi, il forte spionaggio sull'industria americana e gli sforzi per ottenere supporto dai governi occidentali, lo spionaggio e le infiltrazioni aumentarono all'interno della Securitate facendo infuriare Ceausescu. Per risolvere questi problemi l'intera divisione venne riorganizzata e incaricata di rimuovere il dissenso all'interno del Partito Comunista. Una divisione segreta di questa direzione venne composta da agenti fedeli solo a Ceausescu e incaricata di controllare altri esponenti della Securitate. Questa divisione controllava le telefonate di ufficiali della Securitate e di esponenti del partito per assicurarsi se la loro fedelt\u00e0 era totale.\nCommissione Nazionale per i Visti e i Passaporti.\nLa Commissione Nazionale per i Visti e i Passaporti controllava tutti i viaggi e i fenomeni di emigrazione dentro e fuori della Romania. L'emigrazione era impossibile per chiunque ma tutti gli alti dirigenti del partito o comuni cittadini romeni che ne facevano richiesta venivano messi sotto sorveglianza. Molti ebrei e tedeschi ricevettero passaporti e visti di uscita attraverso taciti accordi con i governi Israeliani e della Germania Ovest, in base ai quali la Romania riceveva dai 5 ai 10.000 dollari per ogni visto d'uscita. Anche le persone normali, che non erano ebrei, tedeschi, battisti o alti funzionari del partito sono stati in grado di emigrare verso l'occidente. Lo svantaggio era che il periodo di attesa per il rilascio di un passaporto era di 3 - 4 anni. Questo periodo di attesa equivaleva ad una prigione a cielo aperto per cui si veniva privati del lavoro, del diritto di guadagnarsi una vita e molestati dagli agenti della Securitate. Quando nel 1988 le leggi che regolavano i viaggi furono ammorbidite 40.000 romeni si rifugiarono in Ungheria.\nDirezione per le Truppe di Sicurezza.\nLa Direzione per le Truppe di Sicurezza disponeva di una forza composta da 20.000 paramilitari equipaggiati con artiglieria e veicoli pesanti. Essi proteggevano le stazioni della radio, della televisione e costruzioni del partito. Per assicurarsi la totale fedelt\u00e0 di queste truppe diversi funzionari politici di questa direzione erano stati in passato all'interno delle truppe stesse. Nel caso di un colpo di Stato questa direzione aveva la funzione di proteggere il partito. Le truppe di sicurezza avevano un trattamento che garantiva condizioni di vita superiori a quelle degli altri cittadini.\nDopo la rivoluzione questa direzione venne sciolta e convertita prima nella Guardia e Truppe d'Ordine (Trupele de Paz\u0103 \u0219i Ordine) e nel luglio del 1990 nella Gendarmeria romena.\nDirezione per la Militia.\nLa Direzione per la Militia controllava gli standard della polizia romena. Nel 1990 \u00e8 stata riciclata nella polizia romena.\nV Direzione.\nLa V Direzione era composta dalle guardie del corpo per importanti esponenti del governo.\nBibliografia.\n^ a b c Cristian Troncota, \"Securitatea: \u00cenceputurile\", Magazin Istoric, 1998."}
{"id": "1898222", "revid": "767487", "url": "https://it.wikipedia.org/wiki?curid=1898222", "title": "Paolo Bolognesi", "text": "Biografia.\n\u00c8 succeduto a Torquato Secci alla presidenza dell'associazione dal 1996. Nel 2008 \u00e8 uscito il suo primo romanzo per Minerva dal titolo \"Passato imperfetto\", scritto a sei mani con Elena Invernizzi e Stefano Paolocci, finalista del Premio Fedeli 2008. Nel 2009 \u00e8 uscito \"Ordine dal caos\", il secondo romanzo giallo della serie \"L'ombra della chimera\".\nAttivit\u00e0 politica.\nNel dicembre 2012 Bolognesi si candida alle primarie del Partito Democratico, in provincia di Bologna, indette per eleggere i candidati del partito al Parlamento italiano in vista delle elezioni politiche italiane del 2013, le primarie si sono svolte il 30 dicembre 2012 e Bolognesi ha ottenuto 4.392 preferenze posizionandosi all'ottavo posto su quattordici candidati. L'8 gennaio 2013 la direzione nazionale del PD candida Bolognesi alla Camera dei deputati nella posizione numero ventitr\u00e9 della lista PD nella circoscrizione Emilia-Romagna. Il 24 e 25 febbraio 2013, Bolognesi viene eletto alla Camera dei Deputati."}
{"id": "1898228", "revid": "17822299", "url": "https://it.wikipedia.org/wiki?curid=1898228", "title": "Stazione di Alba Adriatica", "text": ""}
{"id": "1898230", "revid": "181699", "url": "https://it.wikipedia.org/wiki?curid=1898230", "title": "VEVAK", "text": ""}
{"id": "1898231", "revid": "262698", "url": "https://it.wikipedia.org/wiki?curid=1898231", "title": "Monte Forato (Alpi Apuane)", "text": "Il monte Forato o Pania Forata \u00e8 una montagna della catena toscana delle Alpi Apuane, nella provincia di Lucca.\nQuesto monte ha due vette di altezza e dimensioni simili, la pi\u00f9 alta delle quali raggiunge i 1230 metri s.l.m., mentre la seconda, pi\u00f9 a nord, ha una elevazione di 1204 metri e una croce sulla sommit\u00e0; tuttavia, la caratteristica principale da cui deriva il nome di questa montagna \u00e8 la presenza di un arco naturale di notevoli dimensioni tra le due cime.\nDescrizione.\nL'arco naturale si \u00e8 formato per l'erosione di acqua e vento sulla roccia calcarea del monte Forato, ha una campata di 32 metri e una altezza massima al di sopra del passo sottostante (detto 'Passo dell'arco') di 25\u00a0m, lo spessore della roccia che forma l'arco \u00e8 circa 8 metri mentre l'altezza \u00e8 circa 12 metri, queste misure ne fanno uno dei pi\u00f9 grandi archi naturali italiani. \u00c8 visibile sia dalla Versilia che dalla Garfagnana, in alcuni giorni dell'anno si pu\u00f2 osservare il sorgere del sole attraverso l'arco dalla costa tirrenica e da i vicini paesi di Volegno e Pruno.\nCaratteristico, dalla Garfagnana il doppio tramonto che in determinate giornate dell'anno si pu\u00f2 osservare da diversi paesi. Il sole, infatti, in giorni precisi dell'anno tramonta allineandosi sul foro del monte Forato. Si ha, cos\u00ec, l'effetto di un doppio tramonto, il sole, infatti sparisce una prima volta dietro la cresta del forato per riapparire, immediatamente dopo, attraverso il foro.\nEscursioni.\nIl sentiero diretto per raggiungere il Forato parte da Cardoso (Sentiero CAI 12) e permette di raggiungere la vetta in breve tempo, ma con un dislivello di oltre 800 metri da effettuare in poche ore.\nLeggenda.\nLa leggenda del monte Forato narra che San Pellegrino vivesse in queste zone pregando e costruendo croci. Il demonio, infastidito dalla sua presenza, gli si avvicin\u00f2 e gli diede un forte schiaffo, tanto da tramortirlo. Il santo per\u00f2 si rialz\u00f2 e rispose al diavolo con un altro schiaffo tanto forte da farlo volare contro la montagna e terminare il suo volo nel mare di Versilia. Da questa vicenda leggenda vuole che si sia creato il foro da cui prende nome il monte."}
{"id": "1898234", "revid": "92723", "url": "https://it.wikipedia.org/wiki?curid=1898234", "title": "Danny Blanchflower", "text": "Caratteristiche tecniche.\nBlanchflower era un centrocampista e regista dotato di un'ottima visione di gioco, facilit\u00e0 di movimento e abilit\u00e0 nel cambiare tempi e modalit\u00e0 delle partite.\nCarriera.\nBlanchflower si form\u00f2 nel prima di trasferirsi in Inghilterra per giocare nel . Nel 1951 passa all', in cui si fece notare per l'eleganza dello stile di gioco.\nNel 1954 viene ingaggiato dal , con cui nella stagione 1960-1961 da capitano vince sia il campionato e la coppa, double che per l'ultima volta era stato ottenuto dall' nel 1897. Con il Tottenham Blanchflower vince un'altra FA Cup e due Charity Shield.\nDurante la sua militanza con gli \"Spurs\" si aggiudica per due volte il premio di Calciatore dell'anno per la FWA.\nNella primavera del 1961 venne ingaggiato dal , societ\u00e0 militante nella Eastern Canada Professional Soccer League."}
{"id": "1898235", "revid": "767487", "url": "https://it.wikipedia.org/wiki?curid=1898235", "title": "Phoebe in Wonderland", "text": "Phoebe in Wonderland \u00e8 un film del 2008 scritto e diretto da Daniel Barnz, con protagonista la giovane attrice Elle Fanning.\nIl film \u00e8 stato presentato in concorso al Sundance Film Festival e presentato in anteprima in Italia al Giffoni Film Festival.\nTrama.\nPhoebe \u00e8 una bambina affetta della sindrome di Tourette, che sogna di partecipare alla rappresentazione scolastica di \"Alice nel Paese delle Meraviglie\". Viene scelta come protagonista da Miss Dodger, la sua maestra, un temperamento anticonformista. Per non perder la parte, Phoebe cerca di mantenere un comportamento diligente, ma la tensione e lo stress fanno peggiorare la condotta della bambina, e preoccupano i suoi genitori. Phoebe comincia a vivere in un mondo immaginario tutto suo, popolato dai personaggi di \"Alice nel Paese delle Meraviglie\"."}
{"id": "1898236", "revid": "1402222", "url": "https://it.wikipedia.org/wiki?curid=1898236", "title": "Vasile Pogor", "text": "Biografia.\nFece studi universitari giuridici in Francia. Ritornato in Romania nel 1857, entr\u00f2 in magistratura. Conservatore, fece parte del raggruppamento politico che si oppose alla politica liberale e modernizzatrice di Alexandru Ioan Cuza. Dopo il cambiamento di regime politico (1866) Basil Pogor fu nominato prefetto del Distretto di Ia\u0219i e membro della Costituente.\nSi dedic\u00f2 alla poesia e fu tra i membri fondatori della societ\u00e0 letteraria \"Junimea\". In politica fu ministro degli Affari religiosi e ministro dell'istruzione. In seguito fu a lungo sindaco di Ia\u015fi."}
{"id": "1898238", "revid": "1782831", "url": "https://it.wikipedia.org/wiki?curid=1898238", "title": "Cacciatrice (DC Comics)", "text": "Cacciatrice (\"Huntress\") \u00e8 una serie di personaggi dei fumetti pubblicati da DC Comics. Ideata nella \"Golden Age\" come avversaria di Batman, a partire dalla \"Silver Age\" veste il ruolo di eroina.\nNel corso degli anni diversi personaggi hanno usato come nome in codice quello di \"Cacciatrice\":\nBiografia dei personaggi.\nPaula Brooks.\nPaula Brooks nacque come \"villain\", e nel corso degli anni cambi\u00f2 il suo nome in \"Tigress\".\nAvversaria di Wildcat di basso livello, collabor\u00f2 con la Injustice Society dove conobbe ed inizi\u00f2 una relazione con quello che sarebbe diventato suo marito e parthner del crimine: Sportsmaster. Coppia di cattivi di scarso valore, ai due si attribuisce come azione meglio riuscita l'organizzare una partita di baseball tra gli eroi e i villains di Terra-1. In seguito venne rivelata la sua storia sulle pagine di Young All-Stars; Paula, col nome di Tygress fu una supereroina del periodo nazista, e combatt\u00e9 le truppe tedesche al fianco di Iron Munro, la prima Fury, Neptune Perkins, Tsunami, e Dan the Dyna-Mite. Ferita a morte durante un'azione e salvatasi per puro miracolo (molti ipotizzano sia tornata in vita e non guarita come si \u00e8 detto) svilupp\u00f2 un senso di disgusto per gli umani ed un atteggiamento freddo che la contraddistinse e la port\u00f2 a diventare una supercriminale.\nPoteri e abilit\u00e0.\nPaula non possiede alcun superpotere ma, come da classico per un criminale Golden Age, si serve spesso di animali addestrati per compiere i suoi furti. Inoltre \u00e8 un'eccellente combattente e il suo costume \u00e8 dotato di affilatissimi artigli sintetici.\nHelena Wayne.\nHelena Wayne \u00e8 la figlia di Batman e Catwoman nell'universo alternativo di Terra-2. Spesso collabora con la Justice Society of America.\nNata dall'unione tra il cavaliere oscuro e la sua eterna avversaria, dopo che questa si era ravveduta; Helena fu addestrata dai suoi genitori per essere un'atleta e una ricercatrice, ma nessuno intravedeva per lei il destino da vigilante, nemmeno lei stessa, che invece si dedic\u00f2 agli studi e complet\u00f2 l'universit\u00e0, fino al giorno in cui un criminale uccise sua madre per vendicarsi di essere stata arrestata dalla donna quando questa era Catwoman.\nHelena, desiderosa di vendetta si cuc\u00ec un costume simile ad un misto tra quello dei genitori e grazie all'arsenale del padre cerc\u00f2 il suddetto criminale e lo assicur\u00f2 alla giustizia. Fiera della sua azione decise di continuare la carriera di combattente del crimine col nome di Cacciatrice.\nDurante la sua carriera di eroina, Helena collabor\u00f2 pi\u00f9 volte con la Justice Society of America e divenne una buona amica di Power Girl. Inoltre partecip\u00f2 pi\u00f9 volte al meeting tra JSA e JLA.\nAlla fine di \"Crisi sulle Terre infinite\" viene eliminata dalla \"continuity\" ufficiale (in quanto Bruce Wayne e Selina Kyle non si sono sposati e non hanno avuto figli) per essere sostituita con Helena Bertinelli, che non ha alcuna parentela con Wayne o Selina.\nTuttavia per pura coincidenza, la figlia recentemente avuta da Selina, si chiama proprio Helena.\nPoteri e abilit\u00e0.\nHelena non possiede alcun potere sovrumano o superumano, ma \u00e8 comunque una combattente e ginnasta esperta, una capace escapologa, criminologa e un'eccellente detective.\nPi\u00f9 volte ha inoltre dimostrato la capacit\u00e0 empatica con le creature feline tipica della madre.\nHelena Bertinelli.\nLa Cacciatrice attiva \u00e8 Helena Bertinelli, che \u00e8 completamente dissociata sia a livello parentale che a livello operativo da Batman; figlia di una famiglia mafiosa italoamericana che cerca vendetta per lo sterminio dei suoi cari, operato da una famiglia rivale. Helena \u00e8 una vigilante spietata che non esita a servirsi di armi, ma in fondo non \u00e8 un'assassina ed \u00e8 unicamente per questo che Batman le permette di lavorare nella sua citt\u00e0.\nNonostante lei lo neghi \u00e8 costantemente alla ricerca dell'approvazione del crociato incappucciato.\nAltri media.\nCinema.\n\"Birds of Prey\".\nHelena Bertinelli far\u00e0 la sua prima comparsa sul grande schermo col volto di Mary Elizabeth Winstead nel film \"Birds of Prey e la fantasmagorica rinascita di Harley Quinn\", diretto da Cathy Yan, in uscita nel 2020.\nTelevisione.\n\"Legends of the Superheroes\".\nLa prima apparizione della cacciatrice all'infuori dei fumetti \u00e8 nella serie televisiva \"live action\" del 1979: \"Legends of the Superheroes\", trasmessa dalla NBC, interpretata dall'attrice Barbara Joyce; insieme alla cacciatrice, l'unica supereroina presente nella serie \u00e8 Black Canary.\n\"Justice League Unlimited\".\nLa Cacciatrice Helena Bertinelli appare in diversi episodi del cartone animato \"Justice League Unlimited\", sia come cameo che come protagonista. Durante la serie si fidanza con The Question. \u00c8 doppiata in originale da Amy Acker; nel doppiaggio italiano \u00e8 nominata con il suo originale alter ego di \"Huntress\".\nNell'episodio n. 71 \"Double Date\", Freccia verde e Black Canary proteggono il criminale Steven Mandragora perch\u00e9 possa testimoniare al suo processo, ma la Cacciatrice vuole invece sanguinosa vendetta per la morte dei suoi genitori, causata proprio da Mandragora; a causa della sua determinazione ad ucciderlo, J'onn espelle Helena dalla Justice League. Alleatasi successivamente con The Question, e grazie all'inaspettato intervento di Freccia Verde e Black Canary, riescono infine a sventare il suo tentativo di fuga. Al termine dell'episodio l'intraprendente giustiziera si porta via il timido Question.\nNell'episodio n. 74 \"Question Authority\", Helena Bertinelli aiuta The Question a scoprire un complotto governativo contro la Justice League: il \"Cadmus Project\". Per\u00f2 The Question viene catturato e torturato perch\u00e9 riveli delle informazioni; Helena lo salva con l'aiuto di Superman.\nNell'episodio n. 87 \"Grudge Match\", la Cacciatrice scopre un piano di Roulette che, con la sua invenzione, il \"Metabrawl Glamour Slam\", ipnotizza ed attrae a Bl\u00fcdhaven i membri femminili della Justice League attraverso i loro Comlink: Black Canary, Wonder Woman, Fire, Vixen e Hawkgirl per farle scontrare su un ring. Helena riesce a liberare dal controllo mentale Black Canary e insieme sconfiggono Roulette. Alla fine Black Canary, nonostante la sua antipatia per Helena Bertinelli, le offre la possibilit\u00e0 di tornare nella Lega, ma la Cacciatrice rifiuta.\n\"Birds of Prey\".\nLa cacciatrice \u00e8 uno dei personaggi principali della serie televisiva \"Birds of Prey\"; in questo adattamento nei suoi panni v'\u00e8 il personaggio di Helena Kyle, figlia di Batman, che era scomparsa dopo la morte della madre Catwoman. Helena Wayne lavora nei \"Birds of Prey\" insieme a Oracolo (Barbara Gordon) e alla figlia di Black Canary, ed \u00e8 la prima avversaria dei criminali a Gotham City. Questa cacciatrice non indossa una maschera, e possiede alcuni superpoteri: \u00e8 in grado di aumentare la sua forza e velocit\u00e0, ed inoltre i suoi occhi possono trasformarsi e diventare come quelli dei gatti.\n\"Batman Beyond\".\nNella serie televisiva \"Batman of the Future\" (Batman Beyond), l'autore Bruce Timm aveva progettato di introdurre la figura della figlia di Bruce Wayne e Selina Kyle: Helena Kyle, come vigilante del futuro che avrebbe occasionalmente combattuto al fianco di Terry, trovandola un'idea pi\u00f9 originale che una \"Batgirl Beyond\".\nIl costume da lei indossato sarebbe stato un mix tra quello di Helena Wayne, Catwoman e Terry, naturalmente in chiave futuristica e ipertecnologica e doveva comparire nella seconda stagione; sfortunatamente l'idea venne rifiutata.\n\"Batman: The Brave and the Bold\".\nLa cacciatrice, nell'identit\u00e0 di Helena Wayne compare anche nella serie \"\", negli episodi intitolati: \"La Notte della Cacciatrice\", \"Corsa Mortale\" e \"Il Mantello delle Nove Vite\". Tuttavia la somiglianza col personaggio dei fumetti si limita al costume, in quanto non viene rivelato espressamente il suo vero nome e non ha alcuna parentela con Batman o Catwoman.\n\"Arrow\".\nLa Cacciatrice, nell'identit\u00e0 di Helena Bertinelli, compare nel settimo ed ottavo episodio della prima stagione della serie televisiva \"Arrow\", dedicata a Freccia Verde, ed \u00e8 interpretata da Jessica De Gouw."}
{"id": "1898248", "revid": "104485", "url": "https://it.wikipedia.org/wiki?curid=1898248", "title": "Asinaria", "text": "L'Asinaria (letteralmente, \"La commedia degli asini\") \u00e8 una commedia di Tito Maccio Plauto. La datazione dell'opera \u00e8 incerta e collocabile nel 206 o nel 211 a.C., quest'ultima \u00e8 la data pi\u00f9 plausibile: il testo della stessa, inoltre, ci \u00e8 pervenuto con alcune lacune che hanno creato problemi di ricostruzione della trama, che in alcuni punti sembra contraddittoria. L'argomento dell'Asinaria, la trama e i personaggi coincidono con gli elementi che appartengono alla commedia nuova. Vi \u00e8, infatti, un giovane innamorato di una fanciulla. Il loro amore \u00e8 contrastato da un antagonista e grazie all'aiuto di due servi astuti il protagonista riuscir\u00e0 a ottenere la sua amata ed a portare a termine i suoi intenti amorosi.\nPrologo.\nL'autore con l'aiuto dell'araldo, il quale d\u00e0 un suono di tromba, richiama l'attenzione del pubblico, spiega l'origine del titolo della commedia e fa capire che si tratta di uno spettacolo ludico. Conclude questa parte iniziale con un augurio in favore del dio Marte.\nArgumentum.\nL\"Argumentum\" \u00e8 un acrostico ad opera del retore Aurelio Popolio, con il quale si riassume la trama della commedia. Esso viene utilizzato in quasi tutte le opere di Plauto.\nDi seguito l\"Argumentum\" dell'Asinaria in latino e in italiano:\nTrama.\nIl giovane Argirippo, figlio di Demeneto, si innamora di Fil\u00e8nia, una giovane cortigiana, figlia della mezzana Cleereta. Poich\u00e9 la fanciulla \u00e8 controllata dalla madre, che le organizza appuntamenti d'amore, viene promessa per un anno a Di\u00e0volo a patto che quest'ultimo le consegni venti mine d'argento entro la fine della giornata. Nel frattempo, Demeneto, all'oscuro di tutto, ordina ai suoi due servi Le\u00f2nida e L\u00ecbano di derubare la moglie Art\u00e8mona, la quale tiene per s\u00e9 tutto il patrimonio familiare, cos\u00ec da concedere una notte d'amore al figlio con la cortigiana. I due servi, spacciandosi per gli amministratori della padrona, riescono a portare a termine il furto ai danni di un mercante che doveva venti mine d'argento ad Art\u00e8mona per l'acquisto di alcuni asini (da qui il nome della commedia). Mentre i due servi stanno portando il denaro rubato ad Argirippo, per la sua notte d'amore, il fanciullo viene a conoscenza del patto tra Cleereta e Di\u00e0volo e decide di togliersi la vita. I due servi, giunti in tempo per evitare il misfatto, gli consegnano il denaro rubato che corrisponde proprio a venti mine d'argento. Argirippo, preso da immensa gioia, riscatta Fil\u00e8nia, ma, poich\u00e9 questo piano \u00e8 stato attuato grazie al permesso del padre Dem\u00e8neto, il vecchio vuole in cambio una notte con la cortigiana Fil\u00e8nia. Il figlio \u00e8 costretto ad accettare per realizzare il suo desiderio. Per sfortuna di Demeneto, la moglie Art\u00e8mona, informata da un parassita, collaboratore di Di\u00e0volo, riguardo all'adulterio del marito, corre a casa della cortigiana e, colto il marito in flagrante, lo punisce, lasciando cos\u00ec Fil\u00e8nia sola nelle mani del figlio.\nAtti.\nLa commedia inizia con un prologo, seguito da cinque atti, che a loro volta sono suddivisi in pi\u00f9 scene. \nAtto primo.\nL'atto \u00e8 suddiviso in tre scene.\nLa commedia si apre con il colloquio tra il padre di Argirippo, Demeneto,\ne il suo servo L\u00ecbano. Dopo un breve scambio di battute ludiche, Demeneto introduce l'argomento per il quale ha fatto chiamare il suo servo: il bisogno di denaro da dare al figlio Argirippo per poter soddisfare i suoi desideri amorosi con la cortigiana Fil\u00e8nia. Per ottenere questi soldi gli ordina di derubare Art\u00e8mona, madre di Argirippo, la quale custodisce il patrimonio familiare. Dopo un attimo di esitazione, per paura di essere bastonato, se colto in flagrante, e dopo essere stato rassicurato dal padrone, L\u00ecbano accetta l'arduo compito. La scena si conclude con L\u00ecbano che si dirige verso la piazza e Demeneto che si reca dal banchiere.\nQuesta scena \u00e8 un monologo di Di\u00e0volo, il quale, buttato fuori dalla casa di Cleereta, la maledice per non avergli lasciato soddisfare i propri desideri amorosi con la figlia Fil\u00e8nia. La scena si conclude con Cleereta che sotto minaccia di Di\u00e0volo apre la porta per andare a parlargli. \nLa scena si svolge fuori dalla porta dell'abitazione di Cleereta. Questa, uscendo di casa, intavola una discussione molto accesa con l'amante della figlia, che sostiene di essere stato la fonte principale per il loro sostentamento, visto che ha sempre pagato Fil\u00e8nia per il suo amore. Di\u00e0volo, umiliato per essere stato buttato fuori, minaccia di non pagare pi\u00f9 la mezzana e vuole che la figlia di quest'ultima si conceda solo a lui per un anno intero. Cleereta allora scende a trattative: Di\u00e0volo sar\u00e0 l'unico ad avere Fil\u00e8nia solo se pagher\u00e0 ogni volta la somma richiesta senza discutere oppure, se la vorr\u00e0 tenere per un anno, dovr\u00e0 versare alla mezzana una cifra pari a 20 mine. La scena si conclude con Di\u00e0volo che, dirigendosi al Foro, promette a s\u00e9 stesso di riuscire ad avere Fil\u00e8nia ad ogni costo.\nAtto secondo.\nL'atto \u00e8 diviso in quattro scene.\nL'atto si apre con il servo L\u00ecbano che, dirigendosi verso la piazza, invita se stesso a darsi una mossa per cercare un modo per derubare la moglie del padrone. Parlando con il proprio inconscio si raccomanda di non dover agire come gli altri servi che, con la loro scaltrezza, nelle altre commedie (elemento di metateatro), ingannano i padroni. Mentre pensa a ci\u00f2 cerca elementi della natura che possano essere a lui di buon auspicio. Per sua sfortuna vede solo un picchio che con il suo becco scalfisce il legno e interpretando questo avvenimento intuisce che la missione lo porter\u00e0 a ricevere bastonata, come il legno viene colpito dal becco del picchio. Ci\u00f2 per\u00f2 non lo abbatte e cos\u00ec continua nella sua missione.\nQuesta scena inizia con l'arrivo di corsa del servo Le\u00f2nida all'interno della piazza. Questo cerca il compagno L\u00ecbano per metterlo al corrente dell'occasione che gli si \u00e8 presentata davanti. Infatti, un mercante, che dove saldare un debito con la moglie di Demeneto, era giunto la mattina stessa per consegnare a Saurea, servo di Art\u00e8mona, incaricato di conservare il patrimonio familiare, la somma di venti Mine per la vendita di alcuni vecchi asini. Una volta trovato L\u00ecbano, lo informa dell'accaduto.\nDopo che il mercante, la mattina stessa, aveva chiesto a Le\u00f2nida di poter parlare con Saurea per consegnargli le venti mine e aveva affermato che non sapeva chi fosse, Le\u00f2nida si era finto astutamente la persona che stava cercando cosicch\u00e9 il mercante potesse consegnare direttamente a lui la somma di denaro. Il prudente commerciante per\u00f2, insospettito per l'accaduto, aveva chiesto al finto Saurea di poter parlare direttamente con Demeneto e di conseguenza Le\u00f2nida (fintosi Saurea) era corso da L\u00ecbano per attuare un piano. Cos\u00ec i due, insieme, decidono che L\u00ecbano debba fingersi sottomesso a Le\u00f2nida, affinch\u00e9 il mercante creda che Le\u00f2nida sia veramente Saurea. La scena si conclude con Le\u00f2nida che invita L\u00ecbano a tenere a bada il mercante, qualora arrivasse, nel frattempo lui si sarebbe recato dal padrone Demeneto per informarlo della loro astuta pensata. \nLa scena si apre con l'arrivo del mercante, accompagnato da uno schiavetto, davanti all'abitazione di Demeneto. L\u00ecbano, recatosi precedentemente l\u00ec, accoglie in modo sgarbato l'ospite, iniziando un'animata discussione. Successivamente il commerciante chiede al servo di fornirgli un'esauriente descrizione di Saurea. Il servo scaltro per\u00f2, seguendo il piano precedentemente escogitato, gli descrive dettagliatamente i connotati di Le\u00f2nida.\nAll'inizio di questa scena Le\u00f2nida, fingendosi Saurea, giunge dalla piazza fino alla casa del padrone dove trova L\u00ecbano e il mercante in un'accesa discussione. Calandosi nella parte di Saurea, Le\u00f2nida inizia a rimproverare L\u00ecbano e a picchiarlo per non aver ubbidito a un suo ordine. Il mercante, allora, lo prega di calmarsi. Le\u00f2nida, fingendo di accorgersi solo ora della presenza del mercante, lo invita a saldare il suo debito. Il mercante per\u00f2, non fidandosi ancora dello schiavo, vuole a tutti i costi incontrare il padrone Demeneto. Le\u00f2nida, scocciato, inizia un'accesa discussione con il mercante che si conclude con il prevalere di quest'ultimo, quindi i tre si incamminano verso la piazza per incontrare Demeneto, precedentemente avvisato del piano.\nAtto terzo.\nQuesto atto \u00e8 suddiviso in tre scene.\nL'atto si apre davanti alla casa di Cleereta, la quale sta discutendo in modo acceso con la figlia riguardo ad Argirippo. Fil\u00e8nia, infatti, si \u00e8 invaghita del figlio di Demeneto e lo ama senza chiedere in cambio alcun compenso. Ci\u00f2 fa inalberare la mezzana, la quale pretende una somma per ogni servigio della figlia. Durante la discussione Fil\u00e8nia difende a spada tratta il suo amante. Dopo un lungo litigio le due, ancora furenti, rientrano in casa. \nDella prima parte di questa scena ci sono pervenute solo alcune parti. Dai frammenti di testo giunti fino a noi si pu\u00f2 evincere che Le\u00f2nida e L\u00ecbano stanno discutendo, dopo aver ricevuto le venti mine dal mercante, sulla buona riuscita del loro piano e di come il loro padrone li abbia appoggiati. Mentre dialogano, vedono in lontananza Fil\u00e8nia che piange in compagnia di Argirippo. \nQuesta scena si svolge all'esterno della casa di Cleereta, dove Fil\u00e8nia e Argirippo stanno programmando di suicidarsi poich\u00e9 la mezzana ha stretto un patto con Di\u00e0volo mediante il quale i due non si sarebbero pi\u00f9 potuti vedere. Giungono per\u00f2 sulla scena i due servi L\u00ecbano e Le\u00f2nida, portando con loro le venti mine ottenute dal mercante. Una volta mostratele ad Argirippo e dopo che quest'ultimo si fu rallegrato, decidono di prenderlo in giro prima di consegnargli il denaro. Cos\u00ec si fanno abbracciare da Fil\u00e8nia e L\u00ecbano si fa addirittura portare in \"spalletta\" dal suo padroncino. Infine decidono di accontentare gli amanti dandogli le venti mine, a patto che Argirippo conceda al padre una notte con la cortigiana. Accettato ci\u00f2 la scena si conclude con i due amanti felici.\nAtto quarto.\nQuesto atto \u00e8 diviso in due scene.\nL'atto si apre con il colloquio tra il parassita e Di\u00e0volo. I due durante questa scena stipulano e scrivono il contratto da presentare a Cleereta, insieme alle venti mine, per ottenere la figlia per un anno intero. La scena si conclude con l'entrata dei due nella casa di Cleereta. \nQuesta scena ha i medesimi protagonisti della precedente, i quali, trovando Demeneto in compagnia di Fil\u00e8nia e del figlio Argirippo in casa di Cleereta, decidono di avvisare Art\u00e8mona di quanto sta accadendo. Il parassita si offre per compiere questa missione.\nAtto quinto.\nQuesto atto si divide in due scene;\nL'atto si apre in casa di Cleereta, dove Argirippo e suo padre Demeneto discutono se sia giusto o meno che Demeneto debba trascorrere tutta la durata del banchetto e la notte seguente con Fil\u00e8nia. \nIl parassita, giunto a casa di Demeneto, avvisa Art\u00e8mona di quanto sta accadendo a casa di Cleereta. I due quindi si recano sul luogo per spiare ci\u00f2 che sta succedendo. Art\u00e8mona, dopo aver sentito alcune maldicenze rivoltele dal marito, si precipita nella sala del banchetto e, adirata, lo costringe a tornare a casa dove sar\u00e0 punito severamente. I due amanti novelli, invece, si recano insieme in una stanza interna della casa.\nEspedienti comici.\n\"(v.39)\"\nL\u00ecbano, al posto di confessare quello che sa, sputa nel vero senso della parola.\n\"(v. 92)\", per sottintendere i derubare la moglie la quale era l'unica a possedere il patrimonio familiare.\n\"(vv. 99-100)\" \n\"(v. 111)\"\n\"(vv. 215-221)\"\n \"(vv. 297-305)\"\n\"(vv.384-392)\"\n\"(v.467)\"\nPersonaggi.\nL\u00ecbano \u00e8 il servo del ricco Demeneto insieme a Le\u00f2nida. La sua personalit\u00e0 \u00e8 molto varia, sa essere autorevole con Le\u00f2nida, gentile e ubbidiente nei confronti del padrone e spiritoso con Argirippo. Dalla lettura della commedia si evince che lui \u00e8 molto scaltro, tanto che il padrone gli affida il compito di rubare i soldi alla moglie. \nDemeneto \u00e8 il padrone dei due servi L\u00ecbano e Le\u00f2nida, padre di Argirippo e marito di Art\u00e8mona. Durante la commedia \u00e8 complice del piano escogitato da Le\u00f2nida e vuole a tutti i costi che vada a buon fine. Egli, infatti, vuole comprare la cortigiana Fil\u00e8nia per il figlio, cos\u00ec quest'ultimo gli sarebbe stato debitore e gli avrebbe concesso una notte con la ragazza. Da ci\u00f2 si pu\u00f2 evincere che Demeneto \u00e8 una mente diabolica che ha sempre un secondo fine. Per sua sfortuna per\u00f2, alla fine della commedia, verr\u00e0 smascherato dalla moglie e subir\u00e0 da questa una punizione. \u00c8 dunque, come si pu\u00f2 ben capire, sottomesso e comandato da Art\u00e8mona.\nDi\u00e0volo \u00e8 l'antagonista nella commedia plautina. All'inizio di questa riesce a stipulare un patto con Cleereta, che per\u00f2 riuscir\u00e0 a portare a termine per via dell'intervento di L\u00ecbano e Le\u00f2nida. Dalla commedia si evince che \u00e8 un uomo che vuole a tutti i costi la cortigiana Fil\u00e8nia arrivando addirittura a minacciare la mezzana, pur di averla.\nCleereta \u00e8 la mezzana della commedia nonch\u00e9 madre di Fil\u00e8nia, che gestisce le finanze della famiglia. \u00c8 una donna molto autoritaria, che riesce a farsi valere anche di fronte a un personaggio potente come Di\u00e0volo ed \u00e8 cos\u00ec attaccata al denare da non concedere mai la figlia gratuitamente o in cambio di una somma inferiore a quella da lei richiesta. D'altro canto \u00e8 disposta a concedere, anzi a lasciare per un anno la figlia sotto il pagamento di venti mine d'argento.\nLe\u00f2nida \u00e8 il secondo servo di Demeneto. Lui riesce, con un colpo di ingegno e di fortuna ad accaparrarsi mediante un mercante le venti mine d'argento destinate a Saurea. Questo servo, oltre ad essere molto scaltro, \u00e8 molto bravo a immedesimarsi in Saurea e a dar vita a una vera e propria messa in scena che riesce a ingannare il mercante.\nIl mercante \u00e8 la fonte principale da cui i due servi vogliono estorcere il denaro da consegnare al loro padrone. Egli, pur cadendo vittima dell'inganno, rimane fino all'ultimo molto diffidente nei confronti dei due servi orditori dell'inganno. Lui, infatti, vuole parlare direttamente con il padrone di casa, Demeneto, che per\u00f2 \u00e8 anch'egli coinvolto nel piano.\nFil\u00e8nia risulta essere l'elemento principale dei desideri di Argirippo e di Di\u00e0volo. Intorno a lei, infatti, \u00e8 costruita tutta la commedia. Lei prova un forte amore per Argirippo nonostante l'opposizione della madre. La cortigiana ha un carattere molto deciso nei confronti di ci\u00f2 che vuole tanto da arrivare addirittura a litigate con Cleereta per amore.\nArgirippo \u00e8 il personaggio principale della commedia, un giovane fanciullo innamorato di una bella cortigiana, il cui amore \u00e8 ostacolato da un altro contendente, che, in questa commedia, \u00e8 Di\u00e0volo.\nIl parassita \u00e8 colui che riferisce alla moglie di Demeneto ci\u00f2 che il marito stava combinando. \u00c8 quindi un personaggio molto loquace e maldicente, \u00e8 lui che causa la lite tra Art\u00e8mona e Demeneto.\nArt\u00e8mona \u00e8 la moglie di Demeneto ed \u00e8 anche colei che possiede il patrimonio familiare e gestisce il denaro della famiglia. \u00c8 una donna con un carattere molto forte a tal punto da sembrare la padrona di casa, in quanto sottomette anche il marito.\nSaurea \u00e8 il servo di Art\u00e8mona e proprio per questo motivo \u00e8 considerato superiore agli altri due servi, L\u00ecbano e Le\u00f2nida. Art\u00e8mona, infatti, possiede il patrimonio familiare e Saurea \u00e8 il custode di esso."}
{"id": "1898250", "revid": "767487", "url": "https://it.wikipedia.org/wiki?curid=1898250", "title": "The Sky Crawlers - I cavalieri del cielo", "text": " \u00e8 un film d'animazione del 2008 diretto da Mamoru Oshii.\nLa pellicola \u00e8 stata prodotta dalla Production I.G e distribuita dalla Warner Bros., presentata in concorso alla 65\u00aa Mostra internazionale d'arte cinematografica di Venezia. In Italia \u00e8 stato distribuito in DVD dalla Dall'Angelo Pictures.\nTrama.\nIn un presente alternativo (ucronia) alcuni ragazzi chiamati \"kildren\" sono esseri destinati a vivere un'eterna adolescenza, senza mai invecchiare.\nSebbene il mondo sia in pace, al fine di allentare la tensione di una popolazione abituata alla guerra e all'aggressione, le societ\u00e0 private assumono piloti da caccia che hanno il compito di darsi battaglia in reciproche operazioni di combattimento. Il film introduce il mistero riguardo personaggi chiamati Kildren (\u30ad \u30eb \u30c9 \u30ec, Kirudore, \"kill-dolls\") - umanoidi ingegnerizzati geneticamente in modo da consentire loro di vivere eternamente nell'adolescenza.\nDopo la morte di tre piloti della Rostock Corporation per mano di un J2 Skyly pilotato da un pilota conosciuto come \"Il Professore\", 'asso della Lautern, Y\u016bichi Kannami viene riassegnato all'Area 262. Dopo l'incontro con il Capo Meccanico Towa Sasakura, egli si informa sul destino del predecessore che aveva lasciato il pusher-elica Sanka Mk.B assegnatogli in condizioni perfette prima della sua scomparsa. Kannami viene invitato a chiedere informazioni al Comandante della base, Suito Kusanagi, la quale lo congeda rapidamente dopo averlo informato di una sortita che si svolger\u00e0 il giorno seguente. Poco dopo, egli incontra il resto del corpo di pilotaggio della base: Aizu Yudagawa, Yuriyuki Shinota e Naofumi Tokino. Dopo aver osservato il giornale di Yudagawa, Kannami scopre che il quinto pilota nell'area 262 \u00e8 Kusanagi.\nTokino e Kannami intraprendono una missione di ricognizione il giorno seguente che viene interrotta da tre combattenti nemici della Lautern Corporation. I tre piloti avversari vengono rapidamente abbattuti e il duo ritorna alla base senza incidenti. Ancora una volta, Kannami indaga sul destino del suo predecessore Kurita Jinroh, mentre si domanda se anche Kusanagi sia un Kildren. Meno che disposto a rivelare i dettagli dell'assenza di Jinroh e le informazioni sulla sua stessa natura, Kusanagi ignora le domande di Kannami respingendolo. Pi\u00f9 tardi quella sera stessa, Tokino e Kannami visitano il Daniel's Diner, dove poco dopo si incontrano con Kusumi e Fuuko \u2013 e con quest'ultima Kannami passa la notte assieme. Fuuko informa Kannami della relazione che tempo addietro essa aveva avuto con Jinroh, riconoscendo che l'esistenza di Kannami deve necessariamente significare che Jinroh \u00e8 morto.\nDi ritorno in anticipo da una sortita a causa di una perdita d'olio, Kannami incontra Mizuki Kusanagi, che si presenta come la sorella minore di Suito, che si informa sulla natura dei Kildren. Tokino, tornando pi\u00f9 tardi, rivela che Mizuki non \u00e8 la sorella minore di Suito, ma piuttosto sua figlia. Discutendo della questione con Suito, questa si chiede cosa accadr\u00e0 quando Mizuki raggiunger\u00e0 la sua et\u00e0, cos\u00ec rivelando che Suito \u00e8 davvero una Kildren. Parlando con Yudagawa in seguito, questi rivela che Kusanagi \u00e8 sempre armata e che, a quanto si dice, \u00e8 stata lei a sparare a Jinro.\nUn tour della base organizzato dagli sponsor viene interrotto dall'abbattimento di un Rostock Sanka Mk.B da una zona vicina. Arrivato sulla scena, Kusanagi rimprovera un gruppo di osservatori civili per aver compatito il pilota ucciso prima di lasciare la scena con Kannami. Pi\u00f9 tardi, Kannami visita di nuovo la tavola calda, ma il suo momento di quiete viene interrotto dall'arrivo dei bombardieri pesanti della Lautern. In grado di avvisare la base dei bombardieri in arrivo, Kusanagi sorveglia i piloti, prendendo l'aereo di Kannami in sua assenza per intercettarli. In seguito, Kusanagi e Kannami due visitano il Comando delle operazioni, dove incontrano un ufficiale che cerca in ogni modo di impedire a Kusanagi di incontrare il proprio superiore. I due, quindi, visitano un lodge isolato che, secondo Kusanagi, \"nessuno pu\u00f2 frequentare due volte\". Kannami chiede a Kusanagi se la storia di Yudagawa riguardo alla stessa Kusanagila quale avrebbe ucciso Jinro, sia vera: di fronte a questa domanda Kusanagi chiede se anche Kannami \"vuole essere ucciso\".\nDurante una successiva sortita, Yudagawa e Kannami avvistano diversi bombardieri Lautern con una scorta di caccia. Mentre si precipita per ingaggiare il nemico da solo, Yudagawa viene abbattuto da un J2 Skyly con un giaguaro nero dipinto sulla fiancata, le insegne sono quelle dell'asso della Lautern, \"Il Professore\", che \u00e8 stato inviato in quella zona operativa per risollevare le sorti del conflitto a vantaggio della stessa Lautern. Discutendo poi della questione con Tokino e Yuri, Kannami sente dire che il Professore non \u00e8 un Kildren, ma bens\u00ec un adulto. In occasione di una nuova sortita, Kusanagi ordina a tutti i suoi restanti piloti da combattimento di dare la caccia al Maestro, prendendo personalmente l'aereo di Kannami. Pi\u00f9 tardi, Tokino e Yuri ritornano senza Kusanagi che, dopo aver individuato il Maestro, era stata abbattuta da questo. Il Sanka precipitato di Kannami viene successivamente trovato da F\u016bko e una ferita Kusanagi viene riportata alla base per essere curata. Fuko rivela che tempo addietro Kusanagi visit\u00f2 uno dei suoi clienti e fece sesso con lui.\nIn un secondo momento, tutti piloti sono convocati presso la base March-Hare in preparazione di una grande operazione della Rostock contro una delle basi principali degli avversari della Lautern. Tokino e Kannami incontrano Midori Mitsuya, pilota dell'asso della base March-Hare, la quale cerca Kannami, dopo aver sentito della sua reputazione. I piloti sono informati sulla grande operazione e sono comandati di scorta per cinquanta bombardieri. All'iniziare dell'operazione, i caccia pesanti bimotori della base March-Hare si uniscono ai Sanka-B dello squadrone 262.\nL'operazione inizia, con i piloti da caccia della Rostock obbligati al rifornimento in volo a causa della scarsa autonomia dei Sanka-B; subito dopo il rifornimento si verifica l'ingaggio con gli avversari della Lautern. Nonostante i loro migliori sforzi, le forze di Rostock perdono molti dei loro bombardieri pesanti e ai caccia viene ordinato di ritirarsi e tornare alla base.\nA corto di piloti e mezi, lo squadrone 262 \u00e8 rinforzato con i rimanenti piloti della base March-Hare, tra cui Midori, e dalle loro macchine. Durante una sessione di debriefing, Midori riferisce della perdita di due piloti di March-Hare, descrivendo il velivolo del \u201cProfessore\u201d e la manovra a distanza ravvicinata con cui si \u00e8 facilmente sbarazzato degli avversari.\nPi\u00f9 tardi quella sera, Tokino, Kannami e Kusanagi vanno a giocare a bowling insieme. Dopo la partita, Tokino lascia la compagnia con alcune ragazze mentre Kannami chiede a Kusanagi il giorno in cui \u00e8 stata abbattuta, cercando inoltre informazioni sulla sua relazione con il \u201cProfessore\u201d. Kusanagi rivela che il \u201cProfessore\u201d non era stato solo un membro della Rostock un tempo, ma il suo ex ufficiale superiore. Kusanagi contempla la natura della guerra e il modo in cui l'esistenza perpetua della guerra impone \u201cun nemico che non pu\u00f2 essere sconfitto\u201d che esiste \u2013 adesso \u2013 nella forma del \u201cProfessore\u201d. Pi\u00f9 tardi, una Kusanagi palesemente annebbiata dai fumi del vino appoggia la canna di una pistola in testa a Kannami prima di chiedergli di ucciderla, per paura che \"nulla cambi\" per loro.\nI piloti tornano alla base del 262 con le nuove aggiunte da March-Hare. Midori indaga su Mizuki, mentre Kannami incontra un nuovo pilota, Aihara, che altri non \u00e8 se non il defunto Yudagawa riportato in vita con altro nome, riconoscibile per la sua abilit\u00e0 nel piegare il giornale nello stesso modo. Il personale della base continua la propria attivit\u00e0 di routine sempre uguale, mentre Midori inizia a cercare risposte su Kusanagi. Sasakura rivela che Kusanagi, in quanto tale abile pilota, era uno dei pochi Kildren sopravvissuti abbastanza a lungo da mettere in discussione la loro esistenza, mentre Midori non riesce a capacitarsi di come il personale di base possa essere cos\u00ec compiaciuto della situazione.\nMidori visita Kannami, mettendo in discussione i ricordi di Kannami e il modo in cui egli come affronta la sua vita. Ipotizzando che Kannami affronti il presente confondendo i suoi ricordi con la quotidianit\u00e0, partecipe di una ripetizione senza fine del presente, Midori rivela la vera natura del concetto di Kildren: essi sono un sottoprodotto accidentale degli esperimenti genetici della Rostock e, di conseguenza, non invecchiano e non possono morire se non uccisi o se decidano di togliersi la vita. Midori subisce un esaurimento nervoso, mettendo in discussione i propri ricordi, chiedendosi se anche lei \u00e8 una Kildren, riconoscendo come non esistano, nella sua mente ricordi, della sua infanzia e chiedendosi se mai ne avesse avuto una. Le sue conclusioni: Kusanagi ha sparato a Jinro per porre fine alla perpetua ripetizione della vita di un Kildren, ma questi non \u00e8 morto: \u00e8 diventato semplicemente Kannami, impiantato con nuovi ricordi per mantenere al servizio della Rostock le sue abilit\u00e0 di pilota di esperienza.\nPi\u00f9 tardi quella sera, Midori stessa prova a sparare a Kusanagi. Kannami, intervenendo al rumore del colpo di pistola di Midori, si propone di sparare in prima persona a Kusanagi. La Comandante della base ammette di aver ucciso Jinro per sua stessa richiesta, prima di chiedere a Kannami di spararle a sua volta. Kannami rifiuta invece di sparare, insistendo sul fatto che entrambi devono continuare a vivere fino a quando non potranno cambiare le cose.\nL'indomani, i piloti partono per una sortita; volando una pattuglia Kannami contempla come si possano trovare nuove esperienze anche se si \u00e8 gi\u00e0 percorso lo stesso percorso in precedenza e riacquista i ricordi della sua vita precedente, passata col nome di Jinro. Midori scorge lo J2 Skyly del \u201cProfessore\u201d e Kannami decide di impegnare da solo l'asso della Lautern, con l'intento di \"uccidere suo padre\". Dopo un breve ma intenso scontro, il \u201cProfessore\u201d esegue la sua manovra contro il Sanka-B di Kannami che viene impietosamente ucciso e il suo aereo abbattuto. Ad uno ad uno, il personale di base accetta il fatto che Kannami non rientrer\u00e0 dalla missione.\nL'ultima scena \u00e8 montata dopo i titoli di coda.\nIsamu Hiragi, il sostituto di Kannami, arriva alla base 262. Il suo volto non si vede, ma i suoi modi di uscire dal velivolo sono identici a quelli di Kannami, cos\u00ec come l'atto di accendersi una sigaretta e il tono della sua voce. Mentre Sasakura guarda impassibile dall'hangar, come se avesse visto la scena accadere svariate molte volte prima, allo spettatore viene dato un ultimo forte suggerimento che i Kildren possano essere tutti cloni. Hiragi \u00e8 accolto da Kusanagi in modo molto pi\u00f9 amichevole, da lei che \"stava aspettando che arrivasse\".\nProduzione.\nTratto dalla serie di romanzi dal titolo omonimo di Hiroshi Mori, il film \u00e8 uscito nelle sale giapponesi il 2 agosto 2008.\nRealizzato dalla Production I.G, la sceneggiatura \u00e8 stata scritta da Chihiro It\u014d, il character design \u00e8 di Tetsuya Nishio e la musica di Kenji Kawai. Lo scrittore Mori, secondo cui questa era la sua opera pi\u00f9 difficile da adattare, ha acconsentito a cederne i diritti solo quando ha appreso del coinvolgimento di Mamoru Oshii nel progetto."}
{"id": "1898252", "revid": "118834", "url": "https://it.wikipedia.org/wiki?curid=1898252", "title": "Bacchides", "text": ""}
{"id": "1898255", "revid": "118834", "url": "https://it.wikipedia.org/wiki?curid=1898255", "title": "Amphitruo", "text": ""}
{"id": "1898256", "revid": "93556", "url": "https://it.wikipedia.org/wiki?curid=1898256", "title": "Constantin Parhon", "text": "\u00c8 stato capo dello Stato come Presidente del Presidium Provvisorio della Repubblica Popolare di Romania dalla sua proclamazione il 30 dicembre 1947 al 13 aprile 1948 e Presidente del Presidium della Grande Assemblea Nazionale della Repubblica Popolare di Romania dal 13 aprile 1948 al 12 giugno 1952. Parhon \u00e8 stato anche Presidente della Societ\u00e0 dei Medici e Naturalisti di Ia\u0219i, direttore ospedaliero, professore e direttore di istituzioni mediche."}
{"id": "1898257", "revid": "118834", "url": "https://it.wikipedia.org/wiki?curid=1898257", "title": "Menaechmi", "text": ""}
{"id": "1898258", "revid": "287204", "url": "https://it.wikipedia.org/wiki?curid=1898258", "title": "Rio Preto Esporte Clube", "text": "Il Rio Preto Esporte Clube, noto anche semplicemente come Rio Preto, \u00e8 una societ\u00e0 calcistica brasiliana con sede nella citt\u00e0 di S\u00e3o Jos\u00e9 do Rio Preto, nello stato di San Paolo.\nStoria.\nIl 21 aprile 1919, il Rio Preto Esporte Clube \u00e8 stato fondato.\nNel 1999, il club ha vinto il suo primo titolo, che \u00e8 stato il Campeonato Paulista S\u00e9rie A3, dopo aver sconfitto l'Oeste in finale.\nNel 2007, il Rio Preto \u00e8 stato promosso per la prima volta nel Campeonato Paulista S\u00e9rie A1."}
{"id": "1898261", "revid": "212348", "url": "https://it.wikipedia.org/wiki?curid=1898261", "title": "Alexandrina G\u0103inu\u0219e", "text": "Durante la sua carriera nel Partito Comunista Rumeno ha svolto funzione di responsabile del sistema sanitario nazionale rumeno ed \u00e8 stata vice Primo Ministro dal 29 marzo 1985 al 17 giugno 1986, nell'ambito del secondo governo presieduto da Constantin D\u0103sc\u0103lescu, ultimo governo del regime comunista rumeno prima della rivoluzione del 1989."}
{"id": "1898262", "revid": "253269", "url": "https://it.wikipedia.org/wiki?curid=1898262", "title": "Vincent Spano", "text": "Biografia.\nDebutta al cinema come comparsa nel film \"The Double McGuffin\" (1979), ma il vero esordio da attore \u00e8 nel film \"Rusty il selvaggio\" (1983) di Francis Ford Coppola, accanto ad attori famosi come Diane Lane, Dennis Hopper, Mickey Rourke. Nel 1987 lavora con i registi italiani Paolo e Vittorio Taviani nel film \"Good morning Babilonia\" e nel 1991 ha un ruolo importante accanto a Sylvester Stallone e Ornella Muti nella commedia \"Oscar - Un fidanzato per due figlie\". \nNel 2008 a San Fele (Potenza) riceve il premio San Fele d'oro come migliore attore nell'ambito del Premio \"Penisola Sorrentina Arturo Esposito\", festival di cultura e spettacolo diretto da Mario Esposito. Il riconoscimento gli \u00e8 assegnato anche in virt\u00f9 delle ascendenze lucane che l'attore annovera. Interpreta un personaggio ricorrente tra il 2006 e il 2011 nella serie poliziesca \"Law &amp; Order - Unit\u00e0 vittime speciali\", quello dell'agente federale Dean Porter, mentre nel 2009 recita nel ruolo dell'antagonista (Rodolfo di Venanzio) di Gabriel Garko nella serie TV \"L'onore e il rispetto - Parte seconda\", di Salvatore Samperi.\nDoppiatori italiani.\nNelle versioni in italiano delle opere in cui ha recitato, Vincent Spano \u00e8 stato doppiato da:"}
{"id": "1898263", "revid": "729019", "url": "https://it.wikipedia.org/wiki?curid=1898263", "title": "Shigellosi", "text": "La shighellosi, o dissenteria bacillare, \u00e8 un'infezione che colpisce l'intestino tenue.\nEpidemiologia.\nNei paesi meno sviluppati economicamente questa malattia si manifesta in forme molto pi\u00f9 gravi, ogni anno sono riscontrati pi\u00f9 di 160 milioni di casi e pi\u00f9 di 1 milione di persone muoiono.\nSintomatologia.\nFra i sintomi e i segni clinici si presentano diarrea acquosa (il sintomo pi\u00f9 comune) dissenteria (diarrea con presenza di muco e sangue), dolore, febbre, vomito, nausea.\nEziologia.\nLa causa \u00e8 da collegarsi a un batterio la Shigella (di cui esistono 4 sottogruppi; Shigella dysenteriae \u00e8 il sottogruppo che produce manifestazioni cliniche pi\u00f9 cospicue).\nDiagnosi.\nOltre a un'accurata anamnesi, dove si deve ricercare il soggiorno in aree endemiche, utile \u00e8 l'esame microscopico (la colorazione di Wright).\nPrognosi.\nLa malattia ha una prognosi favorevole, si risolve in pochi giorni o nelle forme pi\u00f9 gravi entro sei settimane.\nTerapia.\nLa terapia solitamente comporta il reintegro dei fluidi. Nei casi pi\u00f9 gravi e persistenti si pu\u00f2 ricorrere alla somministrazione di antibiotici, come il cloramfenicolo, cotrimossazolo e fluorochinoloni."}
{"id": "1898266", "revid": "289247", "url": "https://it.wikipedia.org/wiki?curid=1898266", "title": "Dissenteria bacillare", "text": ""}
{"id": "1898270", "revid": "204012", "url": "https://it.wikipedia.org/wiki?curid=1898270", "title": "Shighellosi", "text": ""}
{"id": "1898272", "revid": "73843", "url": "https://it.wikipedia.org/wiki?curid=1898272", "title": "Ray Mancini", "text": "Figlio d'arte, suo padre fu anche lui pugile nella categoria pesi leggeri negli anni '40 e gli tramand\u00f2 il nomignolo \"boom boom\". \nBiografia.\nCarriera.\nProfessionista a soli diciotto anni, Mancini ebbe come manager Bob Arum. Conquist\u00f2 dopo un solo anno di professionismo il titolo nordamericano dei pesi leggeri. Dopo venti vittorie consecutive, fu designato a combattere per il titolo mondiale WBC il 3 ottobre 1981 ad Atlantic City contro il grande Alexis Arg\u00fcello, gi\u00e0 detentore del titolo dei piuma e dei superpiuma ma alla sua prima difesa di quello dei pesi leggeri. Alla dodicesima ripresa, con il match ancora in equilibrio, Arguello lo mand\u00f2 al tappeto con un destro. Mancini fu atterrato nuovamente al 14\u00ba round e, a quel punto, il match fu interrotto dall'arbitro che attribu\u00ec la vittoria al nicaraguense per knock-out tecnico.\nMancini conquist\u00f2 il titolo mondiale della World Boxing Association (WBA) l'8 maggio 1982 a Las Vegas, battendo il detentore Arturo Frias, per KOT a 2:54 della prima ripresa. Dopo che entrambi i pugili si erano feriti a vicenda alle arcate sopracciliari, Mancini aveva atterrato l'avversario sino al conto di otto e poi lo stava finendo, quando l'arbitro arrest\u00f2 il match. \nDifese una prima volta il titolo contro il venezuelano Ernesto Espa\u00f1a, il 24 luglio 1982, battendolo per KOT al sesto round. Poi lo mise in palio contro il sudcoreano Kim Duk Koo in un'arena al di fuori del Caesars Palace il 13 novembre 1982. Per una buona parte dell'incontro il coreano ebbe il sopravvento. Fer\u00ec Mancini all'orecchio sinistro e gli gonfi\u00f2 l'occhio sinistro. Negli ultimi round, il detentore riprese le redini del match, sferrando molti pi\u00f9 colpi rispetto allo sfidante. Nell'undicesimo round fece cadere Kim in ginocchio. All'inizio del 13\u00ba, Mancini bersagli\u00f2 Kim con una raffica di 39 pugni ma il coreano rest\u00f2 in piedi. Al 14\u00ba round, Mancini si port\u00f2 in avanti e colp\u00ec l'avversario con un destro, facendolo indietreggiare. Dopo essere andato a vuoto con un sinistro, Mancini colp\u00ec nuovamente Kim col destro, scaraventandolo alle corde e poi al tappeto, che batt\u00e9 con la testa. Kim riusc\u00ec a rialzarsi malfermo, ma l'arbitro Richard Green ferm\u00f2 l'incontro attribuendo la vittoria a Mancini per Knock-out tecnico al diciannovesimo secondo del 14\u00ba round. L'italo-americano scese dal ring con la mano sinistra enormemente gonfia e l'occhio sinistro completamente chiuso. \nPochi minuti dopo la fine dell'incontro il coreano entr\u00f2 in coma e fu portato via dall'arena del Caesars Palace in barella, e portato al Desert Springs Hospital. All'ospedale fu riscontrato un ematoma subdurale nel cranio costituito da 100 cc di sangue. In ospedale fu eseguito un intervento chirurgico cerebrale di emergenza per cercare di salvarlo, ma Kim mor\u00ec quattro giorni dopo l'incontro, il 18 novembre. Il neurochirurgo disse che l'ematoma fu causato da un pugno alla testa. Negli Stati Uniti lo scalpore dell'incidente fu grande perch\u00e9 l'incontro era stato trasmesso in diretta TV. \nIl fatto scosse Mancini che cadde in depressione. Alcuni mesi pi\u00f9 tardi si seppe del suicidio prima della madre di Kim, poi dell'arbitro, che si sentiva in colpa per non aver fermato il match. Nonostante non fosse pi\u00f9 lo stesso dopo la tragedia, Mancini difese ancora il titolo due volte fino al 1984, battendo il peruviano Orlando Romero e l'ex campione del mondo dei piuma e dei superpiuma Bobby Chacon, entrambe le volte prima del limite.\nIl 1\u00ba giugno 1984 sub\u00ec la seconda sconfitta in carriera per knock-out tecnico al quattordicesimo round contro Livingstone Bramble e perse il titolo mondiale. Dopo aver perso con verdetto unanime ai punti in quindici riprese anche la rivincita con Bramble, Mancini si ritir\u00f2 temporaneamente dal pugilato. \nCinque anni tardi, nel 1989, tent\u00f2 la scalata al titolo inaugurale WBO dei pesi welter junior contro il terribile H\u00e9ctor \"Macho\" Camacho ma perse ai punti con decisione controversa. Un giudice, infatti, aveva visto vincitore l'italo-americano. Nel 1992, dopo altri tre anni d'inattivit\u00e0, tent\u00f2 di conquistare il titolo nordamericano contro Greg Haugen, ma perse nuovamente per knock out tecnico. Dopo di che si ritir\u00f2 definitivamente dalla boxe.\nMancini ha combattuto soltanto 34 incontri in carriera ma vincendone ben 23 su 29 prima del limite. Nel 2015 la International Boxing Hall of Fame lo ha ammesso tra i pi\u00f9 forti pugili di ogni tempo.\nMedia.\nIl film tv \"Cuore di campione\" del 1985 porta sul piccolo schermo la biografia di Mancini, il quale fa una piccola comparsa nella pellicola; la pellicola \u00e8 stata prodotta da Sylvester Stallone. Ha un piccolo ruolo nel film del 2009 \"The Nail: The Story of Joey Nardone\", diretto da James Quattrochi, interpretando l'aiuto-allenatore \"KC\"."}
{"id": "1898273", "revid": "79968", "url": "https://it.wikipedia.org/wiki?curid=1898273", "title": "Cittaslow International", "text": ""}
{"id": "1898280", "revid": "149726", "url": "https://it.wikipedia.org/wiki?curid=1898280", "title": "Stobeo", "text": ""}
{"id": "1898284", "revid": "729019", "url": "https://it.wikipedia.org/wiki?curid=1898284", "title": "Zapple Mag", "text": "Zapple Mag \u00e8 una rivista di fumetti italiana fondata nel 2007 da Alberto Rapisarda, autore di fumetti e colorista. Zapple esce per i tipi di ConCept Press, sotto l'egida del Creative Commons."}
{"id": "1898285", "revid": "439724", "url": "https://it.wikipedia.org/wiki?curid=1898285", "title": "Another Ticket", "text": "Another Ticket \u00e8 un album di Eric Clapton pubblicato nel 1981. Fu il suo ultimo album ad essere pubblicato per la RSO, etichetta che nel 1983 venne assorbita dalla Polydor Records. Quest' album \u00e8 stato dedicato dallo stesso Clapton all'amico bassista Carl Radle, morto l'anno prima.\nTracce.\nTutte le tracce sono di Eric Clapton, tranne laddove diversamente specificato."}
{"id": "1898288", "revid": "486946", "url": "https://it.wikipedia.org/wiki?curid=1898288", "title": "Citt\u00e0slow", "text": ""}
{"id": "1898290", "revid": "1784425", "url": "https://it.wikipedia.org/wiki?curid=1898290", "title": "Ion Gigurtu", "text": "\u00c8 stato un importante uomo d'affari del periodo precedente la Seconda guerra mondiale in Romania. Ha ricoperto l'incarico di direttore generale nella societ\u00e0 \"Mica\", specializzata in estrazioni di oro ed altri metalli preziosi.\n\u00c8 stato Primo Ministro di Romania per due mesi nel 1940 durante il regno di Carlo II."}
{"id": "1898292", "revid": "1272592", "url": "https://it.wikipedia.org/wiki?curid=1898292", "title": "Gheorghe T\u0103t\u0103rescu", "text": "Militante nel PNL (Partidul Na\u0163ional Liberal), durante il periodo precedente la Seconda guerra mondiale \u00e8 stato Ministro degli Esteri e due volte capo del Governo rumeno.\nBiografia.\nStudi\u00f2 letteratura a Parigi ed entr\u00f2 giovanissimo nel Partito Liberale, diventando deputato nel 1919, alternando l'attivit\u00e0 politica a quella letteraria. Sottosegretario all'Interno dal 1923 al 1928, nel 1931 divenne segretario del Partito Nazional-liberale e quindi ministro del Commercio nel 1933 e nel 1934. Nel gennaio 1934 assunse la carica di Capo del Governo, che mantenne fino al dicembre 1937. Nel governo del vescovo Miron Cristea fu ministro degli Esteri dal febbraio al marzo 1938.\nDopo essere stato ambasciatore a Parigi nel 1939, nel novembre dello stesso anno fu richiamato nuovamente alla guida del Governo, che conserv\u00f2 fino al luglio del 1940. Si dimise dopo la cessione della Bucovina settentrionale e della Bessarabia all'Unione Sovietica (28 giugno 1940).\nTorn\u00f2 al Governo nel 1944 nuovamente come ministro degli Esteri, quando il re Michele fece prima arrestare il Conduc\u0103tor e poi dichiar\u00f2 guerra alla Germania. T\u0103t\u0103rescu ricopr\u00ec la carica nei quattro anni successivi, nel periodo tormentato del trattato di pace, da lui firmato a Parigi il 10 febbraio 1947.\nCoinvolto nel processo Maniu, fu messo in disparte dalla vita politica e verso la fine del 1947 fu costretto a cedere il portafoglio degli Esteri ad Ana Pauker. Negli anni seguenti fu costantemente sorvegliato dalla polizia e pi\u00f9 volte incarcerato. Definitivamente liberato nel 1955, si spense a Bucarest il 3 aprile 1957.\n\u00c8 autore di due opere tradotte anche in italiano:"}
{"id": "1898293", "revid": "767487", "url": "https://it.wikipedia.org/wiki?curid=1898293", "title": "Kick Axe", "text": "I Kick Axe sono una heavy metal band formata a Regina, Saskatchewan, Canada nel 1976.\nIl gruppo ottenne un significante impatto commerciale negli anni 80 grazie al debutto \"Vices\" (1984), prodotto da Spencer Proffer. Il successo venne dato anche dallo stesso Proffer, che, oltre ad essere stato produttore dei Black Sabbath, aveva venduto milioni di copie l'anno precedente producendo \"Metal Health\" dei Quiet Riot, il primo album nella storia dell'heavy metal a guadagnare il primo posto nelle classifiche statunitensi.\nStoria.\nGli esordi.\nOriginariamente sotto il nome di Hobbit nel 1976, i Kick Axe vennero fondati a Regina, nella provincia di Saskatchewan in Canada. Nati come cover band di gruppi come Led Zeppelin, The Who e Pink Floyd, i canadesi erano composti da 6 membri, tra cui Larry Gillstrom (chitarra), ed i fratelli Victor (basso) e Gary Langen (batteria). Nel maggio di quell'anno il gruppo cambi\u00f2 nome in Kick Axe, e rimase composto da tre componenti. Per un breve periodo vennero raggiunti dal secondo chitarrista Dave Zurowski che poi abbandon\u00f2 lo stesso anno. Ricollocati a Vancouver, Columbia Britannica nel 1977, il gruppo aggiunse il tastierista Wally Damrick, proveniente da Aspen, Colorado. Nel gennaio dell'anno successivo, Wally Damrick venne sostituito dal secondo chitarrista Raymond Arthur Harvey. Il primo album venne registrato nel 1979 ma rimase irrealizzato. Sfortunatamente, Langen verr\u00e0 costretto ad abbandonare la band per problemi personali, poi rimpiazzato dal fratello di Larry, Brian Gillstrom. Il gruppo si costru\u00ec rapidamente un'importante reputazione nel circuito di club della zona ovest del Canada fino a che non divennero una delle pi\u00f9 rilevanti club band della West Coast. Il culmine di quel periodo venne rappresentato nel 1981 dalla trasmissione live su una radio locale chiamata radio CFOX, di un concerto tenutosi al Savoy Nightclub a Gastown. La trasmissione venne considerata come uno dei migliori concerti live mai proposti su CFOX e la stazione radio venne tempestata di telefonate da parte dei fan della band. Il direttore dei programmi del canale rimase talmente impressionato da decidere di riproporre la trasmissione la settimana successiva. Bill e Brian dei Chilliwack ascoltarono il programma, contattarono i Kick Axe ed offrirono loro di produrre un singolo. Nel 1981 il gruppo assold\u00f2 il cantante Charles McNary, e cominci\u00f2 ad ottenere una certa popolarit\u00e0 quando il loro brano \"Reality Is The Nightmare\" venne incluso in una compilation allegata con il giornale Playboy chiamato \"Playboy Street Rock\". Nonostante il discreto successo, i canadesi non riuscirono ad assicurarsi un contratto discografico con una valida etichetta. Nel 1982 cos\u00ec decisero di indirizzarsi sulla musica in voga in quegli anni, l'heavy metal. Si assistette quindi alla dipartita di McNary che non condivise le nuove sonorit\u00e0 intraprese dal gruppo, e come sua conseguente sostituzione subentrer\u00e0 il singer americano George Criston, originario di Milwaukee. Come previsto, questo nuovo stile pi\u00f9 pesante ed originale caus\u00f2 un declino di popolarit\u00e0 della band presso i club pi\u00f9 noti della zona. Incoraggiati per\u00f2 da un crescente numero di fedeli fans, i Kick Axe continuarono a comporre e registrare nuovo materiale. Dopo svariati concerti dall'impatto convincente, venne firmato un contratto con la Star Command Management, in Canada nel maggio del 1983.\nIl successo.\nIl manager della Star Command Gary M. Stratychuk, li present\u00f2 al produttore Spencer Proffer. Proffer aveva fondato nel 1977 la \"Pasha Music Organisation\", divenuta poi sottoetichetta della Epic Records. La label era meglio conosciuta per essere stata l'etichetta dei Quiet Riot, con cui pubblicarono quell'anno il noto \"Metal Health\" (il primo album heavy metal a guadagnare il primo posto nelle classifiche statunitensi) e \"Condition Critical\" (15\u00aa posizione nelle US charts). Proffer condusse la band a Hollywood per le sessioni del futuro album. Il debutto discografico, intitolato \"Vices\", ottenne presto il disco d'oro. Il successo port\u00f2 il gruppo a supportare negli States gruppi storici come Judas Priest, Scorpions, Helix, Ratt, Krokus, Whitesnake e naturalmente Quiet Riot. Il secondo singolo della band, \"Heavy Metal Shuffle\", ottenne anch'esso una buona popolarit\u00e0 tramite le radio. Sorprendentemente le radio diffusero anche la loro cover degli Humble Pie \"30 Days In The Hole\", originariamente inclusa come bonus track solo nella versione in audio cassetta di \"Vices\". Il brano venne inserito anche nella colonna sonora del film \"Up the Creek\" (1984).\nNel 1984, durante il periodo in cui la band si trovava a Hollywood per le sessioni del debutto, Spencer Proffer commission\u00f2 loro di comporre dei brani per altre band come i Black Sabbath (altra band gestita dal produttore), tuttavia questi ultimi respinsero la proposta. Curiosamente Proffer aveva raccomandato il cantante Ron Keel, che da poco aveva fondato i Keel, per entrare nei Black Sabbath, facendogli cantare proprio sui brani composti dai Kick Axe, che poi passarono alla valutazione da parte dei Sabbath. Tuttavia i veterani di Birmingham non furono convinti della performance di Keel e lo scartarono. Questi brani erano \"\"Hunger\" e \"Piece Of The Rock\"\" che verranno assegnati infine ai King Kobra di Carmine Appice, e che questi includeranno nel loro debutto \"Ready to Strike\" del 1985 (disco prodotto dallo stesso Proffer). Anche \"Running Wild In The Streets\"\", altro brano composto dai Kick Axe, e proposto in origine per i Black Sabbath, verr\u00e0 incluso infine nel disco dei W.A.S.P. \"The Last Command\" (1985), re-accreditato come composto da Blackie Lawless.\nDurante l'aprile del 1984, quando Ian Gillan abbandon\u00f2 i Black Sabbath, George Criston divenne un possibile candidato per prendere il suo posto. Infine per\u00f2 sar\u00e0 David Donato a raggiungere la leggendaria band britannica.\nNel 1985 vide la luce il secondo disco, \"Welcome to the Club\". Durante le sessioni per il nuovo album, Spencer Proffer non fu disponibile per svolgere il ruolo di produttore, cos\u00ec fu inviato da Hollywood a Toronto il suo allievo, Randy Bishop, per dirigere la produzione. Molti, tra cui anche la band stessa, ammisero di preferire Proffer. Nonostante il nuovo produttore, venne comunque accreditato anche Proffer.. Il disco conteneva inoltre la reinterpretazione dei Beatles \"With a Little Help from My Friends\", che venne registrata con la partecipazione speciale di diversi volti noti nel panorama musicale come Rik Emmett dei Triumph, Lee Aaron ed i chitarristi John Albani, Alfie Zappacosta, il bassista dei Coney Hatch Andy Curran, Cameron Hawkins degli FM, Sheron Alton e Brian Allen dei Toronto.\nIl declino e scioglimento.\nI Kick Axe ripartirono per i tour per un altro anno, ma a met\u00e0 delle date canadesi, tutto il loro equipaggiamento venne sequestrato. La strumentazione venne loro confiscata al termine di un concerto a Winnipeg costringendoli a suonare la sera successiva a Thunder Bay con l'equipaggiamento del loro gruppo di apertura. Questo fu il risultato di affari e maneggi disonesti del manager della band. Questo si impossess\u00f2 anche del denaro del gruppo sottraendolo alle future royalties, ed utilizzandolo per fini personali. La band si ritrov\u00f2 in condizioni finanziarie critiche, che provocarono il loro declino. Harvey nel frattempo abbandon\u00f2 la formazione nel 1986. I Kick Axe proseguirono quindi come quartetto e parteciparono alla colonna sonora del film \" (1986) con una delle tracce donate ai King Kobra l'anno precedente, \"Hunger\", ed il brano inedito \"Nothin's Gonna Stand In Our Way\"\", venendo per\u00f2 accreditati nel disco sotto lo pseudonimo di Spectre General. Il seguito discografico dei Kick Axe, \"Rock the World\", includeva la reinterpretazione dei Fleetwood Mac \"The Chain\" e venne prodotto dallo stesso Larry Gillstrom. I Kick Axe a questo punto non disposero pi\u00f9 delle risorse finanziarie sufficienti ad un'adeguata promozione, cos\u00ec senza aver ottenuto un particolare successo con l'ultimo disco, annunciarono lo scioglimento nel 1988.\nI fratelli Gillstrom, Langen e Barry Reich formarono una nuova band chiamata Lion's Gate. Harvey produsse il disco di debutto della band canadese Point of Power nel 1992. Questo disco, intitolato \"It's About Time\" vedeva la partecipazione di Brian Gillstrom e Criston, oltre ad altri ospiti come Doug Johnson dei Loverboy. Criston in seguito di riun\u00ec con Harvey per formare il progetto \"Criston/Harvey\", con cui pubblic\u00f2 il disco \"Natural Progression\" nel 1995, sulle scie del blues rock. Criston riemerse nel 2000 nella band Paradise, gruppo fondato dal tastierista dei Loverboy Doug Johnson. Durante il 2001 Criston e Gillstrom vennero accreditati come produttori nel debutto dei canadesi Fury. Nel 2002 la pop punk band canadese Gob suon\u00f2 una reinterpretazione del brano dei Kick Axe \"Heavy Metal Shuffle\", che venne incluso nella colonna sonora del film canadese \"FUBAR: The Movie\".\nReunion.\nI Kick Axe, composti dal cantante Gary Langen, i chitarristi Larry Gillstrom e Ray Harvey, il bassista Victor Langen, ed il batterista Brian Gillstrom, con l'aggiunta di Eric Norman all'armonica, si riunirono durante il 2002. Dal primo 2004 la band firm\u00f2 per l'etichetta tedesca MTM Music confermando l'uscita di un nuovo album in studio. Il quarto disco, intitolato semplicemente \"IV\", vedr\u00e0 la luce in settembre."}
{"id": "1898294", "revid": "1543377", "url": "https://it.wikipedia.org/wiki?curid=1898294", "title": "Festival di Cannes 1975", "text": "La 28\u00aa edizione del Festival di Cannes si \u00e8 svolta a Cannes dal 9 al 23 maggio 1975.\nLa giuria presieduta dall'attrice francese Jeanne Moreau ha assegnato il premio maggiore, tornato a chiamarsi Palma d'oro dopo dieci anni, al film algerino \"Cronaca degli anni di brace\" di Mohammed Lakhdar-Hamina, che molti dei giornalisti presenti al Festival non si erano neppure degnati di vedere.\nConsiderando anche il Grand Prix Speciale della Giuria al tedesco Werner Herzog e i premi per la regia al canadese Michel Brault e al greco Costa-Gavras, si tratta di uno dei palmar\u00e8s pi\u00f9 coraggiosi mai assegnati nella storia del Festival.\nIl giorno prima dell'inaugurazione del Festival viene ritrovato nel Palais un ordigno che causa una leggera deflagrazione, rivendicato dal \"Comit\u00e9 de lutte populaire contre la perversion du peuple\".\nIl delegato generale Maurice Bessy crea tre nuove sezioni non competitive, \"Les yeux fertiles\", \"L'air du temps\" e \"Le pass\u00e9 compos\u00e9\". Tre anni dopo, il suo successore Gilles Jacob le riunir\u00e0 in un'unica sezione, Un Certain Regard."}
{"id": "1898297", "revid": "300067", "url": "https://it.wikipedia.org/wiki?curid=1898297", "title": "Qualificazioni al Campionato CONCACAF 1977", "text": "Sono elencate di seguito le date e i risultati per le qualificazioni al Campionato CONCACAF 1977.\nFormula.\n17 membri CONCACAF: 6 posti disponibili per la fase finale. Nessuna squadra \u00e8 qualificata direttamente alla fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (2 posti), \"Caraibi\" (2 posti).\nZona Nord America.\n si qualifica alla fase finale, e effettuano uno spareggio per il secondo posto.\n si qualifica alla fase finale.\nZona Centro America.\n e si qualificano alla fase finale.\nZona Caraibi.\nPrimo Turno.\n accede al secondo turno.\nSecondo Turno.\n accede al terzo turno.\n accede al terzo turno.\n accede al terzo turno.\n accede al terzo turno.\nTerzo Turno.\n si qualifica alla fase finale.\n si qualifica alla fase finale."}
{"id": "1898299", "revid": "330634", "url": "https://it.wikipedia.org/wiki?curid=1898299", "title": "Galileo (film)", "text": ""}
{"id": "1898303", "revid": "767487", "url": "https://it.wikipedia.org/wiki?curid=1898303", "title": "Spacemen 3", "text": "Gli Spacemen 3 sono stati un gruppo inglese fondato nel 1982, a Rugby, nel Warwickshire, da Peter Kember e Jason Pierce.\nLa band, completata da altri due musicisti ha subito, nel corso degli anni, diversi cambi di line up, che per\u00f2 non hanno mai riguardato i due membri fondatori Kember e Pierce, ribattezzatisi per l\u2019occasione rispettivamente Sonic Boom e J.Spaceman.\nGli Spacemen 3 pubblicarono il loro primo disco nel 1986, dal titolo Sound Of Confusion. Dopo quattro album, a causa di dispute interne, nel 1991 la band decise di sciogliersi.\nStoria.\nConosciutisi al Rugby Art College, nell'autunno del 1982, Peter Kember e Jason Pierce, entrambi sedicenni, reclutano il batterista Tim Morris ed il bassista Pete Bain (gi\u00e0 assieme nei Noise on Independent Street) e formano la band, che inizialmente adotta il nome The Spacemen.\nDopo le prime performance live, nell'autunno del 1983 Bain e Morris lasciano il gruppo per unirsi ad una nuova band locale, The Push. Con il nuovo batterista, Nicholas \"Natty\" Brooker, Kember e Pierce continuano come trio, cambiando il loro nome nel definitivo Spacemen 3. Nel 1984, la band registra le prime canzoni (\"Walkin with Jesus\", \"Come down easy\" e \"Thing'll never be the same\"), raccolte nel demo tape intitolato \"For All The Fucked Up Children Of The World We Give You Spacemen 3\", prodotto in alcune centinaia di copie e successivamente ripubblicato, in modo non ufficiale, nel 1995 dall'etichetta Sympathy for the Record Industry.\nGi\u00e0 da questi primi lavori, il suono degli Spacemen 3, prende spunto dal rivoluzionario sound dei Jesus And Mary Chain e dalle loro melodie intrise di feedback chitarristico, unito ad una rielaborazione del rock psichedelico anni sessanta (in particolare dal garage-rock di band quali 13th Floor Elevator e Red Crayola), con tentazioni minimaliste e rivisto secondo influenze post-punk.\nNel luglio del 1986 esce il loro primo album in studio, dal titolo \"Sound of Confusion\". Pubblicato dall'etichetta Glass Records (in seguito ristampato, nel 1994, dalla Taang! con l'aggiunta di quattro bonus tracks), segna il ritorno nella band del bassista Pete \"Bassman\" Bain. Registrato a Birmingham, con un budget di appena mille sterline, il disco venne prodotto da Bob Lamb e completato in soli cinque giorni, due dei quali dedicati al missaggio finale. Composto da 7 brani, quattro inediti e tre cover (\"Roller Coaster\" dei 13th Floor Elevators, \"Little Doll\" degli Stooges e \"Mary Anne\" dei Juicy Lucy), l'album \u00e8 caratterizzato essenzialmente da un sound grezzo e distorto, vere e proprie cavalcate \"psycho-noise\" con brani incentrati per lo pi\u00f9 su riff sovrapposti atti a creare stratificazioni reiterate che giocano sulla ripetizione e su una sorta di effetto \"trance\" chitarristico.\nAll'album di debutto, nel novembre del 1986, fa seguito l'Ep \"Walkin' with Jesus\". Registrato a Piddington, nei pressi di Northampton, nello studio di Carlo Marocco, il disco segna la prima registrazione prodotta direttamente da Peter Kember e Jason Pierce, che da quel momento in poi gestiranno in proprio tutte le future produzioni della band. L'EP, composto di soli tre brani, ma con una durata complessiva che si aggira sulla mezz'ora (con una versione \"live\" di \"Roller Coaster\", della durata di 17 minuti), segna probabilmente il punto di svolta nel sound della band, meno grezzo e pi\u00f9 maturo e strutturato, soprattutto nella title track.\nIl 1986 segna anche il momento in cui, il chitarrista e leader Peter Kember, decide di abbandonare artisticamente il suo nome in favore del suo alias Sonic Boom. Come anche il bassista Pete Bain, che opta invece per lo pseudonimo Pete Bassman.\nnel 1987, con il loro secondo album, \"The Perfect Prescription\", gli Spacemen 3 danno vita a quello che forse verr\u00e0 ricordato come il loro lavoro migliore: un concept sull'effetto di droghe e allucinogeni che, tra esplosioni elettriche e momenti acustici, diventa un viaggio lisergico nella psichedelia pi\u00f9 pura; da rimarcare il cameo di Lou Reed in \"Ode To Street Hassle\".\nLa band diventa cos\u00ec il punto di riferimento per il movimento neopsichedelico da cui trarranno ispirazione gruppi quali The Brian Jonestown Massacre e Asteroid#4. Meno fresco dal punto di vista compositivo ma di altrettanto elevato valore artistico risulta il successivo \"Playing with Fire\", che vede al basso Willie Carruthers e l'assenza di una sezione di batteria. Il terzo lavoro segna anche il declino della band, con attriti tra Pierce e Kember. L'ultima fase del gruppo vedr\u00e0 il tentativo di pervenire a una formula capace di contaminazioni con le istanze dell'elettronica in voga nel periodo (su tutte il genere house), il loro ultimo album \"Recurring\" (1991) vede un lato occupato da composizioni del solo Pierce e l'altro da brani scritti da Kimber.\nDopo lo scioglimento del gruppo, Pierce fonda il gruppo degli Spiritualized, mentre Kember \u00e8 attivo con diversi progetti sperimentali, utilizzando il suo nome d'arte, Sonic Boom, ma anche Spectrum ed Experimental Audio Research."}
{"id": "1898307", "revid": "287204", "url": "https://it.wikipedia.org/wiki?curid=1898307", "title": "Bristol Cherub", "text": "Il Bristol Cherub era un motore aeronautico 2 cilindri boxer raffreddato ad aria prodotto dall'azienda britannica Bristol Aeroplane Company.\nDestinato a velivoli leggeri, il Cherub fu introdotto sul mercato nel 1923 diventando popolare nelle motorizzazioni dei velivoli degli anni trenta."}
{"id": "1898312", "revid": "599013", "url": "https://it.wikipedia.org/wiki?curid=1898312", "title": "Alberto Gallardo", "text": "Carriera.\nHa giocato in Per\u00f9, Brasile e Italia. Ha disputato la maggior parte delle partite della sua carriera nella squadra peruviana del Sporting Cristal, risultando uno dei calciatori pi\u00f9 rappresentativi del club\nVenne convocato nella Nazionale olimpica di calcio del Per\u00f9, per disputare le XVII Olimpiadi. Con gli andini ottenne il terzo posto del girone D della fase a gruppi, venendo eliminato dalla competizione.\nCon la Nazionale peruviana prese parte al ; in quel torneo Gallardo segn\u00f2 2 gol."}
{"id": "1898320", "revid": "1573940", "url": "https://it.wikipedia.org/wiki?curid=1898320", "title": "Achilixiidae", "text": "Achilixiidae , \u00e8 una piccola famiglia comprendente insetti dell'ordine dei Rincoti Omotteri, superfamiglia dei Fulgoroidei.\nSono insetti dal corpo appiattito lateralmente. Le tegmine sono disposte a tetto sull'addome, hanno nervature prive di granulazioni e quelle del clavo decorrono fino all'apice. Le ali posteriori hanno la regione anale priva di nervature trasverse. Le zampe portano una corona di spine all'apice del secondo segmento tarsale.\nGli Achilixiidae conosciuti sono rappresentati solo nelle regioni tropicali dell'America (Regione neotropicale) e dell'Asia Regione orientale. Vi sono comprese poco pi\u00f9 di 20 specie ripartite fra due generi:"}
{"id": "1898322", "revid": "663330", "url": "https://it.wikipedia.org/wiki?curid=1898322", "title": "Corbin Bernsen", "text": "\u00c8 stato inoltre una guest star ricorrente della soap opera ABC \"General Hospital\" e della serie CBS \"JAG - Avvocati in divisa\".\nBiografia.\nPrimi anni.\nNato nel sobborgo di North Hollywood in California, Bernsen \u00e8 figlio del produttore televisivo Harry Bernsen Jr. e la madre l'attrice Jeanne Cooper, nota per \"Febbre d'amore\". Ha un fratello minore, Collin (1958), ed una sorella minore, Caren (1960), anch'essi attori. Il cognome originale della sua famiglia era \"Bernstein\" ed ha origini tedesche ed ebraiche da parte di padre, e britanniche, scozzesi, gallesi e francesi da parte di madre.\nDiplomatosi alla Beverly Hills High School nel 1972, giocandovi anche nella squadra di football; Bernsen frequenta in seguito la University of California a Los Angeles, dove ottiene un Bachelor of Arts ed un Master of Fine Arts.\nHa ricevuto lezioni di teatro da Richard Dysart e di Jeet Kune Do da Bruce Lee.\nCarriera.\nIniziata la sua carriera da attore nel 1983, Bernsen prende parte per due anni alla soap opera \"I Ryan\" come guest star finch\u00e9 viene scritturato per la parte dell'avvocato Arnold \"Arnie\" Becker nella nuova serie televisiva di Steven Bochco: \"L.A. Law - Avvocati a Los Angeles\", che debutta il 15 settembre 1986. La serie riscuote un notevole successo e fa da trampolino di lancio per la carriera di Bernsen, che, per la sua performance, riceve numerose candidature all'Emmy Award ed al Golden Globe, appare su svariate riviste e compare come ospite in \"Seinfeld\" e \"The Larry Sanders Show\". Bernsen \u00e8 uno dei pochi attori ad essere rimasto nel cast di \"Avvocati a Los Angeles\" per tutta la durata dello show, conclusosi nel 1994.\n\u00c8 apparso al fianco dell'attore britannico Bruce Payne i film \"Scacco all'organizzazione\" e '. Inoltre ha interpretato il malefico dottor Alan Feinstone, contemporaneamente antagonista e protagonista dei film horror \"The Dentist\" e \"The Dentist 2\". Nel 1989 interpreta il giocatore di baseball decaduto Roger Dorn in \"Major League - La squadra pi\u00f9 scassata della lega\"; l'attore riprende poi il ruolo nei sequel del film: \"Major League - La rivincita\", del 1994, e ', del 1998.\nParallelamente riveste il ruolo di John Durant in \"General Hospital\" dal settembre 2004 fino all'omicidio del personaggio nel maggio 2006.\nNegli anni successivi Bernsen ha preso parte alla sitcom \"Cuts\" nel ruolo di Jack Sherwood, \u00e8 comparso due volte ne \"La talpa\", ha impersonato un avvocato in \"Boston Legal\", un'entit\u00e0 aliena in \"\", il ruolo ricorrente del giudice militare capitano Owen Sebring anche alla serie \"JAG - Avvocati in divisa\" e il senatore repubblicano Henry Shallick in \"West Wing - Tutti gli uomini del Presidente\".\nNel 2005 fonda la propria casa di produzione cinematografica indipendente a fandom, la Public Media Works, con la quale dirige ed interpreta \"Carpool Guy\", rivolto a un target di fan delle soap, e l'horror \"Dead Air\".\nDal 2006 al 2014 recita nella drammedia USA Network \"Psych\" nel ruolo di Henry Spencer, detective in pensione e padre del protagonista, il finto sensitivo Shawn Spencer, interpretato da James Roday.\nNel 2010, assieme a James Greilick fonda un'altra casa di produzione: la Team Cherokee Productions, con la quale dirige ed interpreta \"Rust - Ruggine\", film drammatico incentrato su un ministro ritornato al suo paese natio, \"Fede e coraggio\", pellicola incentrata sul Soap Box Rally e \"Three Strikes, You're Dead\", commedia su baseball e zombie.\nCompare nel video musicale del singolo \"Howlin' for You\" dei The Black Keys.\nVita privata.\nBernsen \u00e8 stato sposato con l'attrice Brenda Cooper dal 1983 al 1987. Successivamente al divorzio ha conosciuto l'attrice Amanda Pays, che ha sposato il 19 novembre 1988. La coppia ha avuto quattro figli: Oliver (1989), i gemelli Angus e Henry (1992), e Finley (1998).\nL'attore \u00e8 inoltre noto per possedere una delle pi\u00f9 grandi collezioni di palle di vetro con neve del mondo. In un'intervista del 2013 nel programma TV di Marie Osmond, Bernsen ha dichiarato che la sua collezione \u00e8 costituita da oltre 8 000 palle di vetro. Nel giugno 2006 il blogger Kyle MacDonald ha ottenuto un ruolo in un film prodotto da Bernsen proprio per essere riuscito a procurargli una palla di vetro con neve dei Kiss.\nDoppiatori italiani.\nNelle versioni in italiano dei suoi film \u00e8 stato doppiato da:"}
{"id": "1898323", "revid": "767487", "url": "https://it.wikipedia.org/wiki?curid=1898323", "title": "Juan Carlos Oblitas", "text": "Da giocatore era schierato nel ruolo di ala sinistra.\nCarriera.\nEra un'ala sinistra che ha giocato in Per\u00f9, Spagna, Messico ed Belgio.\nCon la Nazionale peruviana prese parte al e al e conquist\u00f2 la Coppa America 1975."}
{"id": "1898325", "revid": "300067", "url": "https://it.wikipedia.org/wiki?curid=1898325", "title": "Gustavo Tolotti", "text": "\u00c8 il giocatore con il record di presenze nella Viola Reggio Calabria.\nCarriera.\nClub.\nAla-centro di 207 centimetri, il suo nome \u00e8 strettamente legato a quello della Viola Reggio Calabria, nella quale ha militato per 12 anni, a cavallo tra gli anni ottanta e novanta, divenendone una bandiera. Oltre a Reggio Calabria, Tolotti gioc\u00f2 con la Virtus Roma, Sebastiani Rieti, Basket Roseto e Andrea Costa Imola.\nL'anno trascorso a Roma, iniziato con i migliori propositi, fu in realt\u00e0 traumatico, segnato da varie incomprensioni con l'allora presidente Angelo Rovati, con la quale non ci fu mai un vero legame e che dimostr\u00f2 di non gradire il suo carattere deciso e sicuro, mettendolo addirittura fuori squadra per qualche giornata. Tornato alla Viola l'anno successivo, ebbe modo di vendicarsi: fu tra i protagonisti con i suoi 18 punti della vittoria nell'ultima giornata di campionato, proprio contro Roma, e che decret\u00f2 la retrocessione in Serie A2 della squadra romana.\nDopo aver smesso con il basket giocato, ha intrapreso la carriera di allenatore. Nella stagione 2007-08 ha ricoperto il ruolo di viceallenatore della Pallacanestro Catanzaro, squadra di Serie B2; nel 2009-10 \u00e8 viceallenatore della Viola Reggio Calabria e nella stagione 2010-2011 ha fatto parte dello staff tecnico del Nuovo Basket Soverato (responsabile del settore giovanile e della scuola basket).\nNazionale.\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli .\nGli anni reggini, oltre alla soddisfazione per i conseguimenti dei successi a livello sportivo e personale, segnano per Tolotti, anche la conquista di un posto in Nazionale, chiamato in azzurro da ct Sandro Gamba, ed in seguito da Ettore Messina. Con la maglia azzurra ha disputato il Mondiale 1990 in Argentina.\nPer lui 22 presenze e 15 punti, utili comunque a mettersi al collo una medaglia:"}
{"id": "1898326", "revid": "123929977", "url": "https://it.wikipedia.org/wiki?curid=1898326", "title": "Silver Apples", "text": "I Silver Apples sono un gruppo psichedelico ed elettronico formatosi a New York come duo da Simeon Coxe e Danny Taylor.\nSono stati tra i pionieri della fusione tra rock ed elettronica.\nStoria.\nAttivi in questa veste dal 1967 al 1969, i Silver Apples rivoluzionarono il concetto tradizionale di gruppo rock con un organico composto da Taylor alla batteria e percussioni e Cox alla voce e al Simeon, dispositivo elettronico composto da 9 oscillatori e 86 controlli manovrabili attraverso mani, gomiti, ginocchia e piedi. \nAscoltando le tracce contenute nel primo album omonimo \"Silver Apples\" e nel successivo \"Contact\", sono evidenti le loro influenze sul krautrock, il synth-pop, la new wave, la techno e pi\u00f9 in generale su gran parte dell'elettronica degli anni novanta.\nRiesumato il nome del gruppo negli anni novanta del XX secolo Cox realizzer\u00e0, con l'aiuto di nuovi collaboratori, alcune uscite discografiche inevitabilmente incapaci di riproporre l'impatto rivoluzionario dei primi due album."}
{"id": "1898327", "revid": "24989", "url": "https://it.wikipedia.org/wiki?curid=1898327", "title": "Designated National Authority", "text": ""}
{"id": "1898330", "revid": "307923", "url": "https://it.wikipedia.org/wiki?curid=1898330", "title": "Shaki", "text": ""}
{"id": "1898340", "revid": "2034683", "url": "https://it.wikipedia.org/wiki?curid=1898340", "title": "Club Sporting Cristal", "text": "Il Club Sporting Cristal S.A., \u00e8 una societ\u00e0 polisportiva peruviana con sede nella citt\u00e0 di Lima, meglio nota per la sua sezione calcistica, fondata nel 1955 e militante in Liga 1, massima serie del campionato peruviano di calcio.\n\u00c8 la terza squadra di calcio pi\u00f9 titolata del paese, avendo vinto 19 campionati, nonch\u00e9 una delle tre \"grandi\" del calcio peruviano insieme a e . Nel 1997 divenne la seconda compagine peruviana a raggiungere la finale di Coppa Libertadores. Fondata nel 1955 dalla Backus y Johnston, birrificio peruviano, la squadra \u00e8 nota con l'appellativo di \"birrai\". Disputa le gare casalinghe allo Stadio Alberto Gallardo, impianto da posti situato nel distretto di San Mart\u00edn de Porres.\nStoria.\nIl club venne fondato il 13 dicembre 1955 dai coniugi Ricardo Bent\u00edn Mujica ed Esther Grande, co-proprietari del birrificio Backus &amp; Johnston, con la denominazione Club Sporting Cristal Backus, dal nome della marca di birra del gruppo tra le pi\u00f9 vendute in Per\u00f9. La nuova societ\u00e0 nacque dalla fusione con lo Sporting Tabaco, club del distretto di R\u00edmac e di propriet\u00e0 dell'industria statale peruviana del tabacco. Lo Sporting Tabaco aveva raggiunto al massimo un paio di volte il secondo posto in campionato e nel 1955 aveva problemi economici, cos\u00ec che nell'ottobre 1955 iniziarono dei negoziati tra la Backus &amp; Johnston e i soci dello Sporting Tabaco. I negoziati si conclusero due mesi dopo con la nascita dello Sporting Cristal, che eredit\u00f2 i colori tradizionali, lo stemma e il posto nella massima serie del campionato peruviano.\nAl debutto nel campionato peruviano lo Sporting Cristal ha conquistato il primo titolo della sua storia, giocando un buon calcio sotto la guida dell'allenatore cileno Luis Tirado. Questo successo port\u00f2 i giornalisti a parlare dello Sporting Cristal come del \"el club que naci\u00f3 campe\u00f3n\" (il club che nacque campione). Cinque anni pi\u00f9 tardi, nel 1961, arriv\u00f2 la conquista del secondo titolo dopo lo spareggio contro l'Alianza Lima, vinto per 2-0 grazie alle reti di Alberto Ram\u00edrez e Alberto Gallardo. Nel 1968 venne tolto Backus dalla denominazione, che divenne Club Sporting Cristal, per dimostrare la piena indipendenza del club dal birrificio. A cavallo del 1970 lo Sporting Cristal vinse il campionato peruviano per altre tre volte, grazie anche alle reti di Alberto Gallardo, uno dei calciatori pi\u00f9 rappresentativi del club. Sul finire degli anni settanta arriv\u00f2 la conquista di due campionati consecutivi (1979 e 1980), in entrambi i casi vinti con una giornata di anticipo.\nIl triennio 1994-1996 segn\u00f2 la vittoria di tre campionati consecutivi, prima squadra peruviana a riuscirci nell'epoca professionistica, e la conseguente aggiunta delle tre stellette nello stemma societario. Per le vittorie conquistate e per la mole di gioco prodotta (da ricordare la vittoria per 11-1 sul Defensor Lima alla tredicesima giornata del campionato 1994, che risulta essere la pi\u00f9 larga vittoria in campionato dello Sporting Cristal), la squadra guidata da Juan Carlos Oblitas venne ribattezzata \"La m\u00e1quina celeste\" (la macchina celeste). Nel 1997 ottenne la sua migliore prestazione in ambito internazionale con il raggiungimento della finale della Coppa Libertadores, seconda squadra peruviana a riuscirci dopo l'Universitario, finalista nel 1972. La squadra, guidata dall'allenatore uruguayano Sergio Markari\u00e1n, super\u00f2 la prima fase grazie al terzo posto nel raggruppamento 4, per poi eliminare, in sequenza, il V\u00e9lez Sarsfield, il Bol\u00edvar e il Racing Club. In finale affront\u00f2 i brasiliani del Cruzeiro: dopo aver pareggiato a reti inviolate la gara di andata in casa, perse la gara di ritorno per 1-0. Negli anni successivi mantenne posizioni di vertice nel Campeonato Descentralizado, e partecipando ininterrottamente alla Coppa Libertadores dal 1995 al 2007, anno in cui si salv\u00f2 dalla retrocessione solamente all'ultima giornata di campionato grazie alle reti di Roberto Palacios. Nel 2012 dopo sette anni di alti e bassi in classifica, lo Sporting Cristal torn\u00f2 alla vittoria del campionato dopo avere sconfitto nella finale il Real Garcilaso. Si ripet\u00e9 nel 2014, nel 2016 e nel 2018, raggiungendo i diciannove campionati peruviani vinti.\nStatistiche e record.\nLo Sporting Cristal ha partecipato alla Coppa Libertadores per tredici stagioni consecutive dall'edizione 1995 all'edizione 2007. Lo Sporting Cristal detiene il record del maggior numero di partite consecutive senza sconfitte nella Coppa Libertadores (17), ottenuto tra l'edizione 1968 e l'edizione 1969. L'imbattibilit\u00e0 cominci\u00f2 il 24 gennaio 1968 (Jorge Wilstermann - Sporting Cristal 0-1) e termin\u00f2 l'11 marzo 1969 (Santiago Wanderers - Sporting Cristal 2-0). Inoltre, la partita tra il Boca Juniors e lo Sporting Cristal nella Coppa Libertadores 1971 fu la partita che ha registrato il maggior numero di espulsioni (19, di cui 10 peruviani e 9 argentini) di tutte le edizioni della Coppa Libertadores.\nOrganico.\nRosa 2019.\nRosa e numeri come da sito ufficiale.\nRosa 2017.\nRosa e numeri come da sito ufficiale."}
{"id": "1898341", "revid": "253269", "url": "https://it.wikipedia.org/wiki?curid=1898341", "title": "Timothy Omundson", "text": "\u00c8 conosciuto soprattutto per i ruoli di Sean Potter in \"Giudice Amy\", di Eli in \"Xena - Principessa guerriera\" (chiamato \"Belur\" nella serie italiana), di Carlton Lassiter in \"Psych\" e del demone Caino in \"Supernatural\".\nBiografia.\nPrimi anni.\nNato a Saint Joseph, Missouri da padre ferroviere e madre insegnante, Omundson inizia a studiare teatro al Seattle Children's Theatre all'et\u00e0 di dodici anni, quando la sua famiglia si trasferisce a Bellevue, Washington.\nA tredici anni accompagna il padre per un mese durante un viaggio di lavoro tra Germania e Austria, esperienza che descrive come la pi\u00f9 formativa della sua vita.\nDopo aver preso parte a diversi spettacoli teatrali, scoperta nella recitazione la sua vocazione, Omundson, durante gli anni del liceo, passa ogni estate studiando nell'Accademia Americana di Arti Drammatiche a New York e per due anni consecutivi \u00e8 campione di dibattito dello stato di Washington in interpretazione drammatica.\nDiplomatosi alla Interlake High School nel 1987, frequenta successivamente la University of Southern California, dove ottiene il Jack Nicholson Award ed il James and Nony Doolittle Award per le sue doti interpretative; oltre a conseguire un Bachelor of Fine Arts.\nCarriera.\nDopo una serie di comparse in numerose serie televisive, nel 1997 ottiene il primo ruolo di un certo rilievo nelle vesti di un sensitivo nel film \"Starship Troopers - Fanteria dello spazio\", successivamente interpreta per due anni, dal 1999 al 2000, il personaggio ricorrente di Eli in \"Xena - Principessa guerriera\"; l'anno stesso in cui conclude l'impegno con la serie ottiene la parte dell'assistente sociale Sean Potter in \"Giudice Amy\", che gli vale la fama a livello internazionale. L'anno seguente alla conclusione di \"Giudice Amy\", il 2006, Omundson viene scritturato per il burbero investigatore capo Carlton Lassiter in \"Psych\". Contemporaneamente a ci\u00f2 recita in film quali ', nel ruolo di un poliziotto; e ', nei panni di un agente dell'IMF. Nel 2017 prende parte al film in tecnica mista \"Picchiarello - Il film\", diretto da Alex Zamm.\nVita privata.\nTimothy Omundson \u00e8 sposato con Allison Cowley, con cui ha avuto due figlie: Lily e Nora."}
{"id": "1898343", "revid": "287204", "url": "https://it.wikipedia.org/wiki?curid=1898343", "title": "Kalac-na-Donu", "text": ""}
{"id": "1898344", "revid": "80339", "url": "https://it.wikipedia.org/wiki?curid=1898344", "title": "Kalach-na-Donu", "text": ""}
{"id": "1898345", "revid": "80339", "url": "https://it.wikipedia.org/wiki?curid=1898345", "title": "Kalach na Donu", "text": ""}
{"id": "1898346", "revid": "80339", "url": "https://it.wikipedia.org/wiki?curid=1898346", "title": "Kalac na Donu", "text": ""}
{"id": "1898347", "revid": "80339", "url": "https://it.wikipedia.org/wiki?curid=1898347", "title": "Kala\u010d na Donu", "text": ""}
{"id": "1898348", "revid": "1543377", "url": "https://it.wikipedia.org/wiki?curid=1898348", "title": "Antoine Cassar", "text": " Compie i suoi studi tra Malta, Italia e Spagna. Attualmente sta specializzando i suoi studi nell'analisi del sonetto.\nI \u201c\"Mosaics\" poems\u201d.\nI \"mu\u017cajki\" o \"mosaics poems\" , sotto la forma metrica del sonetto petrarchesco, miscelano inglese, francese, italiano, maltese e spagnolo in una forma di poesia multilingue. Pubblicati nella prima edizione nell'antologia \"\u0126bula Stirati\", \"(Tightropes)\", mantengono una loro coerenza ritmica e logica nonostante la forte contaminazione dei linguaggi. I temi affrontati sono la vanit\u00e0 della vita, l'amore nelle sue ambiguit\u00e0, i tragici effetti del colonialismo. Ecco una stanza dal sonetto \"C'est la vie\":\nMarija Grech concorda con Cassar nel ritenere che questi sonetti siano \u201c\u2026pi\u00f9 da ascoltare che da leggere\u201d, perch\u00e9 il suono delle varie lingue assume un valore privilegiato nelle performance di recitazione (che l'autore ha peraltro realizzato alla \"XIII Biennale des Jeunes Cr\u00e9ateurs de l'Europe et de la Mediterran\u00e9e\" di Bari, 2008). Ecco come Cassar definisce, in un'intervista, la lettura a pi\u00f9 livelli della sua poesia: \"\"Nella mia esperienza di lettura, trovo che se una poesia offre immediatamente la sua connotazione, i suoi toni, la sua bellezza, etc. il suo gusto sar\u00e0 presto dimenticato... i pi\u00f9 livelli di lettura possono stimolare la curiosit\u00e0 del lettore, portandolo con lentezza ma con forza pi\u00f9 profondamente all'interno del testo\".\""}
{"id": "1898349", "revid": "729019", "url": "https://it.wikipedia.org/wiki?curid=1898349", "title": "Idatide di Morgagni", "text": "L'idatide di Morgagni (in latino appendix testis) \u00e8 un incostante residuo embrionario, derivato dal dotto di M\u00fcller, posizionato sul polo superiore del testicolo, spesso con un peduncolo pi\u00f9 o meno lungo.\nPatologia.\nA causa del peduncolo, l'idatide pu\u00f2 torcersi. La torsione dell'idatide, di certo meno frequente di quella testicolare, viene spesso scambiata, per i sintomi che provoca, per una torsione del testicolo, un'epididimite, un'orchite o addirittura un'appendicite. \nLa torsione dell'idatide di Morgagni non necessita di intervento chirurgico, basta un corticosteroide per risolvere il caso. "}
{"id": "1898352", "revid": "80339", "url": "https://it.wikipedia.org/wiki?curid=1898352", "title": "Allach-Jun", "text": ""}
{"id": "1898355", "revid": "767487", "url": "https://it.wikipedia.org/wiki?curid=1898355", "title": "Percy Rojas", "text": "Era soprannominato \"El Trucha\" (\"La trota\"). Con il vinse la Copa Am\u00e9rica 1975. Ha giocato in Per\u00f9, Argentina e Belgio.\nCarriera.\nInizia la carriera professionistica nei Universitario de Deportes in 1968, vince tre titoli (1969, 1971 e 1971), nell'estate 1975 viene ceduto al Independiente, con cui vince la Coppa Libertadores e la Coppa Interamericana di quell'anno.\nNel campionato della Copa Libertadores realizz\u00f2 20 gol in 51 partite.\nCon la Nazionale peruviana prese parte al e al e conquist\u00f2 la Coppa America 1975."}
{"id": "1898364", "revid": "2091899", "url": "https://it.wikipedia.org/wiki?curid=1898364", "title": "Chiesa di San Nicola (Fasano)", "text": "La chiesa di San Nicola, \u00e8 una chiesa edificata fuori dalla cinta muraria della citt\u00e0 di Fasano per volont\u00e0 del nobile Donato Antonio Patern\u00f2 nel 1596. \nIl committente lasci\u00f2 inoltre espresso sul suo testamento la volont\u00e0 di dedicare la chiesa al santo di Myra, e per la causa don\u00f2 700 ducati di diverse monete.\nNel 1887 la chiesa divent\u00f2 di propriet\u00e0 del principe Vincenzo Telesio, che la restaur\u00f2 dedicandola alla Vergine del Rosario come voto di ringraziamento per la guarigione della moglie.\nSuccessivamente la chiesa pass\u00f2 in cura alla confraternita di Maria santissima del Rosario, che la custodisce ancora oggi assieme all'omonima chiesa.\nTra le opere presenti vi sono un altorilievo in pietra rappresentante \"San Nicola\", un organo ottocentesco e statue in cartapesta di produzione leccese (\"San Domenico\", \"Cristo Risorto\", \"Santa Caterina\" e i \"Santi Medici\" Cosma e Damiano).\nFeste religiose.\nDurante i quattro giorni della festa patronale, dedicata a Maria santissima del Pozzo e a san Giovanni Battista, a causa della sua posizione centrale nella piazza Ciaia, la chiesa ospita le immagini dei santi. Le celebrazioni si aprono e si chiudono con la traslazione delle immagini e la consegna della chiavi della citt\u00e0 presso la chiesa.\nOgni anno presso la chiesa di San Nicola viene inoltre organizzata dalla confraternita la festa dei Santi Medici, il cui culto \u00e8 particolarmente diffuso nel territorio circostante e comprende il pellegrinaggio a piedi al santuario di Alberobello."}
{"id": "1898365", "revid": "466539", "url": "https://it.wikipedia.org/wiki?curid=1898365", "title": "Tskhinvali", "text": "Tskhinvali (; in osseto \u0426\u0445\u0438\u043d\u0432\u0430\u043b, \"Tskhinval/Chinval\" o \u0427\u044a\u0440\u0435\u0431\u0430, \"Chreba/\u010c\u044areba\"; ) \u00e8, secondo le divisioni amministrative georgiane ufficiali, una citt\u00e0 di 33.724 abitanti nella regione di Shida Kartli, ma \"de facto\" \u00e8 capitale della non riconosciuta Repubblica dell'Ossezia del Sud, che \u00e8 considerata internazionalmente parte della Georgia.\n\u00c8 posizionata sul fiume Grande Liakhvi, circa 100\u00a0km a nord-ovest della capitale georgiana Tbilisi.\nNome.\nIl nome Tskhinvali deriva dal georgiano \"Krtskhinvali\" (letteralmente \"terra dei carpini\") che \u00e8 storicamente il nome della citt\u00e0. Dal 1934 al 1961, la citt\u00e0 si chiamava Staliniri, in onore di Stalin. La moderna popolazione chiama la citt\u00e0 Tskhinval, scegliendo di lasciare fuori la \"i\"; l'altro nome osseto non ufficiale della citt\u00e0 \u00e8 \"Chreba\".\nSecondo un decreto del 27 aprile 2020 del presidente sud-osseto Anatolij Bibilov, Tskhinval riassumer\u00e0 temporaneamente e parallelamente il vecchio nome \"Stalinir\" (\u0421\u0442\u0430\u043b\u0438\u043d\u0438\u0440) il 9 maggio ed il 22 giugno di ogni anno, in occasione della commemorazione della vittoria e dell\u2019inizio della Seconda guerra mondiale per l'URSS. L'obiettivo di questo provvedimento \u00e8 \"rinsaldare la memoria storica\" della popolazione del Paese.\nAmministrazione.\nGemellaggi.\nTskhinvali \u00e8 gemellata con le seguenti citt\u00e0:"}
{"id": "1898374", "revid": "1123126", "url": "https://it.wikipedia.org/wiki?curid=1898374", "title": "Chiesa cattolica negli Emirati Arabi Uniti", "text": "La Chiesa cattolica negli Emirati Arabi Uniti \u00e8 parte della Chiesa cattolica universale, sotto la guida spirituale del Papa e della Santa Sede. I cattolici costituiscono una presenza minoritaria in un paese a larga maggioranza islamica.\nStoria e situazione attuale.\nLa prima parrocchia cattolica, dedicata a Santa Maria Assunta, venne eretta nell'emirato di Dubai nel 1966, su un terreno donato da uno sceicco del luogo. Nella periferia di Dubai \u00e8 stata inaugurata una seconda parrocchia; \u00e8 intitolata a San Francesco d'Assisi. La chiesa, consacrata nel 2001, \u00e8 guidata dai frati cappuccini.\nNon esistono diocesi cattoliche nella penisola araba. La capitale Abu Dhabi \u00e8 sede del vicariato apostolico dell'Arabia meridionale; vi si trova la cattedrale di San Giuseppe.\nIn occasione del viaggio di papa Francesco, la Santa Sede ha indicato che i cattolici presenti complessivamente negli Emirati a fine 2017 ammontavano a circa 901.000.\nLe parrocchie, poche, sono molto affollate. La parrocchia di Santa Maria Assunta a Dubai, ad esempio, conta circa 100.000 frequentanti, sono quasi tutti lavoratori che provengono dall'estero.\nNegli Emirati esistono nove chiese cattoliche parrocchiali dove si celebra la liturgia in riti e lingue diverse. Nella capitale Dubai, oltre a due chiese, i cattolici gestiscono anche due scuole:\nViaggio apostolico del 2019.\nDal 3 al 5 febbraio 2019, si \u00e8 svolto il viaggio apostolico di Papa Francesco ad Abu Dhabi, in cui ha partecipato a un incontro interreligioso sulla fratellanza tra i popoli. Il giorno della partenza, ha incontrato i cattolici locali e celebrata la Messa allo Stadio Citt\u00e0 dello Sport Zayed. \u00c8 la prima volta che un Pontefice visita la penisola arabica.\nLegislazione in materia di religione.\nNegli Emirati Arabi Uniti l'islam \u00e8 la religione ufficiale.\nSecondo la legge nazionale, convertirsi a un'altra religione o rinunciare all'islam \u00e8 considerato apostasia ed \u00e8 un reato capitale, che pu\u00f2 essere punito anche con la pena di morte. Le religioni diverse dall'islam sono solo tollerate. Il culto \u00e8 ammesso esclusivamente all'interno degli edifici religiosi; \u00e8 vietata l'attivit\u00e0 di proselitismo presso i musulmani.\nNel Paese \u00e8 punita con la pena capitale anche la diffamazione dell'islam (reato di blasfemia). Le prescrizioni della \"sharia\", o legge coranica, vengono applicate anche dai tribunali statali.\nNunziatura apostolica.\nDal 31 maggio 2007 Santa Sede ed Emirati Arabi Uniti hanno stabilito relazioni diplomatiche; \u00e8 stata, cos\u00ec, costituita la nunziatura apostolica, separandola dalla delegazione apostolica nella Penisola Arabica. Il nunzio apostolico risiede in Kuwait, ma nel 2022 \u00e8 stata aperta anche una sede diplomatica ad Abu Dhabi."}
{"id": "1898378", "revid": "300067", "url": "https://it.wikipedia.org/wiki?curid=1898378", "title": "Yi Jianlian", "text": "Biografia.\n\u00c8 figlio di 2 ex atleti.\nCaratteristiche tecniche.\nGioca come ala grande ma pu\u00f2 agire anche da pivot, sa tirare sia dalla media distanza che da 3 punti, ed \u00e8 atletico e bravo a rimbalzo e nelle stoppate.\nCarriera.\nInizi (2002-2007).\nHa iniziato la propria carriera a soli 15 anni nelle file dei Guangdong Tigers nel 2002. Lui si fa notare da molti scout e nel 2003 finisce sulla copertina di Time, che lo ha definito il nuovo Yao Ming. Oltre ad avere vinto poi il titolo nazionale nel 2004, nel 2005 e nel 2006, in quest'ultimo caso \u00e8 stato nominato CBA Finals MVP.\nNBA (2007-2012).\nMilwaukee Bucks (2007-2008).\nIl 28 giugno 2007, giorno del Draft NBA viene scelto dai Milwaukee Bucks come sesta scelta assoluta.\nAlla fine della pre-season lui resta a Milwaukee, nonostante la CBA avesse chiesto una trade per far s\u00ec che lui giocasse nella squadra di una citt\u00e0 con una maggiore comunit\u00e0 cinese.\nIl 10 novembre 2007 lui affront\u00f2 con i cervi gli Houston Rockets in cui militava il suo connazionale e amico Yao Ming. La gara (vinta dai Rockets 104-88) stabil\u00ec un record di ascolti in Cina, bench\u00e9 250.000 persone si sintonizzarono per vedere la partita. Yi in quella partita mette a referto 19 punti e 9 rimbalzi, mentre Yao 28 punti e 9 rimbalzi. A fine partita Yao e il suo compagno di squadra Tracy McGrady elogiarono Yi sostenendo che fosse un giocatore incredibile e che potesse far fare un grande passo in avanti all'NBA.\nYi venne nominato rookie del mese di dicembre 2007. In quello stesso mese Yi stabil\u00ec il suo career-high points segnando 29 punti (e anche 10 rimbalzi andando cos\u00ec in doppia doppia) contro gli Charlotte Bobcats.\nIl 30 gennaio 2008 Yi viene selezionato per il team dei rookies che andranno a giocare all'All-Rookie Challenge.\nIl 2 febbraio 2008 c'\u00e8 la seconda partita contro Yao Ming. Yi durante questa partita subisce un infortunio alla spalla. Yao mette a segno 12 punti, Yi solo 6.\nIl 2 aprile 2008 Yi subisce un infortunio al ginocchio che lo costringe a saltare le ultime partite della stagione.\nIn totale in maglia Bucks ha disputato 66 partite, mettendo a segno 566 punti, tenendo una media di 8,6 punti a partita.\nNew Jersey Nets (2008-2010).\nIl 26 giugno 2008 viene ceduto via trade dai Bucks, insieme a Bobby Simmons ai New Jersey Nets in cambio di Richard Jefferson.\nCon la canotta dei Nets Yi disputa in 2 anni solo 113 partite (61 il primo anno e 52 il secondo) per via di tanti infortuni.\nLa seconda stagione coi Nets si rivela pessima a livello di squadra (3 allenatori cambiati e un record di 12-70, uno dei peggiori in assoluto nella storia della NBA), ma ottima a livello individuale dato che Yi tiene la sua media punti pi\u00f9 alta in una stagione NBA di 12 punti. Stabilisce le sue medie pi\u00f9 alte anche da 3 punti (36,6%), sulle palle rubate (0,7 a partita), sui rimbalzi (7,2 a partita), sui blocchi (1,0 a partita) e sui minuti giocati(31,8 a partita). Il 27 marzo 2010 ha comunque segnato il suo career-high di punti in NBA segnando 31 contro i Detroit Pistons.\nWashington Wizards (2010-2011).\nIl 29 luglio 2010, 2 anni e 1 giorno dopo la sua firma coi Nets, Yi viene ceduto agli Washington Wizards. I Nets da questa cessione ricevettero in cambio Quinton Ross e una somma di denaro.\nLa stagione a livello di squadra non fu delle migliori e la squadra termin\u00f2 con un record di 23 vittorie e 59 sconfitte al terz'ultimo posto nella Eastern Conference. Yi a livello personale vide un netto calo in tutte quante le sue statistiche individuali (eccetto i \"field goals\").\nAlla fine della sua stagione rimase svincolato dato che la dirigenza della squadra della Capitale decise di non rinnovargli il contratto.\nDallas Mavericks e le parentesi in CBA e in D-League (2011-2012).\nNel 2011, nonostante lui fosse svincolato, ci fu il lockout in NBA che fece slittare l'inizio della regular-season.\nDurante il lockout Yi fa ritorno ai Guangdong Southern Tigers e vi rimane fino alla fine del lockout. Yi alla fine del lockout il 6 gennaio 2012 firm\u00f2 un contratto coi Dallas Mavericks fino alla fine della stagione.\nPrima di giocare con la franchigia texana gioca due partite con i Texas Legends, club della D-League affiliato ai Mavericks. Dopo 2 partite in cui tiene una media punti di 23 punti a partita e 12 rimbalzi a partita viene richiamato dai Dallas Mavericks in prima squadra. Tra l'altro lui a Dallas torna a giocare insieme a Vince Carter, suo compagno ai New Jersey Nets nella stagione 2008-09. \"Vinsanity\" fu suo compagno solo in quella stagione visto che a fine anno Carter si trasfer\u00ec agli Orlando Magic in una trade che vide lui e Ryan Anderson andare in Florida spedendo Courtney Lee, Toni Battie e Rafer Alston in New Jersey.\nA Dallas per la prima volta Yi and\u00f2 a giocare in un team della Western Conference dopo 4 anni a est. Con la franchigia texana Yi disput\u00f2 soltanto 30 partite in Stagione Regolare e a fine anno arriva a disputare la prima partita in una gara di play-off contro gli Oklahoma City Thunder. In quella gara Yi mette a segno 2 punti nei 5 minuti che gli sono stati concessi dall'allenatore Rick Carlisle.\nRitorno in CBA e parentesi ai Lakers (2012-).\nGuangdong Tigers (2012-2016).\nDopo 5 anni in NBA Yi fa ritorno ai Guangdong Tigers. Il pluricampione NBA Kobe Bryant arriver\u00e0 a esprimersi in merito al fatto che lui ha lasciato l'NBA, sostenendo che Yi non abbia avuto l'opportunit\u00e0 di esprimere al meglio le proprie potenzialit\u00e0 in nel massimo campionato di basket.\nLos Angeles Lakers (2016).\nIl 22 agosto 2016 a seguito di un'ottima Olimpiade (a livello individuale ma non di squadra dato che la Nazionale Cinese \u00e8 arrivata ultima nel girone senza aver vinto neanche una partita) viene acquistato dai Los Angeles Lakers facendo ritorno in NBA a 4 anni di distanza dall'ultima esperienza.\nTuttavia il 24 ottobre 2016 viene tagliato dalla franchigia californiana dopo aver disputato tutta la pre-season.\nTra l'altro con la maglia dei Lakers Yi venne accusato continuamente di essere l\u00ec solo per marketing e di dominare in Cina ma non in NBA.\nTerzo ritorno ai Guangdong Tigers (2016-).\nDopo essere stato tagliato dai Lakers Yi fa ritorno in Patria e ancora una volta nei Guangdong Tigers.\nNazionale.\nDal 2004 \u00e8 membro fisso della nazionale cinese con cui ha disputato molteplici tornei. Si \u00e8 fatto notare particolarmente in positivo durante le Olimpiadi casalinghe del 2008 in cui ha condotto (insieme a Yao Ming) la squadra ai quarti in particolare con una doppia doppia contro l'Angola e con 9 punti e 11 rimbalzi con il quale ha aiutato i cinesi a battere la Germania.\nControversie.\nNel 2004 c'\u00e8 stata una controversia sulla reale et\u00e0 di Yi: secondo alcune fonti lui sarebbe nato nel 1984 invece che nell'87; i primi a notare questo sono stati degli ufficiali di gara al torneo 4 nazioni nel 2004. Ad accentuare la cosa ci fu una conversazione avuta con Shane Battier in un'amichevole pre-Mondiali 2006, in cui Yi gli avrebbe confidato di avere 24 anni. Tuttavia i 2 smentirono l'accaduto.\nComunque Yi non \u00e8 stato il solo coinvolto con questo problema dell'et\u00e0 perch\u00e9 su 36 cestisti cinesi non c'\u00e8 certezza sulla loro vera et\u00e0.\nNel 2008 un reporter cinese ha fatto delle ricerca sulla reale data di nascita di Yi, con alcuni documenti che proverebbero che lui \u00e8 nato s\u00ec il 27 ottobre, ma del 1984."}
{"id": "1898379", "revid": "212348", "url": "https://it.wikipedia.org/wiki?curid=1898379", "title": "Autostrada A8 (Francia)", "text": ""}
{"id": "1898380", "revid": "767487", "url": "https://it.wikipedia.org/wiki?curid=1898380", "title": "Marius Prekevi\u010dius", "text": ""}
{"id": "1898381", "revid": "287204", "url": "https://it.wikipedia.org/wiki?curid=1898381", "title": "Marius Prekevicius", "text": ""}
{"id": "1898385", "revid": "767487", "url": "https://it.wikipedia.org/wiki?curid=1898385", "title": "Viktor Kejru", "text": ""}
{"id": "1898386", "revid": "692277", "url": "https://it.wikipedia.org/wiki?curid=1898386", "title": "Guillaume Musso", "text": "Il suo romanzo di maggiore successo \u00e8 \"L'uomo che credeva di non avere pi\u00f9 tempo\".\nBiografia.\nAppassionato di letteratura dall'infanzia, ha cominciato a scrivere quando era ancora studente, Affascinato dagli Stati Uniti, a 19 anni \u00e8 partito per New York. Ha avuto diversi piccoli lavori, conoscendo la popolazione cosmopolita della Grande mela e soprattutto, trovando numerose idee per le sue storie.\nAl suo ritorno in patria, prende la laurea in Economia all'Universit\u00e0 di Nizza, prosegue poi i suoi studi a Montpellier e prende la \"Capes\" (il certificato di attitudine all'insegnamento) in Scienze economiche. Dal 1999 al 2003, \u00e8 professore di liceo in Lorena ed un formatore professionale a Nancy; \u00e8 successivamente diventato professore di Scienze economiche e sociali al Centro Internazionale di Valbonne.\nNel maggio del 2001, il suo primo romanzo, \"Skidamarink\" raccoglie una accoglienza di critica molto buona. Questo thriller in forma di caccia al tesoro parte col furto della Gioconda nel Museo del Louvre. Mescolando enigmi e considerazioni sulla religione, la scienza e l'economia, il suo primo romanzo, influenzato da Arturo P\u00e9rez-Reverte, \u00e8 al giorno d'oggi introvabile in libreria.\nDopo un grave incidente automobilistico, Guillaume Musso immagina la storia di un bambino tornato dalla morte: nel 2004, \"L'uomo che credeva di non avere pi\u00f9 tempo\" (\"Et Apr\u00e8s...\" in lingua originale) viene pubblicato dall'editore XO, e il libro ha venduto pi\u00f9 di un milione di copie ed \u00e8 stato tradotto in una ventina di lingue. Il giovane autore ha ricevuto il premio per il miglior romanzo adattabile al cinema. Nell'autunno del 2007, sono iniziate le riprese del film Afterwards (tratto da questo libro), con la regia di Gilles Bourdos, e con John Malkovich, Romain Duris e Evangeline Lilly. Il film \u00e8 uscito nel gennaio del 2009.\nQuesto immenso successo \u00e8 stato confermato con i libri successivi. Attraverso i suoi romanzi, che di solito si svolgono negli Stati Uniti e in particolare a New York, Guillaume Musso sviluppa uno stile moderno e un ritmo dove la suspense si mescola alle emozioni.\nCon copie vendute nel 2007, Musso \u00e8 alla data il secondo romanziere francese per vendite. I suoi libri sono tradotti in 26 lingue e le vendite totali dei suoi romanzi hanno superato i 3 milioni di copie vendute.\nQuasi tutte le sue storie sono state fatte oggetto - o sono in procinto di esserlo - di adattamenti cinematografici."}
{"id": "1898387", "revid": "339392", "url": "https://it.wikipedia.org/wiki?curid=1898387", "title": "Viktor Keirou", "text": ""}
{"id": "1898397", "revid": "124516968", "url": "https://it.wikipedia.org/wiki?curid=1898397", "title": "Andrej Voroncevi\u010d", "text": ""}
{"id": "1898399", "revid": "339392", "url": "https://it.wikipedia.org/wiki?curid=1898399", "title": "Andrey Vorontsevich", "text": ""}
{"id": "1898402", "revid": "36426", "url": "https://it.wikipedia.org/wiki?curid=1898402", "title": "Chiesa cattolica nello Yemen", "text": "La Chiesa cattolica nello Yemen \u00e8 parte della Chiesa cattolica universale, sotto la guida spirituale del Papa e della Santa Sede.\nStoria.\nLa presenza cristiana nella parte meridionale della Penisola araba \u00e8 databile al IV secolo, con una presenza pi\u00f9 massiccia dal VI secolo. Con l'arrivo dell'islam, nel VII secolo, la quasi totalit\u00e0 della popolazione si convert\u00ec alla religione musulmana.\nIl numero dei cristiani torn\u00f2 a crescere in epoca moderna, grazie soprattutto ai commerci con i Paesi europei, a partire dal XIX secolo. La prima missione cattolica venne fondata nel 1841 ad Aden e fu affidata ai Servi di Maria.\nSituazione.\nI cattolici costituiscono una presenza minoritaria in un paese a larga maggioranza islamica.\nOggi nel Paese esistono 4 parrocchie cattoliche: a Sana'a, Aden, Ta'izz e al-Hudayda.\nNon esistono invece diocesi cattoliche nello Yemen; il territorio del Paese \u00e8 compreso nel vicariato apostolico dell'Arabia meridionale, con sede ad Abu Dhabi, negli Emirati Arabi Uniti.\nDurante la guerra civile in corso, le istituzioni cattoliche hanno subito degli attentati: il 15 e 16 settembre 2015 \u00e8 stata saccheggiata e bruciata la parrocchia della Sacra Famiglia a Aden, mentre il 3 marzo 2016 \u00e8 stato attaccato il convento delle missionarie della carit\u00e0 sempre di Aden, con un bilancio di almeno 16 morti fra cui quattro suore e l'unico sacerdote della provincia disperso (probabilmente rapito). Entrambi questi attacchi sono stati attribuiti dai media ad Al-Q\u0101\u02bfida.\nLegislazione in materia religiosa.\nNella Costituzione promulgata nel 1991 l'islam \u00e8 dichiarato religione di Stato. Inoltre l'articolo 3 della Carta fondamentale stabilisce che \u201cla shari'a islamica \u00e8 la fonte di tutte le legislazioni\u201d. Convertirsi a un'altra religione o rinunciare all'islam \u00e8 considerato apostasia ed \u00e8 un reato capitale, che pu\u00f2 essere punito anche con la pena di morte.. I cristiani quindi non possono svolgere alcuna opera di evangelizzazione.\nNunziatura apostolica.\nDal 13 ottobre 1998 Santa Sede e Yemen hanno stabilito relazioni diplomatiche: \u00e8 stata, cos\u00ec, costituita la nunziatura apostolica, separandola dalla delegazione apostolica nella Penisola Arabica. Il nunzio apostolico risiede in Kuwait."}
{"id": "1898406", "revid": "1457847", "url": "https://it.wikipedia.org/wiki?curid=1898406", "title": "ChessBase", "text": "ChessBase GmbH \u00e8 un'azienda informatica tedesca con sede ad Amburgo che commercia software scacchistico. Produce e commercia database di partite di scacchi e software per la loro visualizzazione e gestione, motori scacchistici e un'interfaccia grafica per interagire con i motori e i database. Possiede inoltre un server commerciale per il gioco online, \"Playchess\", e un sito di informazione scacchistica, \"ChessBase News\".\nStoria.\nL'azienda \u00e8 stata fondata nel 1986 da Frederic Friedel e Matthias W\u00fcllenweber. Il primo \u00e8 un giornalista scientifico che si interessava di computer scacchistici e aveva fatto la conoscenza di diversi grandi scacchisti (nell'anno precedente aveva conosciuto Kasparov), mentre il secondo \u00e8 un fisico che stava gi\u00e0 lavorando su un database scacchistico per Atari ST. Successivamente, grazie al lavoro di Mathias Feist, il database di W\u00fcllenweber \u00e8 stato portato su PC IBM con sistema operativo MS-DOS e rilasciato in versione 3.0 per Atari e PC. L'ultima versione per Atari \u00e8 stata la 4.0, la quale includeva il motore scacchistico Fritz, sviluppato da Feist insieme a Frans Morsch.\nLa controversia legale con Stockfish.\nNel febbraio del 2021 Chessbase \u00e8 stata accusata da uno dei fondatori di Stockfish, Tom Romstad, di aver utilizzato il codice del noto motore scacchistico open source senza aver rispettato la licenza GPLv3. Il cosiddetto copyleft utilizzato della GNU permette infatti di copiare, modificare e migliorare un software a patto che il codice sorgente venga distribuito insieme al programma, cosa incompatibile con il carattere proprietario di Fritz e derivati. Il 18 febbraio viene rilasciato un comunicato stampa congiunto Stockfish, Leela Chess Zero e Lichess, dove viene sostenuto che Fat Fritz 2 non sia altro che Stockfish 13 con una diversa rete neurale e con una forza addirittura minore del suo omologo. Intervistato da Chess.com, Matthias W\u00fcllenweber, uno dei fondatori dell'azienda tedesca, ha dichiarato che il debito di Fat Fritz 2 verso Stockfish \u00e8 sempre stato chiaro nella presentazione del programma, ma che \u00e8 stato un errore non essersi prima confrontati con il gruppo del motore open source, come era avvenuto per la prima versione di Fat Fritz (Fritz 17), quando, secondo W\u00fcllenweber, ci sarebbe stato un confronto preventivo con il gruppo di Leela Chess.\nIl 20 luglio del 2021 il team di Stockfish ha annunciato di aver citato in giudizio l'azienda tedesca per aver violato i termini della licenza open source del motore, e per aver continuato a distribuire Fat Fritz con il codice sorgente di Stockfish, nonostante la revoca della licenza risalente al febbraio precedente. Il giorno successivo arrivano altre accuse da parte del team di lichess, secondo il quale non solo Fat Fritz avrebbe implementato il codice di Stockfish violando la licenza GPLv3, ma anche Houdini, un altro motore distribuito dalla Chessbase.\nDatabase.\nIl prodotto commerciale principale di ChessBase \u00e8 un database di partite di scacchi, distribuito su supporto fisico o con accesso on-line. Altri database commercializzati da ChessBase riguardano il gioco per corrispondenza e le posizioni d'apertura. \n\"ChessBase\" \u00e8 anche il nome del software per Microsoft Windows prodotto dalla compagnia stessa per accedere e modificare i database e analizzare le partite con motori UCI. Usa un formato proprietario per i database (.cbh) ma supporta anche il formato libero PGN. La prima versione del software risale al gennaio 1987, girava su Atari ST ed era stata sviluppata per Garri Kasparov. Una versione gratuita (chiamata \"Chessbase Light\" e in seguito \"ChessBase Reader\") con funzionalit\u00e0 ridotte \u00e8 stata distribuita a partire dal 2007.\nPocket Fritz.\nPocket Fritz \u00e8 un software di scacchi per Pocket PC, che oltre alle funzionalit\u00e0 di gioco consente l'analisi e la consultazione di database in locale e in linea.\nPlaychess.\nChessbase \u00e8 proprietaria del server \"Playchess.com\", uno dei pi\u00f9 grandi server dedicati al gioco degli scacchi online, in competizione con altri server commerciali come Internet Chess Club e il non commerciale FICS. Il server \u00e8 accessibile tramite un'applicazione client (applicazione Windows, client java per vari telefoni cellulari, client Android e iOS), affiancata nel 2013 da un'interfaccia web che consente di giocare dal browser.\nEditoria.\nChessbase gestisce un sito web di notizie sugli scacchi, chiamato \"ChessBase News\", disponibile in inglese, tedesco e spagnolo. Pubblica inoltre una rivista bimestrale, \"ChessBase Magazine\", e materiale cartaceo multimediale sul gioco degli scacchi."}
{"id": "1898407", "revid": "729019", "url": "https://it.wikipedia.org/wiki?curid=1898407", "title": "Stazione di Fasano", "text": "La stazione di Fasano \u00e8 la stazione ferroviaria della linea Adriatica posizionata nel territorio dell'omonimo comune.\nHa quattro binari funzionanti, per il servizio passeggeri sulla direttrice Bari-Brindisi-Lecce: presso di essa effettuano fermata vari treni regionali, Intercity e durante il periodo estivo anche Frecciabianca. La stazione fu dotata di un secondo binario gi\u00e0 da inizio novecento con fermata di tutti i treni (anche nazionali e internazionali) passanti fino alla seconda guerra mondiale.\nLa stazione, che dista circa tre chilometri dal centro abitato ed \u00e8 situata nella zona pianeggiante che dalla citt\u00e0 digrada verso Savelletri, \u00e8 collegata a Fasano attraverso un servizio bus navetta.\nServizi.\nLa stazione dispone di:"}
{"id": "1898408", "revid": "986213", "url": "https://it.wikipedia.org/wiki?curid=1898408", "title": "Pamela Harriman", "text": "Biografia.\nPamela Harriman, nota anche come Pamela Churchill (nubile Pamela Digby) era figlia del barone Edward Digby e di Costanza Campbell Bruce, figlia di un influente membro della Camera dei Lord. Sua zia, che ebbe una notevole influenza nell'ispirare lo stile di vita di Pamela, fu una delle protagoniste \u201cscandalose\u201d dell'alta societ\u00e0 inglese degli anni trenta, Lady Jane Digby.\nA diciassette anni Pamela fu inviata a studiare a Monaco di Baviera, dove conobbe e frequent\u00f2, per un brevissimo periodo, Adolf Hitler. \nIn seguito, nel 1939, spos\u00f2 in prime nozze il figlio primogenito del grande statista inglese Sir Winston Churchill, Randolph, membro della Camera dei Comuni, dal quale nel 1940 ebbe un figlio a cui fu dato il nome del celebre nonno Winston. La foto della giovane Pamela, con il neonato in grembo, scattata dal famoso fotografo Cecil Beaton, fece il giro del mondo e occup\u00f2 la prima pagina di Life.\nNel dopoguerra, dopo aver divorziato da Churchill, travolto dall'alcool e dai debiti, frequent\u00f2 il \"jet set\" internazionale dei tempi ed ebbe numerose relazioni sentimentali con alcuni dei personaggi dell'alta societ\u00e0. \nFra essi, si ricorda il lungo rapporto, iniziato nel 1948, con Gianni Agnelli; la relazione fu molto profonda ma si risolse nel 1952 quando, dopo una lite causata dal fatto che Pamela lo aveva sorpreso in compagnia di una giovane donna, Agnelli, guidando in Costa Azzurra di notte un'auto sportiva con la giovane al suo fianco, ebbe un pauroso incidente che gli caus\u00f2 una grave infermit\u00e0 alla gamba sinistra, gi\u00e0 fratturata in un incidente d'auto nel 1944. \nIn seguito Pamela ebbe altre storie d'amore con il principe ismailita Al\u00ec Khan, con il barone Elie de Rothschild, con l'armatore greco Stavros Niarchos. Nel 1960, a Hollywood, spos\u00f2 in seconde nozze il produttore cinematografico statunitense Leland Hayward, che mor\u00ec nel 1971.\nRimasta vedova, Pamela riprese a frequentare un suo antico amore, Averell Harriman, che spos\u00f2 in terze nozze nel 1971. Con questo matrimonio, Pamela si trasfer\u00ec definitivamente a Washington, D.C., dove fu coinvolta nelle attivit\u00e0 del Partito Democratico, soprattutto dopo la morte di Harrimann, avvenuta nel 1986.\nNel 1993 il Presidente Bill Clinton la nomin\u00f2 Ambasciatrice USA in Francia, ruolo che ricopr\u00ec fino al 1995.\nNel 1997 Pamela Harriman mor\u00ec presso l'American Hospital di Parigi (Neuilly-sur-Seine), dove fu trasportata per una emorragia cerebrale che la colse mentre nuotava nella piscine del celebre Hotel Ritz di Place Vend\u00f4me. Alla sua morte il Presidente Jacques Chirac fece insignire la sua bandiera diplomatica della Grande Croce della Legion d'Onore. La salma di Pamela fu riportata negli Stati Uniti per i funerali di Stato dall'Air Force One. \nLa sua vita fu riprodotta in un film documentario del 1998, in cui la sua parte fu interpretata dall'attrice Ann Margret."}
{"id": "1898409", "revid": "155136", "url": "https://it.wikipedia.org/wiki?curid=1898409", "title": "Ricompensa militare", "text": ""}
{"id": "1898410", "revid": "45785", "url": "https://it.wikipedia.org/wiki?curid=1898410", "title": "Pamela Digby", "text": ""}
{"id": "1898411", "revid": "287204", "url": "https://it.wikipedia.org/wiki?curid=1898411", "title": "Kadapa", "text": "Kadapa (Cuddapah nella vecchia grafia di epoca coloniale; telugu \u0c15\u0c21\u0c2a) \u00e8 una suddivisione dell'India, classificata come \"municipality\", di 125.725 abitanti, capoluogo del distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 28' 0 N e 78\u00b0 49' 0 E e ha un'altitudine di 137 .\nSociet\u00e0.\nEvoluzione demografica.\nAl censimento del 2001 la popolazione di Kadapa assommava a 125.725 persone, delle quali 63.165 maschi e 62.560 femmine. I bambini di et\u00e0 inferiore o uguale ai sei anni assommavano a 14.644, dei quali 7.475 maschi e 7.169 femmine. Infine, coloro che erano in grado di saper almeno leggere e scrivere erano 87.776, dei quali 48.004 maschi e 39.772 femmine."}
{"id": "1898412", "revid": "45785", "url": "https://it.wikipedia.org/wiki?curid=1898412", "title": "Pamela Churchill", "text": ""}
{"id": "1898421", "revid": "729019", "url": "https://it.wikipedia.org/wiki?curid=1898421", "title": "Stazione di Madignano", "text": "La stazione di Madignano \u00e8 una fermata a singolo binario situata sulla linea ferroviaria Treviglio-Cremona nel comune di Madignano. RFI la cataloga nella categoria \"bronze\".\nStoria.\nAll'atto della costruzione della linea ferrata fra Treviglio e Crema, fra i circa 50 comuni i cui territori sarebbero stati interessati dall'infrastruttura solo 4 si opposero e assunsero un atteggiamento ostico; fra questi Madignano, che aveva appena patito oneri pesanti per la costruzione di un oratorio (gi\u00e0 abbandonato nel 1856) e della strada per Castelleone.\nLa ferrovia giunse comunque a lambire il paese nel 1862 Nel territorio di Madignano venne attivato il casello n. 39, in corrispondenza del passaggio a livello della strada che congiunge Madignano con Izano.\nL'idea di una fermata ferroviaria nacque solo nel 1993 su proposta dell'amministrazione comunale che diede avvio agli studi di fattibilit\u00e0 e all'iter burocratico.\nIl dialogo con le Ferrovie dello Stato fu problematico e conflittuale ricevendo risposte controverse. Tra aperture ed incognite alla fine del 1995 le Ferrovie concedettero il permesso definitivo, l'opera pot\u00e9 essere avviata e venne conclusa in pochi mesi.\nL'inaugurazione ufficiale avvenne il 15 settembre 1996 alla presenza delle massime autorit\u00e0 comunali e provinciali e con l'impiego di una Locomotiva Gruppo 740 con tender e tre vetture d'epoca.\nUbicazione.\nRispetto all'abitato la fermata \u00e8 posta oltre la linea ferroviaria, che per un breve tratto corre parallela alla SP ex SS 415 \"Paullese\", in prossimit\u00e0 del sottopasso stradale e ferroviario di via Mulino, inaugurato nella primavera del 1992; la fermata affianca l'ex casello n. 39 che un tempo serviva la strada Madignano-Izano.\nStrutture ferroviarie.\nI servizi della fermata sono i minimi indispensabili: un unico binario di corsa, un marciapiede, due pensiline per l'attesa, una obliteratrice ed un monitor. Non \u00e8 possibile acquistare in loco i biglietti ferroviari, che possono essere acquistati online, presso la tabaccheria di piazza Portici o, negli orari di chiusura dell'esercizio, direttamente a bordo treno senza sovrapprezzo richiedendolo all'atto della salita al capotreno. Durante gli orari di apertura della tabaccheria \u00e8 sempre possibile acquistare il biglietto a bordo avvisando il capotreno all'atto della salita, ma in questo caso si dovr\u00e0 pagare un sovrapprezzo di 5 euro.\nServizi.\nLa stazione dispone di:"}
{"id": "1898422", "revid": "2175070", "url": "https://it.wikipedia.org/wiki?curid=1898422", "title": "Tyne Daly", "text": "Biografia.\nIl padre era l'attore James Daly e anche il fratello minore Timothy \u00e8 un attore. \u00c8 nota, in particolare, per i ruoli nelle serie televisive \"New York New York\" e \"Giudice Amy\". Ha partecipato alla serie televisiva \"Grey's Anatomy\", nel corso della quinta stagione, interpretando il ruolo della signora Shepherd, la madre di Derek. \u00c8 anche un'apprezzata interprete teatrale, sia musical che opere di prosa, e tra le sue apparizioni pi\u00f9 importanti si ricordano: \"\" (Broadway, 1989), \"Il gabbiano\" (Broadway, 1992), \"Agamennone\" (Malibu, 2008) e \"Master Class\" (Washington, New York, Londra, 2010-2012)\nRiconoscimenti.\nPer il suo contributo all'industria televisiva, Tyne Daly ha una stella sulla Hollywood Walk of Fame al 7065 di Hollywood Boulevard.\nDoppiatrici italiane.\nNelle versioni in italiano dei suoi lavori, Tyne Daly \u00e8 stata doppiata da:"}
{"id": "1898423", "revid": "363629", "url": "https://it.wikipedia.org/wiki?curid=1898423", "title": "Insufficienza valvolare", "text": "L'insufficienza valvolare \u00e8 una valvulopatia che consiste nell'incapacit\u00e0, da parte delle valvole cardiache, di fornire una continenza e di impedire il reflusso di sangue a monte delle valvole stesse.\nA seconda della valvola colpita, si possono distinguere:\nTali situazioni possono presentarsi singolarmente, oppure essere compresenti tra di loro o con situazioni di stenosi valvolare."}
{"id": "1898428", "revid": "113245588", "url": "https://it.wikipedia.org/wiki?curid=1898428", "title": "Don't Ever Change", "text": "Don't Ever Change \u00e8 un brano scritto da Gerry Goffin e Carole King. Insieme nella vita privata e professionale per pi\u00f9 di un decennio, i due sono autori di molti brani di successo interpretati da molti artisti.\nAnche i Crickets di Buddy Holly registrarono una versione del pezzo, pubblicata postuma nel 1962; il singolo raggiunse la quinta posizione in Gran Bretagna, ma non entr\u00f2 in classifica negli Stati Uniti. Brinsley Schwarz ha inclusa una \"cover\" sul suo album \"Please Don't Ever Change\" del 1973. Nello stesso anno venne pubblicata una versione di Bryan Ferry (sull'album \"These Follish Things\"), mentre nel 1982 fu realizzata la versione dei Mud (sul loro album \"Mud featuring Les Gray\").\nNon \u00e8 lo stesso brano interpretato dai The Kinks (dall'album \"Kinda Kinks\", 1965) e nemmeno quello dei The Jesus and the Mary Chain (dalla compilation \"Barbed Wire Kisses\", 1988).\nLa versione dei Beatles.\nVenne anche interpretato dai The Beatles in una puntata del programma radiofonico della BBC \"Pop Go The Beatles\": una versione \u00e8 rintracciabile sull'album \"Live at the BBC\", pubblicato nel 1994. Il nastro, registrato il 1\u00ba agosto 1964, venne prodotto da Ian Grant e trasmesso per la prima volta il 27 dello stesso mese. La loro versione \u00e8 un raro duetto vocale di Paul McCartney e George Harrison."}
{"id": "1898434", "revid": "124569996", "url": "https://it.wikipedia.org/wiki?curid=1898434", "title": "C\u00e1o Ru\u00ec", "text": " Come imperatore cinese (titolo allora conteso) fu conosciuto con il nome di imperatore Ming di Wei (). Il suo nome di cortesia era Yu\u00e1nzh\u00f2ng (\u5143\u4ef2).\nBiografia.\nInfanzia e inizio di carriera.\nAlla nascita di Cao Ru\u00ec (avvenuta nel 205), suo nonno C\u00e1o C\u0101o era il principale signore della guerra cinese, tale da avere reso l'imperatore Xian di Han niente pi\u00f9 che una figura cerimoniale senza potere effettivo. Cao Ru\u00ec era figlio di Cao Pi e Zhen Luo, precedente moglie di Yuan Xi, tanto che i detrattori della famiglia Cao mossero illazioni secondo cui Cao Ru\u00ec fosse il figlio biologico di Yuan Xi, anche se ci\u00f2 non \u00e8 mai stato confermato.\nDopo la morte di C\u00e1o C\u0101o, nel 220 Cao Pi costrinse l'imperatore Xian ad abdicare a suo favore, prendendo il controllo della Cina settentrionale e fondando il Regno Wei, mentre pi\u00f9 a sud si creavano i regni del Shu e di Wu. Tuttavia, Cao Ru\u00ec, pur essendo figlio primogenito di Cao Pi, non divenne subito erede al trono: suo padre, infatti, aveva costretto Zhen Luo a suicidarsi e aveva sposato la concubina Guo N\u00fcwang. Di conseguenza, Cao Ru\u00ec venne semplicemente nominato principe di Pingyuan nel 222. Durante il principato, spos\u00f2 dama Yu.\nC'\u00e8 una leggenda che vorrebbe spiegare la ragione mitica per cui Cao Ru\u00ec non fu nominato erede al trono. Si dice che, durante una caccia, Cao Pi e Cao Ru\u00ec incontrarono una cerva madre con un giovane cervo. Cao Pi scocc\u00f2 una freccia e uccise la madre, quindi ordin\u00f2 a suo figlio di colpire il giovane cervo. Si dice che, addolorato, Cao Ru\u00ec abbia risposto: \"Vostra Maest\u00e0 Imperiale ha gi\u00e0 ucciso la madre, e io non ho il cuore di uccidere anche il figlio\".\nNel 226, dopo che Cao Pi si fu gravemente ammalato, finalmente nomin\u00f2 Cao Ru\u00ec erede al trono e mor\u00ec poco dopo, lasciando al figlio il controllo del Regno Wei; all'epoca, egli aveva solo 21 anni.\nImperatore del Cao Wei.\nIl regno di Cao Ru\u00ec fu tra i pi\u00f9 contraddittori della storia cinese. Egli era capace e intelligente, ma non si applic\u00f2 mai del tutto n\u00e9 nel governo del Cao Wei, n\u00e9 nelle campagne militari che condusse. Fu capace tanto di grande compassione, quanto di crudelt\u00e0 inaudita. Nonostante l'opposizione di suo zio Cao Zhi, egli colp\u00ec duramente i principi posti al potere da Cao Pi, il che \u00e8 visto dagli storici tradizionali come la causa del declino del Cao Wei, specialmente visto che al loro posto nomin\u00f2 il reggente Sima Yi e alcuni suoi parenti, aprendo la strada per l'ascesa della dinastia Sima.\nCao Ru\u00ec si impegn\u00f2 per porre i giusti funzionari nei giusti uffici, affinch\u00e9 il suo impero fosse il pi\u00f9 efficiente possibile. Cerc\u00f2 continuamente il consiglio dei suoi funzionari migliori ed \u00e8 ricordato come un sovrano prudente, che tentava sempre di evitare i rischi maggiori. Fu inoltre un promotore della letteratura e delle arti.\nTuttavia, al contempo, il suo desiderio di costruire giganteschi palazzi e maestosi templi, nonch\u00e9 la sua sfrenata passione per le concubine, prosciugarono nel tempo le casse statali. Cao inizi\u00f2 sostituendo i vecchi palazzi ed i templi di Luoyang, fatti erigere da Dong Zhuo, con nuovi edifici mastodontici e maestosi, ma and\u00f2 oltre, promuovendo la costruzione di edifici del genere in tutto il Cao Wei. Nel 237, ordin\u00f2 lo spostamento a Luoyang delle statue costruite a Chang'an dall'imperatore Wu di Han, che richiese un inaudito costo in denaro e vite umane. Nello stesso anno, comp\u00ec un'azione mai compiuta (e mai ripetuta) nella storia cinese: fece costruire un tempio in suo onore ed ordin\u00f2 che non fosse mai distrutto in futuro (secondo la tradizione confuciana, con l'eccezione dei templi dedicati ai fondatori delle dinastie, i templi dei capifamiglia dovevano essere demoliti dopo sei generazioni). Inoltre, fece costruire statue di bronzo raffiguranti la sua immagine e le pose all'interno dei propri palazzi, circondandole di giardini composti da piante e animali rari.\nSempre nel 237, un decreto imperiale rese concubine dell'imperatore le donne pi\u00f9 belle del Cao Wei, anche se sposate. Si stima che Cao Ru\u00ec abbia avuto ben mille concubine.\nA differenza di suo padre (che aveva tentato di conquistare i due regni rivali), Cao Ru\u00ec prefer\u00ec trincerarsi nel Cao Wei, compiendo poche campagne militari.\nAttacchi dallo Shu Han.\nLa prima minaccia che Cao Ru\u00ec si trov\u00f2 ad affrontare furono gli attacchi da parte dello Shu Han, allora guidato dal reggente Zhuge Liang, che, dopo avere mantenuto una posizione pi\u00f9 neutrale durante il regno di Cao Pi, non esit\u00f2 ad attaccare una volta giunto al potere il nuovo imperatore. L'opinione dominante di allora, che lo Shu Han fosse debole e impreparato e che sarebbe stato naturalmente assorbito dal Cao Wei, fu smentita dalle operazioni militari di Zhuge Liang.\nSapendo che Zhuge mirava alla conquista di Chang'an, Cao Ru\u00ec adott\u00f2 sempre la tattica di spostare gran parte dell'esercito nella citt\u00e0, assegnando capaci generali alla difesa dei confini del Cao Wei. Questa tattica si rivel\u00f2 efficace, in quanto gli permise di controllare tanto il fronte quanto le zone centrali dell'impero. Grazie a questo, le campagne di Zhuge Liang si rivelarono perlopi\u00f9 inutili e, dopo la sua morte, avvenuta nel 234, il suo successore Jiang Wan prefer\u00ec abbandonare la conquista del Cao Wei.\nNonostante continue scaramucce di confine, fu grazie alla vittoria su Zhuge Liang che Cao Ru\u00ec non vide altre invasioni su larga scala da parte dello Shu Han per il resto del suo regno.\nScontri con il Regno Wu.\nDurante il regno di Cao Ru\u00ec, il Regno Wu tent\u00f2 continuamente di penetrare nei confini del Cao Wei, ma ancora una volta le capacit\u00e0 dell'imperatore riuscirono ad evitare che questa minaccia sfociasse in conseguenze disastrose per il suo impero. Egli riusc\u00ec pi\u00f9 volte a sconfiggere gli eserciti di Sun Quan senza abbisognare di rinforzi, e affid\u00f2 il controllo militare dei confini con il Regno Wu al suo capace stratega Man Chong, il quale riusc\u00ec a infliggere altre pesanti sconfitte al nemico.\nNel 228, il generale Zhou Fang del Regno Wu annunci\u00f2 al governatore meridionale Cao Xiu del Cao Wei che era pronto ad arrendersi a lui. Cao Ru\u00ec accolse entusiasticamente la notizia ed ordin\u00f2 al governatore di accogliere i disertori. Tuttavia, si trattava di una trappola e solo la prontezza del generale Jia Xui salv\u00f2 le poche forze rimaste di Cao Xiu (e la vita del governatore stesso) dalla distruzione totale.\nL'attacco principale del Regno Wu giunse nel 234, quando le sue armate invasero il Cao Wei approfittando delle Spedizioni Settentrionali di Zhuge Liang. Anche durante quest'invasione, Cao Ru\u00ec riusc\u00ec a coordinare tanto le forze che combattevano contro Zhuge Liang, quando quelle che contenevano l'invasione del Regno Wu, impedendo ad entrambi di conseguire vittorie significative fino a costringerli alla ritirata.\nCampagna contro il Liaodong.\nL'unica campagna militare offensiva degna di nota condotta da Cao Ru\u00ec fu quella contro il Liaodong (moderno Liaoning), sotto il controllo della famiglia Gongsun dal 190, quando se ne impadron\u00ec il signore della guerra Gongsun Du. Nel 228, Gongsun Yuan usurp\u00f2 Gonsun Gong e propose a Cao Ru\u00ec di divenire suo vassallo. Bench\u00e9 il generale Liu Ye avesse proposto di invadere il Liaodong finch\u00e9 ancora aveva divisioni interne, Cao Ru\u00ec accett\u00f2 e nomin\u00f2 Gongsun Yuan governatore della Commanderia del Liaodong.\nNel 232, infastidito dal fatto che il Liaodong intrattenesse relazioni autonome con il Regno Wu, cui vendeva cavalli da guerra, Cao Ru\u00ec ordin\u00f2 ai generali Tian Yu e Wang Xiong di invadere il Liaodong. L'invasione fu di poco successo, ma Tian Yu riusc\u00ec a distruggere una flotta carica di cavalli da guerra in rotta per il Regno Wu. A seguito di ci\u00f2, Gongsun Yuan rimase al servizio di Cao Ru\u00ec, anche se le relazioni fra i due deteriorarono drasticamente.\nL'anno successivo, temendo che il Cao Wei avrebbe nuovamente invaso il Liaodong per annetterlo, Gongsun Yuan invi\u00f2 ambascerie presso l'imperatore di Wu, Sun Quan, offrendogli il Liaodong. Sun fu entusiasta del fatto e nomin\u00f2 subito Gongsun principe di Yan, onorandolo inoltre con le nove dignit\u00e0. Tuttavia, sapendo che il Regno Wu sarebbe stato di scarso aiuto in caso di attacco del Cao Wei, Gongsun Yuan oper\u00f2 uno sfacciato voltafaccia e assassin\u00f2 gli ambasciatori di Sun Quan, catturando le sue truppe; in cambio, Cao Ru\u00ec lo nomin\u00f2 duca di Lelang.\nPur avendo premiato Gongsun Yuan, Cao Ru\u00ec non si fidava di lui, in quanto temeva che, come aveva tradito Sun Quan, avrebbe potuto tradire pure lui. Cos\u00ec, nel 237 progett\u00f2 nuovamente di invadere il Liaodong e affid\u00f2 al generale Guanqiu Jian, quindi invit\u00f2 Gongsun Yuan a Luoyang per una visita ufficiale. Intuendo il pericolo, egli rifiut\u00f2 e proclam\u00f2 l'indipendenza del Liaodong. Guanqiu invase la regione subito dopo, ma fu frenato da piogge torrenziali e costretto a ritirarsi. Covando vendetta, Gongsun Yuan si alle\u00f2 con i ribelli xianbei per attaccare il Cao Wei.\nNel 238, Cao Ru\u00ec affid\u00f2 a Sima Yi il compito di condurre la campagna. Gongsun chiese aiuto al Regno Wu, ma Sun Quan si rifiut\u00f2 di inviargli qualsiasi supporto effettivo. Sima Yi ebbe la stessa sfortuna di Guanqiu Jian, in quanto incontr\u00f2 pesanti piogge torrenziali, ma riusc\u00ec a proseguire e a stringere d'assedio la citt\u00e0 di Xiangping (moderna Liaoyang), capitale del Liaodong. Dopo quasi tre mesi di assedio, Xiangping cadde e Gongsun Yuan, in fuga, venne catturato dalle truppe di Sima Yi, il quale lo fece giustiziare.\nProblemi di successione.\nDopo essere stato incoronato imperatore, Cao abbandon\u00f2 sua moglie, la principessa Yu, e spos\u00f2 quella che sarebbe divenuta l'imperatrice Mao, una sua precedente concubina; egli la amava sinceramente e don\u00f2 a molti suoi parenti importanti cariche onorifiche (ma prive di potere reale). Nonostante il suo felice rapporto con lei, e la sua passione per le concubine, non riusc\u00ec ad avere figli che sopravvivessero all'adolescenza e, quindi, la successione traball\u00f2 pericolosamente. Cao fu quindi costretto ad adottare due figli, Cao Fang e Cao Xun, nominandoli entrambi principi nel 235.\nNel 237, Cao avvi\u00f2 un rapporto regolare con la consorte Guo, all'insaputa di sua moglie. Dopo un incontro amoroso con la consorte, l'imperatrice chiese al marito spiegazioni in merito. Cao si infuri\u00f2 a tal punto che fece giustiziare un gran numero di suoi funzionari accusati di avere divulgato la notizia e ordin\u00f2 alla sua stessa moglie di suicidarsi; tuttavia, ella fu sepolta con tutti gli onori imperiali e le cariche onorifiche dei suoi parenti non furono rimosse.\nNel 238, Cao si ammal\u00f2 gravemente. Lo stesso anno, spos\u00f2 quella che divenne l'imperatrice Guo per permetterle di regnare come imperatrice vedova dopo la sua morte. Inizialmente, medit\u00f2 di affidare la reggenza del suo successore Cao Fang a Xiahou Xian, Qin Lang e ai parenti Cao Shuang e Cao Zhao. Tuttavia, su consiglio di Liu Fang (rivale di Xiahou Xan e Cao Zhao), nomin\u00f2 reggenti Cao Shuang e Sima Yi. Il 22 gennaio, nomin\u00f2 Cao Fang (di appena otto anni) suo erede al trono e, poco pi\u00f9 tardi lo stesso giorno, mor\u00ec."}
{"id": "1898445", "revid": "2519", "url": "https://it.wikipedia.org/wiki?curid=1898445", "title": "Eunomia (politica)", "text": "Il termine Eunomia (dal greco \"\u00e8u\", buono, e \"n\u00f2mos\", legge e quindi traducibile con \"buon governo\") \u00e8 usato per indicare un sistema amministrativo, in cui gli enti pubblici sono rispettosi dei tempi di pubblicazione dei bilanci e consentono l'applicazione dei principi della trasparenza e del controllo da parte dei cittadini.\nStoria del termine.\nIl legislatore ateniese Solone utilizz\u00f2 per la prima volta il termine nel suo \"Discorso sul buon governo\", tenuto ad Atene nel 594 a.C. Nella politica soloniana, il termine indica il buon ordinamento che avrebbe consentito alla comunit\u00e0 della polis di vivere in pace e stabilit\u00e0, evitando le guerre civili causate dall'ingiustizia e dall'abuso di potere, soprattutto da parte degli aristocratici. Solone scrisse anche un'opera chiamata \"Eunomia\", in cui narrava gli esiti sulla popolazione del buongoverno e del malgoverno."}
{"id": "1898452", "revid": "122227474", "url": "https://it.wikipedia.org/wiki?curid=1898452", "title": "Martin Van Den Bossche", "text": "Professionista dal 1963 al 1974, conta cinque successi da professionista.\nCarriera.\nPassista-scalatore di ottimo livello, fu per alcuni anni della carriera uno dei gregari del \"cannibale\" Eddy Merckx. Ottenne diversi successi, fra cui il Giro del Lazio nel 1972 (di cui fu il primo vincitore non italiano) e una tappa alla Setmana Catalana del 1969.\nLa sua stagione pi\u00f9 importante fu il 1970, anno in cui concluse al terzo posto il Giro d'Italia, conquistando anche la classifica del Gran Premi della Montagna, e al quarto il Tour de France. Fu terzo alla Liegi-Bastogne-Liegi 1965, mentre al Giro di Lombardia fu quinto nel 1968 e quarto l'anno seguente."}
{"id": "1898457", "revid": "6923", "url": "https://it.wikipedia.org/wiki?curid=1898457", "title": "Svenska schackdatorf\u00f6reningen", "text": "La Svenska schackdatorf\u00f6reningen (SSDF) \u00e8 un'associazione svedese dedita ai software scacchistici. Associazione di natura non commerciale, tra le sue attivit\u00e0 la SSDF testa software o computer integrati per il gioco degli scacchi, redigendo una classifica. Il rating SSDF \u00e8 una delle prime e storicamente pi\u00f9 significative rilevazioni statistiche della forza di gioco dei motori scacchistici, perch\u00e9 comprende i risultati di migliaia di partite giocate su hardware standard e con tempo regolamentato. Non riporta solo i rating, ma anche barre di errore, percentuale di vittorie, mosse registrate delle partite giocate.\nA met\u00e0 anni duemila la lista \u00e8 stata oggetto di critica in quanto i computer usati erano piuttosto lenti e datati rispetto all'evoluzione dell'hardware commerciale (256 MB RAM, processore singolo Athlon 1.2\u00a0GHz), il che limitava le prestazioni dei motori in termini di forza assoluta. Nel 2008 la SSDF \u00e8 passata ad una piattaforma di test rinnovata, con processore Intel Core 2 Quad 6600 2.4\u00a0GHz, 2 GB di RAM e sistema operativo a 64 bit. Nello stesso anno, il rating massimo ha subito una improvvisa impennata, passando da 2935 a 3238. Nel 2017 l'hardware \u00e8 stato rinnovato, con processore AMD Ryzen 7 1800X 8-Core 3.6 GHz, 16 GB di RAM, sistema operativo a 64 bit, e tablebase Syzygy a 6 pezzi installate su SSD.\nIl rating SSDF si evolve indipendentemente e non \u00e8 comparabile direttamente con altre classifiche, come l'Elo FIDE o altre classifiche di motori."}
{"id": "1898461", "revid": "73843", "url": "https://it.wikipedia.org/wiki?curid=1898461", "title": "Unit\u00e0 militare aerea", "text": "Le unit\u00e0 militari aeree hanno una storia relativamente recente, visto che la loro origine \u00e8 legata alla nascita dell'aeroplano e quindi all'inizio del Novecento. In effetti, in precedenza vi sono stati vari utilizzi di aerostati frenati, usati come osservatori volanti per dirigere il tiro dell'artiglieria e osservare la disposizione tattica degli schieramenti sul campo di battaglia, ma erano al massimo visti come una dipendenza dell'artiglieria o dello stato maggiore piuttosto che unit\u00e0 organiche.\nI pionieri.\nGli aerostati sul campo di battaglia.\nIl primo impiego di un mezzo di osservazione aerea avvenne da parte delle forze francesi nella battaglia di Fleurus. Si trattava di una mongolfiera.\nL'impiego dei palloni da osservazioni divenne significativo solo a partire dalla guerra di secessione americana, in cui fecero la loro comparsa l'Union Army Balloon Corps e l'omologo Servizio aereo confederato.\nPrima che si diffondesse l'uso come mezzo da osservazione, il pallone aerostatico vedeva gi\u00e0 la nascita del suo impiego come strumento offensivo, come pallone bomba. A sperimentarlo furono le forze Impero austriaco contro la Repubblica di San Marco nel 1849. Si trattava di palloni di carta ad aria calda, provvisti di cariche a tempo. Il danno fu pi\u00f9 psicologico che reale.\nLa nascita dell'aereo e le prime squadriglie sperimentali.\nI fratelli Wright (pur non essendo militari), creatori del primo aeroplano, il \"Flyer I\", videro le loro ricerche finanziate dal War Department (il ministero della guerra statunitense). Questo avvenne per\u00f2 solo alcuni anni dopo il primo volo del 17 dicembre 1903, in quanto i fratelli Wright furono molto attenti a tutelarsi con brevetti e battaglie legali, tanto da bloccare nei fatti lo sviluppo di velivoli statunitensi; infine gli Stati Uniti entrarono nella prima guerra mondiale con macchine di produzione francese, nonostante vari voli di prova avessero consolidato la fama dei fratelli Wright come costruttori. Il primo reparto di aviazione statunitense (una compagnia provvisoria) fu comunque istituito, nell'ambito della Maneuver Division operante in contrapposizione alla Rivoluzione messicana, il 5 aprile 1911.\nLe squadriglie aeree nacquero come un'estensione dell'arma di cavalleria o genio o di artiglieria, da cui il nome dei reparti.\nLa guerra italo-turca, il primo uso congiunto di aerei, dirigibili ed aerostati.\nDurante la guerra italo-turca, il Regio Esercito effettu\u00f2 il primo impiego operativo di forze aeree, non solo aerostati, ma anche dirigibili ed aerei. I palloni da osservazione erano gi\u00e0 stati utilizzati nel 1888, per l'osservazione del tiro dell'artiglieria nella campagna di Eritrea, primo impiego operativo da parte del Regio Esercito.\nIl primo volo bellico di un aereo, guidato dal comandante Carlo Maria Piazza avvenne il 23 ottobre 1911, mentre la prima azione di bombardamento venne effettuata da Giulio Gavotti il 1\u00ba novembre dello stesso anno durante la guerra di Libia. Sempre durante questa guerra si registr\u00f2 il primo pilota militare morto in azione, il sottotenente Manzini, che il 25 agosto precipit\u00f2 in mare davanti a Tripoli con il suo aereo.\nNella guerra italo-turca l'Italia utilizz\u00f2 tre dirigibili, due a Tripoli ed uno a Bengasi, per missioni di ricognizione e bombardamento, per un totale di 136 missioni con il lancio di 360 bombe. In effetti, mentre le missioni di bombardamento avevano un effetto per lo pi\u00f9 psicologico, i risultati della ricognizione erano reali ed immediati, rispetto a quanto si poteva ottenere da unit\u00e0 a terra distaccate allo scopo.\nLa prima guerra mondiale.\nAll'inizio della prima guerra mondiale l'aviazione aveva un impiego unicamente per le missioni di ricognizione, ed i piloti viaggiavano praticamente disarmati. Nel corso della guerra di Libia si era gi\u00e0 visto che il fuoco delle truppe a terra poteva rappresentare un pericolo per gli aerei, quindi inizialmente non furono effettuate missioni di attacco. Questa situazione non dur\u00f2 a lungo, in quanto ben presto gli aerei furono forniti di dispositivi atti allo sgancio di bombe (per l'attacco al suolo) da quote tali da non poter essere impensieriti dalla fucileria nemica e di mitragliatrici montate in modo tale da poter impegnare veicoli similari nemici (per le operazioni di intercettazione). In questo modo l'arma aerea nel corso della guerra svilupp\u00f2 le principali specialit\u00e0 di impiego degli aerei, ed alla fine erano presenti (pi\u00f9 o meno fornite, ma comunque sempre ben distinte le une dalle altre) le seguenti specialit\u00e0\nPer rendersi conto del peso delle varie componenti nelle forze aeree pu\u00f2 essere utile l'indicazione delle composizione delle forze aeree italiane e austroungariche alla vigilia della battaglia del Piave (giugno 1918). Erano presenti per gli austroungarici circa 530 aerei, il 40% da ricognizione tattica, meno del 20% da ricognizione strategica, meno del 30% da caccia e 72 da bombardamento. Sul fronte dell\u2032\"VIII armata\" e della \"III armata\" italiane erano presenti 434 aerei, il 40% da ricognizione, circa 150 da caccia e 44 da bombardamento. Gli aerei italiani erano distribuiti con 18-19 squadriglie da ricognizione e 8 squadriglie da caccia a disposizione dei comandi delle due armate, 12 velivoli da ricognizione strategica (squadriglia \"Serenissima\"), 4 squadriglie da caccia e tutti gli aerei da bombardamento a disposizione del Comando Superiore Aeronautica (organo del Comando Supremo).\nDato questo sviluppo dell'impiego gi\u00e0 prima della fine della guerra la Gran Bretagna aveva costituito le sue unit\u00e0 aeree in un'arma separata (la RAF), seguita nel tempo dalle altre nazioni. Gli Stati Uniti furono fra le ultime nazioni a creare una propria arma aerea, dato che l'USAF fu costituita solo nel 1947; in questo periodo, il servizio aereo dell'esercito era l'Aviation Section, U.S. Signal Corps.\nIl primo impiego strategico dell'aviazione.\nLa prima guerra mondiale vide nascere anche l'impiego dell'aereo per il bombardamento strategico. Le prime azioni furono condotte da italiani, tedeschi, britannici e francesi (con appoggio italiano).\nI tedeschi con i loro dirigibili Zeppelin e i bombardieri Gotha G.IV (Operazione T\u00fcrkenkreuz - I raid dei Gotha) bombardarono Londra diverse volte con effetti pi\u00f9 psicologici che reali, i britannici con i loro Handley Page Type O bombardarono stazioni ferroviarie ed impianti a qualche centinaio di chilometri dal fronte cos\u00ec come la base della Hochseeflotte a Kiel, costringendo anche a distrarre aerei ed artiglieria dalla prima linea.\nL'Italia impieg\u00f2 i trimotori Caproni Ca.33 con azioni contro il porto di Pola, e gli stessi aerei furono impiegati sul fronte francese, arrivando anche a bombardare Friedrichshafen, sul lago di Costanza.\nLa nascita dei primi corpi specialistici.\nTra i primi, i Royal Flying Corps britannici che insieme al Royal Naval Air Service (RNAS), il 1\u00ba aprile 1918 diedero origine alla Royal Air Force. L'insieme di unit\u00e0 assegnate al servizio con la Royal Navy, denominato \"Fleet Air Arm\", nel 1937 ritorn\u00f2 sotto la giurisdizione dell'Ammiragliato britannico come \"Naval Air Branch\", fino al 1952 quando ha riassunto il suo nome originario.\nEsperimenti sull'uso degli aerei imbarcati.\nI britannici gi\u00e0 durante la prima guerra mondiale utilizzarono le portaerei come armi offensive, attraverso l'uso degli aerei imbarcati; il primo attacco compiuto da aerei lanciati da una portaerei fu il raid di Tondern, in cui nove biplani Sopwith Camel decollati in due ondate dalla portaerei Furious distrussero due hangar, uno dei quali con due dirigibili Zeppelin. Uno dei piloti mor\u00ec, mentre gli altri cercarono di tornare alla portaerei, nei pressi della quale alcuni ammararono per poi essere recuperati dalle unit\u00e0 di scorta; infatti non esisteva la possibilit\u00e0 di atterraggio notturno sulle portaerei.\nDirigibili ed aerostati.\nLa prima guerra mondiale vide un ampio uso di palloni di osservazioni su tutti i fronti, sia terrestri che marittimi. Significativo fu anche l'impiego dei dirigibili. Il pi\u00f9 massiccio utilizzatore fu l'Impero britannico che utilizz\u00f2 non meno di 211 dirigibili per pattugliamento marittimo e l'Impero tedesco, con circa 100 dirigibili.\nI britannici utilizzarono dirigibili flosci, e sperimentarono alcune unit\u00e0 rigide, mentre i tedeschi impiegarono principalmente i rigidi Zeppelin, ed in minor numero gli Sch\u00fctte-Lanz, rigidi, ed i Parseval, per compiti di ricognizione e bombardamento strategico.\nAnche Italia e Francia impiegarono nel conflitto decine di dirigibili, ed il loro sviluppo continu\u00f2 durante tutto il conflitto, mentre gli Stati Uniti d'America volarono assieme alle unit\u00e0 britanniche e francesi. L'Impero russo che all'inizio del conflitto disponeva di una decina di unit\u00e0, utilizz\u00f2 dirigibili durante la guerra, ma in modo piuttosto limitato. L'unica delle grande potenze a non impiegare dirigibili durante la guerra fu l'Impero austro-ungarico che aveva cessato ogni operazione con i dirigibili militari, dopo l'incidente del K\u00f6rting M.III il 20 giugno 1914. Il dirigibile sub\u00ec una collisione in volo con un biplano Farman HF.20, che stava effettuando un passaggio ravvicinato.\nLa prima guerra mondiale vide l'uso del dirigibile per il bombardamento strategico da parte della Kaiserliche Marine (Marina da guerra tedesca) us\u00f2 pi\u00f9 volte i dirigibili per bombardare l'Inghilterra, inizialmente utilizzando anche dirigibili dell'esercito. Nei primi mesi di guerra il ministro della Marina von Tirpitz era contrario all'uso del dirigibile per il bombardamento sul suolo inglese, ritenendo che i vantaggi militari non avrebbero compensato l'indignazione mondiale per le eventuali vittime civili. Tuttavia, dopo una serie di insistenze del responsabile dei reparti di dirigibili (Comandante Strasser) ed un preciso ordine del Kaiser, diede il suo consenso, ed il 19 gennaio 1915 tre dirigibili partirono dal suolo tedesco per una missione contro il suolo britannico, uno dei tre (LZ.6) abbandon\u00f2 la missione per guasti meccanici, ma gli altri due (LZ.3 e LZ.4) attaccarono la citt\u00e0 di Yarmouth (nell'isola di Wight). Intanto l'esercito usava i suoi dirigibili sul territorio francese, bombardando, il 20 marzo, Parigi, che, sorpresa con le luci cittadine ancora accese, sub\u00ec pesanti danni. Il primo dirigibile fu abbattuto sul Belgio il 6 giugno, era il dirigibile L.37, sorpreso in fase di discesa ed attaccato dall'alto con bombe. Il 10 agosto 5 dirigibili decollarono con obiettivo Londra, ma non riuscirono a raggiungere l'obiettivo ed uno fu costretto ad ammarare presso Dover. Intanto la marina tedesca metteva a punto un sistema di autolocalizzazione dei dirigibili mediante triangolazione radio. Il 2 settembre 1916, in occasione di un attacco massiccio al suolo inglese, condotto con 12 dirigibili della marina e 4 dell'esercito, veniva abbattuto il primo dirigibile tedesco (SL.11) sul suolo britannico, nel corso di quell'anno la caccia notturna britannica acquis\u00ec con sempre maggiore sicurezza la superiorit\u00e0 aerea sui mezzi tedeschi. Nel 1917, constatando la persistente mancanza di risultati, il reparto dirigibili dell'esercito fu sciolto, mentre la marina continu\u00f2 i suoi sforzi contro il territorio inglese. Il 5 agosto 1918 moriva Strasser, abbattuto con l'LZ.70. L'ultima missione, conclusasi con l'abbattimento del dirigibile LZ.53, sul suolo inglese, fu effettuata l'11 agosto 1918. In totale i 50 dirigibili dell'esercito effettuarono, su tutti i fronti, 111 missioni, con il lancio di 164 t di bombe (60\u00a0t sulla Russia, 44\u00a0t sulla Francia e 37\u00a0t sull'Inghilterra), senza tuttavia che fossero ottenuti risultati militarmente rilevanti. Non sono noti i dati relativi ai 70 dirigibili della Marina. I risultati psicologici, almeno all'inizio della guerra furono notevoli, tanto che fino al 1916 il Regno Unito prosegu\u00ec nello sviluppo di velivoli destinati unicamente all'intercettazione dei dirigibili, come il Pemberton-Billing P.B.31 Night Hawk. Inoltre il Regno Unito continu\u00f2 nello sviluppo di progetti di dirigibili rigidi, ispirati agli zeppelin, fino alla fine della prima guerra mondiale, con l'obbiettivo di usarli come ricognitori d'altura.\nLa Kaiserliche Marine prov\u00f2 anche ad impiegare un dirigibile per una missione di rifornimento strategico a lungo raggio: da Jambol, in Bulgaria, per rifornire le truppe del generale von Lettow-Vorbeck, in Africa Orientale Tedesca, l'odierna Tanzania. La missione, con un dirigibile appositamente allestito, l'LZ 104 (l59), soprannominato \"Afrikaschiff\", era di sola andata, lo stesso dirigibile sarebbe stato cannibalizzato per i rifornimenti. Venne annullata poco prima del completamento, ritenendo che le forze di von Lettow-Vorbeck fossero gi\u00e0 state sconfitte. Lo Zeppelin vol\u00f2 per 6757\u00a0km in 95 ore.\nL'impiego di aerostati per osservare il tiro prosegu\u00ec nel corso della prima guerra mondiale, le sezioni mobilitate nel 1915 furono 6, arrivando a 13 nel 1916. Nel 1917 fu costituita a Venezia una \"Sezione Aerostatica Speciale\", dipendente dall\"'11\u00aa Sezione da fortezza\", destinata a creare sbarramenti contro le incursioni aeree nemiche. Nel marzo 1918 erano disponibili ben 35 sezioni. Dopo la battaglia di Vittorio Veneto le sezioni furono congedate e la specialit\u00e0 scomparve dal Regio Esercito.\nA parte l'utilizzo per l'osservazione, durante la prima guerra mondiale inizi\u00f2 l'impiego di palloni frenati per l'interdizione aerea, ovvero impedire l'attacco a bassa quota di aerei nemici.\nL'evoluzione nel periodo tra le due guerre.\nLa teorizzazione della potenza aerea.\nFu un italiano, il generale Giulio Douhet, a teorizzare l'impiego dell'aviazione come arma strategica. I suoi studi vennero seguiti con attenzione all'estero, mentre in Italia incontr\u00f2 vari problemi, che gli costarono tra l'altro un anno di carcere militare durante la prima guerra mondiale per le sue critiche rivolte agli alti comandi per la loro incompetenza; al termine della pena gli venne dato un ruolo nel sistema degli approvvigionamenti di materiale bellico che lasci\u00f2 polemicamente a causa dei suoi attriti con alcuni industriali.\nNel 1921 pubblic\u00f2 \"Il dominio dell'aria\", il suo libro pi\u00f9 noto, che ebbe molta fortuna all'estero. Tale saggio fu oggetto di attento studio, particolarmente da parte dei fautori della nascente specialit\u00e0 dell'aeronautica militare come l'americano Billy Mitchell. Le forze armate britanniche invece non prestarono apparentemente attenzione al libro e gli autori inglesi ritengono sia stato Hugh Trenchard, il padre della Royal Air Force il primo teorico del bombardamento strategico, poi di fatto attuato durante la seconda guerra mondiale, sotto le direttive di\"Sir\" Arthur Harris.\n\u00c8 da segnalare che le teorie di Douhet trovarono, fra le due guerre, un certo seguito anche nell'Unione Sovietica.\nLe teorie di Douhet prevedevano l'aeronautica come l'\"arma assoluta\", che, da sola, avrebbe garantito il controllo totale del campo di battaglia. L'arma base per l'applicazione delle teorie di Douhet era il bombardiere strategico che, con il carico di bombe ed il suo armamento di lancio, avrebbe avuto l'unica missione di penetrare in territorio nemico e disarticolare il dispositivo sia militare sia civile della nazione. Il bombardiere strategico, nella concezione di Douhet, non aveva bisogno di unit\u00e0 di supporto, in quanto il suo armamento di lancio l'avrebbe garantito contro attacchi da altri aerei e la quota operativa l'avrebbe protetto da qualsiasi reazione terrestre.\nContrapposte alle teorie di Douhet, sostenute in Italia dal generale Mecozzi, erano le teorie di impiego dell'aeronautica che la vedevano principalmente come supporto tattico delle unit\u00e0 terrestri. L'applicazione di questa teoria era affidata a velivoli indicati come \"assaltatori\", corrispondenti ai cacciabombardiere e aerei da attacco al suolo attuali. Le teorie di Mecozzi erano orientate ad eliminare completamente il bombardamento strategico, per le \"perdite collaterali\", inevitabili in quello che sarebbe stato il bombardamento sul dispositivo civile del nemico. Coerentemente con le sue teorie Mecozzi nel 1965 rigett\u00f2 il concetto della deterrenza nucleare, in quanto lo riteneva disumano.\nNegli anni precedenti la seconda guerra mondiale le teorie di Mecozzi furono scarsamente considerate nell'ambito della Regia Aeronautica che, pur appoggiando le teorie di Douhet, non si volle fornire dei mezzi per attuarle, dato che il miglior bombardiere disponibile all'inizio della guerra era il S.M.79 Sparviero, realizzato in struttura mista ancora legata a legno e tela come materiale di costruzione, e comunque non progettato per quello specifico ruolo. Il quadrimotore P.108, unico vero bombardiere strategico a disposizione della Regia, fece la sua comparsa troppo tardi oltre che viziato da svariati problemi di messa a punto, mai risolti completamente anche a causa delle limitate risorse tecnologiche in cui versava l'Italia all'inizio degli anni quaranta. Questi fattori ne limitarono la quantit\u00e0 di esemplari prodotti, troppo esigua per attuare le teorie di Douhet. Ancora pi\u00f9 drammatico fu il fatto che, coerentemente con l'impostazione teorica dell'impiego dell'aviazione, la Regia Aeronautica entr\u00f2 in guerra con 25 stormi da bombardamento, ma una sola brigata d'assalto (la V, su 5\u00ba e 50\u00ba stormo) su Breda Ba.65, aerei prossimi alla radiazione, e completamente priva di aerosiluranti, nonostante l'Italia fosse una delle nazioni precursori nell'uso di questo mezzo bellico.\nLe prime forze aeree autonome.\nNel periodo tra il 1920 ed il 1939 si verificarono delle consistenti evoluzioni sia nel mezzo aereo che nella organizzazione militare. Per esempio, la Regia Aeronautica dell'Italia fascista effettu\u00f2 una serie di trasvolate, promosse da Italo Balbo, che esaltavano lo spirito di squadra e i voli in formazione con gli idrovolanti S.55. In Italia la costituzione della Regia Aeronautica assunse anche un significato politico, in quanto si trattava di una forza armata nuova e totalmente indipendente da Esercito e Marina, monarchici per tradizione, che doveva incarnare l'idea di futurismo come valore del fascismo. Pertanto la Regia Aeronautica persegu\u00ec a volte politiche di contrasto con le altre forze armate, anche in periodo di guerra, ed uno degli effetti dell'approccio fascista alla gestione dell'Aeronautica fu la legge che impediva alla Marina di possedere una sua aviazione, legge superata solo pochi anni addietro e che ha ostacolato a lungo il formarsi di un'Aviazione Navale Italiana.\nIn molti paesi l'aeronautica non esisteva come forza armata indipendente, ma l'esercito e la marina avevano i loro servizi aerei. Le unit\u00e0 cominciano ad essere organizzate in gruppi (nome analogo ai gruppi squadroni di cavalleria, equivalenti ai battaglioni) che riuniscono pi\u00f9 squadriglie e stormi, che riuniscono pi\u00f9 gruppi, equivalenti ai reggimenti. Oltre il reggimento troviamo la brigata aerea e la divisione aerea. La Luftwaffe organizza le sue divisioni in \"Luftflotte\" (flotta aerea), mentre gli statunitensi creeranno le Air Force. Anche negli Stati Uniti, comunque, l'US Army mantenne fin quando possibile il controllo dei bombardieri strategici, appartenenti all'Army Air Corps. Non tutti i paesi scelgono queste denominazioni; per esempio l'aviazione sovietica si organizza sulla base di reggimenti e brigate aeree.\nCaccia e appoggio tattico.\nVennero creati specifici modelli per l'appoggio tattico, sfruttando l'impostazione teorica di Mecozzi e dei suoi omologhi stranieri, differenziati dagli aerei da caccia. Mentre i caccia erano contraddistinti da elevate velocit\u00e0 e armi a tiro rapido e di calibro sempre pi\u00f9 elevato, gli aerei da appoggio tattico venivano dotati di blindature e perdevano efficienza aerodinamica in favore della capacit\u00e0 di carico di bombe. Tuttavia, considerando che dovevano operare a bassa quota e non alle quote dei bombardieri strategici, era richiesto agli aerei di appoggio tattico di conservare una certa manovrabilit\u00e0, dato che erano soggetti al tiro delle armi contraeree leggere. Un esempio era lo Junkers Ju 87 \"Stuka\" che, come strumento di guerra psicologica era dotato di una particolare sirena, la \"tromba di Gerico\", che si azionava automaticamente durante il tuffo per terrorizzare gli eventuali serventi della contraerea.\nRicognizione.\nMentre ai primordi la ricognizione era affidata ad aerei senza equipaggiamento particolare, che avessero magari come dote peculiare la velocit\u00e0, con l'andare del tempo l'evoluzione della tecnica della fotografia rese possibile dotare i mezzi aerei di fotocamere disposte in modo particolare nella fusoliera, e comandate dal pilota o da uno specialista di bordo, e di una larghissima autonomia che permettesse missioni in profondit\u00e0 nel territorio nemico; l'alternativa pi\u00f9 semplice era di far s\u00ec che un membro dell'equipaggio fosse dotato di macchina fotografica e della necessaria competenza tecnica. A seconda degli obiettivi da acquisire si parlava di ricognizione strategica o di ricognizione tattica. Per l'Italia il 28 marzo 1923 con regio decreto n. 623 veniva costituita la Regia Aeronautica, che tra le sue specialit\u00e0 annoverava la ricognizione, con il 1\u00ba Stormo Aeroplani da Ricognizione che ne formava la pedina operativa. \nL'ala rotante.\nL'interesse delle diverse forze armate per l'ala rotante nacque a met\u00e0 degli anni venti con il successo dei primi autogiri, valutati inizialmente per compiti di osservazione e direzione di tiro per l'artiglieria.\nI primi esperimenti dell'impiego di elicotteri risalgono al 1930 quando Corradino D'Ascanio riusc\u00ec a far sollevare da terra, anche se inizialmente per pochi secondi, una macchina con pale controrotanti, un prototipo chiamato \"D'AT3\" e commissionato dal Ministero dell'Aeronautica, pilotato dal maggiore pilota collaudatore Marinello Nelli; questo prototipo conquist\u00f2 nell'ottobre del 1930 tre primati di altezza, distanza e durata in volo che rimarranno imbattuti per alcuni anni, ma non ebbe commesse di produzione. Il primo elicottero pronto per la produzione di serie pare sia stato il tedesco Focke-Wulf Fw 61, nel 1936, ma ovviamente, nessuno di questi modelli faceva parte di unit\u00e0 militari operative.\nDirigibili ed aerostati.\nAl termine della prima guerra mondiale continu\u00f2 lo sviluppo del dirigibile tra i paesi che li avevano impiegati nella prima guerra mondiale, con la sola esclusione della Germania per i termini del trattato di Versailles.\nLa crescente superiorit\u00e0 dell'aereo comunque limitava lo sviluppo del dirigibile al ruolo della ricognizione a lungo raggio, specialmente marittima, e lo sviluppo prosegu\u00ec in modo diverso da nazione a nazione, anche tenendo conto di come si erano sviluppate le industrie nazionali.\nL'interesse a livello globale inizi\u00f2 a scemare intorno alla seconda met\u00e0 degli anni'20, ma fu in questi anni che vennero sperimentate le soluzioni pi\u00f9 innovative da parte della marina statunitense, che realizz\u00f2 due giganteschi rigidi dotati di una piccola squadriglia di biplani imbarcati: le \"portaerei volanti\" \"Akron\" e \"Macon\". La perdita di entrambe le unit\u00e0 (nel 1933 e 1935 rispettivamente), fece cessare lo sviluppo delle aeronavi rigide, e l'US Navy si concentr\u00f2 solo sui \"blimp\" della Goodyear.\nNegli anni trenta le diverse forze armate iniziarono a dismettere le operazioni con i soli dirigibili, sia per l'obsolescenza delle vecchie unit\u00e0, sia per la mancanza di nuovi investimenti, visto il crescente raggio d'azione degli aerei. Nel 1932 cessarono le operazioni delle aviazioni di marina argentine e giapponese. Nel 1936 quelle dell'aviazione di marina francese.\nAlla vigilia della seconda guerra mondiale solo Stati ed Unione Sovietica disponevano di unit\u00e0 di dirigibili, e di queste solo la US Navy, era attrezzata per il pattugliamento e la scorta convogli.\nPer quanto riguarda i palloni frenati, lo sviluppo si arrest\u00f2 con la prima guerra mondiale, rimanendo solo l'impiego come palloni da sbarramento. La struttura dei palloni, rimaneva comunque quella dei migliori \"drachen\" in uso alla fine della prima guerra mondiale.\nLa seconda guerra mondiale.\nGli Stati Uniti riorganizzano il loro servizio aereo come United States Army Air Force. L'Armata Rossa ha la propria aviazione tattica, che poi diventer\u00e0 la Sovetskie Voenno-vozdu\u0161nye sily, peraltro in condizioni precarie e con velivoli obsoleti, ma manca di un'aviazione strategica. Solo gli inglesi, con i loro bombardieri Vickers Wellington, hanno uno strumento strategico moderatamente efficace e una struttura unitaria di comando, il Bomber Command della RAF.\nBombardamenti strategici.\nI tedeschi per primi utilizzarono incursioni di massa contro citt\u00e0 pi\u00f9 o meno difese, a cominciare da Varsavia durante l'attacco alla Polonia del 1939. Successivamente al bombardamento di Berlino effettuato dalla RAF, i tedeschi iniziarono i bombardamenti alle citt\u00e0 britanniche, ed in particolare Londra e Coventry. Questo spostamento di risorse su obiettivi diversi da quelli iniziali (le stazioni radar sulla costa meridionale dell'Inghilterra) nella fase preparatoria di quella che doveva essere l'operazione Seelowe, l'invasione dell'Inghilterra, port\u00f2 al fallimento della Battaglia d'Inghilterra e quindi al rinvio \"sine die\" dell'invasione. Inoltre il grosso limite dell'aviazione del Reich fu quello di non disporre, per scelta, di bombardieri pesanti, affidando i compiti strategici a bombardieri medi come lo Heinkel He-111 e il Dornier Do-17, confidando in una rapida risoluzione della guerra; in realt\u00e0 la Germania nazista non disporr\u00e0 mai di bombardieri strategici, ed il solo quadrimotore a lungo raggio, il Focke-Wulf Fw 200 \"Condor\", verr\u00e0 impiegato nel ruolo di ricognizione ed antinave sull'Atlantico contro i convogli alleati, tanto da meritarsi il nome di \"flagello dell'Atlantico\".\nL'uso delle forze aeree per prolungate ed organizzate offensive aeree comport\u00f2 la creazione del Bomber Command della RAF britannica e dello United States Strategic Air Forces statunitense (dipendente dall'USAAF), che prima si divider\u00e0 in due comandi separati, per l'Europa e il Pacifico, e poi diventer\u00e0 lo Strategic Air Command con la creazione dell'USAF come forza armata indipendente, non pi\u00f9 una branca dell'US Army come l'USAAF. Questi comandi gestirono la guerra aerea contro il potenziale produttivo bellico dell'Asse, anche attaccando obiettivi civili allo scopo di fiaccare il morale della popolazione e la sua capacit\u00e0 produttiva a supporto delle forze armate. In questa fase si inserisce il bombardamento di Dresda da parte dei britannici nel 1945.\nL'aerosilurante.\nNel corso della seconda guerra mondiale si svilupp\u00f2 una nuova specializzazione dell'aeronautica, l'aerosiluramento, questa branca prevedeva che un siluro, trasportato da un aereo, fosse sganciato da bassa quota (generalmente poche decine di metri) contro il naviglio nemico. Per questa specialit\u00e0 furono messi a punto aerei particolari (aerosiluranti). Questa specialit\u00e0 fu sviluppata particolarmente da Gran Bretagna, Giappone e Italia, mentre USA e Germania preferirono affidarsi ad aerei da bombardamento (in particolare la Germania utilizz\u00f2 aerei da bombardamento che lanciavano bombe teleguidate).\nI maggiori successi di questa nuova specialit\u00e0 furono l'affondamento delle navi da battaglia italiane a Taranto, il siluramento della Bismarck e l'azione giapponese contro Pearl Harbor.\nAnche gli aerosiluranti italiani colsero svariati successi, anche se questi non influirono in alcun modo sulle sorti del conflitto. Il Savoia-Marchetti S.M.79 Sparviero (detto \"gobbo maledetto\"), trimotore sottodimensionato per il bombardamento terrestre, venne utilizzato in configurazione di aerosilurante a lungo raggio, potendo portare due siluri. Nel luglio 1940 venne costituito il Reparto Speciale Aerosiluranti, con personale di volo della Regia Aeronautica ed esperti di armi navali della Regia Marina. Nelle mani di piloti come Carlo Faggioni e Carlo Emanuele Buscaglia, le varie squadriglie operative affondarono centinaia di migliaia di tonnellate di naviglio nemico.\nDopo la seconda guerra mondiale, con l'aumento delle capacit\u00e0 antiaeree delle navi e la comparsa dei missili guidati, la specialit\u00e0 \u00e8 praticamente scomparsa, ed i siluri vengono utilizzati soltanto dagli elicotteri e dagli aerei specializzati (come il Lockheed P3 Orion, il Breguet 1150 Atlantic, il BAe Nimrod e l'Ilyushin Il-38 \"May\") nella lotta contro i sommergibili, per la capacit\u00e0 del siluro di immersione in profondit\u00e0 non eguagliata dai missili.\nRicognizione strategica.\nPoco prima dello scoppio della guerra iniziarono ad essere immessi in servizio velivoli costruiti appositamente per la ricognizione fotografica; un esempio fu il \"de Havilland Mosquito\" che nella sua versione PR Mk I fu il primo modello del Mosquito entrato in servizio, con motori Merlin 21/23 da 1480\u00a0hp, 3 fotocamere verticali e una obliqua. Furono costruiti 10 esemplari in tutto, a partire dal giugno 1941 e venne impiegato in servizio operativo dal settembre dello stesso anno. In Italia la specialit\u00e0 era rappresentata da idrovolanti come i CANT e aerei terrestri come l'S.79, mentre i tedeschi avevano aerei speciali come il Focke-Wulf Fw 189 e versioni speciali dei Dornier Do-17 con fusoliera pressurizzata per missioni ad altissima quota, in modo da non essere raggiungibili facilmente dai caccia avversari.\nI missili e i razzi.\nIl primo uso bellico dei missili, non guidati ma con sistemi di stabilizzazione giroscopica, fu quello da parte tedesca delle V1 e V2, le \"Vergeltungswaffen\" (armi di rappresaglia) contro la Gran Bretagna. Questi missili, creati da Wernher von Braun nel centro ricerche di Peenem\u00fcnde, furono lanciati in quantit\u00e0 contro la Gran Bretagna, dimostrandosi alla lunga pi\u00f9 efficaci dal punto di vista dei danni al morale e alla popolazione civile dei bombardamenti aerei, colpendo l'Inghilterra con un'efficacia notevole ed immobilizzando considerevoli risorse in termini di unit\u00e0 aeree e di contraerea. Ci\u00f2 avvenne fino a quando l'azione degli aerei da caccia sempre pi\u00f9 veloci e l'avanzata alleata in Europa con conseguente conquista delle basi di lancio non ne rese impossibile l'utilizzo. Queste armi furono la base per i moderni missili balistici usati dapprima dai due blocchi (NATO e Patto di Varsavia) che beneficiarono della documentazione e dei tecnici tedeschi acquisiti con l'occupazione della Germania, e via via creati anche da altri paesi dotati attualmente di armi nucleari, come Israele, India, Pakistan, Cina e altri che, come l'Iran e la Corea del Nord stanno effettuando sperimentazioni in materia.\nGli elicotteri.\nIl secondo conflitto mondiale vide un limitato impiego di mezzi ad ala rotante. L'aviazione di marina giapponese utilizz\u00f2 degli autogiri Kayaba Ka-1 imbarcati per compiti di ricognizione ed anti-sommergibile, armati anche di bombe di profondit\u00e0. La Royal Air Force britannica impieg\u00f2 autogiri Avro 671 Rota per la calibrazione dei radar.\nLa Kriegsmarine impieg\u00f2 a bordo degli U-Boot un aliante ad ala rotante, il Focke Achgelis Fa 330.\nPer quanto riguarda gli elicotteri, il primo modello militare impiegato attivamente fu invece il Flettner Fl 282 'Kolibri', usato dalla marina militare germanica durante la seconda guerra mondiale come velivolo per la ricognizione da imbarcare a bordo delle navi di scorta ai convogli, ed inquadrato in unit\u00e0 di volo. Un limitato impiego operativo lo ebbe anche l'elicottero birotore da trasporto Focke-Achgelis Fa 223 Drache. Sul fronte alleato il primo ed unico elicottero operativo, a partire dal 1944 fu il Sikorsky R-4.\nIl pi\u00f9 leggero dell'aria.\nLa seconda guerra mondiale vide un impiego di secondo piano ma piuttosto varigato del pi\u00f9 leggero dell'aria nelle sue diverse declinazioni.\nIl principale utilizzatore di dirigibili, e l'unico su scala operativa, fu la United States Navy che lo impieg\u00f2 per il pattugliamento antisommergibile e la scorta convogli. Ruolo ed evoluzione del tutto analoga a quella della marina britannica nella prima guerra mondiale. L'US Navy pass\u00f2 dai circa 10 dirigibili disponibili all'inizio della guerra, ai 150 la United States Navy prima della resa del Giappone. Delle 80000 navi dai dirigibili scortate nessuna fu perduta per mano nemica, questi contribuirono a danneggiare 3 U-Boot tedeschi e solo un'unit\u00e0 venne perduta in azione. L'uso fu su ampia scala: oceano Pacifico, Atlantico settentrionale e meridionale, e Mar Mediterraneo.\nL'Unione Sovietica utilizz\u00f2 durante la guerra due, tre dirigibili per compiti di trasporto, specialmente per il trasporto di idrogeno utilizzato per rifornire palloni di sbarramento.\nMenzione d'onore spetta all'LZ 130 Graf Zeppelin II, che effettu\u00f2 un volo di radiomisure per raccogliere informazioni sul Chain home radar, il sistema di radar britannici sulla manica, tra il 2 ed il 4 agosto 1939. Sebbene ci\u00f2 accadesse prima dello scoppio della guerra e sebbene l'esperimento non permise di determinare le caratteristiche del sistema britannico, lo zeppelin si trov\u00f2 cos\u00ec tra i pionieri della guerra elettronica, oltre che del bombardamento e del trasporto strategico.\nL'ultimo impiego offensivo del pi\u00f9 leggero dell'aria avvenne nel corso della seconda guerra mondiale, da parte della Gran Bretagna e del Giappone. La Gran Bretagna, a partire dal 20 marzo 1942 fino al 4 settembre 1944, lanci\u00f2 99142 palloni aerostatici (operazione Outward), in parte trasportanti sostanze incendiarie (53543) ed in parte forniti di cavi conduttori per provocare cortocircuiti nelle linee elettriche dell'Europa occupata dai tedeschi (45599). Il risultato pi\u00f9 eclatante fu ottenuto il 12 luglio 1942, quando un pallone colp\u00ec una linea a 110 kV in prossimit\u00e0 di Lipsia, il mancato intervento degli interruttori di sicurezza provoc\u00f2 l'incendio e quindi la distruzione della centrale elettrica di Bohlen, con danni valutati per un milione di sterline (valutazione 1945), il costo totale dell'operazione Outward venne valutato in 220000 sterline.\nIl Giappone tent\u00f2, sfruttando le correnti in quota (\"jet stream\"), di far arrivare sugli Stati Uniti palloni aerostatici che trasportavano cariche esplosive ed incendiarie (operazione Fungo). Il carico bellico tipico era dato da 4 bombe incendiare \"tipo B\" (5\u00a0kg) e una bomba antiuomo \"tipo C\" (15\u00a0kg). Il 3 novembre 1944 venne lanciato il primo pallone, con circa 6000 palloni lanciati fino all'aprile 1945 (dopo la primavera il \"jet stream\" inverte la direzione, quindi dopo maggio non vennero pi\u00f9 lanciati palloni). I risultati furono praticamente nulli sul piano militare, mentre furono sensibili sul piano delle risorse impegnate dagli Stati Uniti per contrastare la minaccia, risorse che comunque pesarono sensibilmente meno sul bilancio bellico statunitense che sul magro bilancio giapponese.\nLa guerra fredda.\nGli elicotteri.\nDurante la guerra fredda, molte basi vennero chiuse e riattivate a seconda delle necessit\u00e0 operative, e molte unit\u00e0 vennero disciolte, riconvertite o ricostituite in base anche alle innovazioni nella linea di volo. L'esempio pi\u00f9 eclatante si ebbe durante la guerra del Vietnam quando la 1\u00aa divisione di cavalleria statunitense divenne elitrasportata, passando dai blindati agli elicotteri Bell UH-1 \"Iroquis\", e realizzando degli elisbarchi dietro le linee nordvietnamite. In effetti il primo uso tattico degli elisbarchi spetta ai francesi durante il conflitto algerino del 1956-62.\nMa gli elicotteri non vennero utilizzati solo come trasporti truppe; dopo vari esperimenti vennero perfezionate le cosiddette \"cannoniere volanti\" (gunship), il cui primo esempio fu lo statunitense AH-1 Cobra, sviluppato dalla meccanica dello Huey, cui risposero i sovietici Mil Mi-24 Hind, con concezioni opposte di impiego. I russi con lo Hind potevano trasportare otto soldati in una specie di blindato volante con elevata potenza di fuoco, ma meno manovrabile e pi\u00f9 esposto della controparte occidentale, con i soli piloti a bordo e sagome snelle.\nI missili.\nDurante la guerra fredda assunse sempre maggiore importanza l'uso di missili, sia per quanto riguarda l'impiego strategico e tattico, sia nei ruoli specifici antinave ed antiaereo. L'unico caso in cui questi reparti hanno assunto il ruolo di forza armata autonoma ed indipendente \u00e8 quello sovietico, con la fondazione delle \"Rak\u00e9tnye vojsk\u00e1 strateg\u00ed\u010deskogo nazna\u010d\u00e9nija\", Forze Missilistiche Strategiche nel 1956. Analogamente l'organizzazione militare sovietica e poi russa, ha portato alla formazione delle \"Kosmi\u010deskie Vojska Rossii\", Forze Spaziali Militari, nel 1982.\nI bombardieri strategici.\nIn effetti, la struttura delle forze aeree delle nazioni pi\u00f9 avanzate sub\u00ec varie riorganizzazioni; le forze aeree dell'Unione Sovietica, gestite dalla VV-S, erano distinte per ruolo di impiego, dalla \"Frontovaja Aviatsija\" di prima linea all'aviazione strategica (\"Dal'naja Aviacija\") e alla difesa aerea nazionale, la \"Protivo-Vozdushnoj Oborony\" (PVO). Il comando caccia (IAP-VO, Istrebitel'naja Aviacija P-VO) era parte della P-VO, ed era composto da \"eskadrilii\", squadriglie, di 12 apparecchi (generalmente nove o dieci monoposto e tre o due biposto per l'addestramento operativo). Tre squadriglie costituiscono un reggimento, \"polk\", e tre o pi\u00f9 reggimenti una divisione, \"divisiya\", l'unit\u00e0 principale. La \"Frontovaja Aviatsija\" era invece suddivisa in 15 sottocomandi, o forze aeree dato che erano stabilite in diversi paesi come Germania Est o Ungheria, suddivisi a loro volta in corpi, di solito tre o quattro, formati da due o tre divisioni. Ogni divisione era formata da un certo numero di unit\u00e0 a seconda del ruolo: 40 caccia o 35 bombardieri leggeri o 32 aerei da trasporto leggeri o 36 aerei da trasporto medi o 30 ricognitori oppure 36 elicotteri.\nAnalogamente, l'aeronautica degli Stati Uniti aveva il \"Fighter Command\" (comando caccia) dal quale dipendevano anche le forze aviotattiche (cacciabombardieri), il comando bombardieri strategici (SAC, \"Strategic Air Command\") cui facevano capo sia i bombardieri che i missili intercontinentali, il comando trasporti (MAC - \"Military Airlift Command\"), oltre alle forze aeree dipendenti direttamente dalle altre forze armate, come l'aviazione di marina, quella dei marines, i mezzi ad ala rotante ed ala fissa dell'esercito e della guardia costiera.\nIntercettori teleguidati.\nCon l'utilizzo sempre pi\u00f9 diffuso dei missili superficie-aria, molti paesi crearono unit\u00e0 specializzate nell'uso di questi missili; l'attribuzione di queste unit\u00e0 ad esercito o aeronautica variava da paese a paese, a volte sovrapponendosi, in quanto lo stesso tipo di missile poteva essere montato in postazione fissa a difesa di siti come aeroporti, sili missilistici o impianti radar e gestito dall'aviazione, o posto su rampe mobili, con radar di direzione tiro ugualmente mobili, a difesa di colonne mobili, comandi sul campo o in prossimit\u00e0 della linea del fronte a difesa dello spazio aereo sul campo di battaglia. L'Italia dall'inizio degli anni sessanta ha avuto i Nike Hercules in linea con l'Aeronautica Militare con 3 Stormi IT (Intercettori teleguidati), che negli anni novanta erano ridotti a 2: il 16\u00ba di Treviso e il 17\u00ba di Padova, appartenenti alla 1\u00aa brigata aerea. Essi avevano il compito della difesa del Nord-Est e nel tempo ricevettero un totale di 96 rampe di lancio e, si stima, 500-700 missili.\nIl pi\u00f9 leggero dell'aria.\nAl termine della seconda guerra mondiale la United States Navy rimaneva l'unica forza armata ad avere un impiego significativo dei dirigibili. Sebbene il numero delle unit\u00e0 operative fosse drasticamente diminuito al termine del conflitto, lo sviluppo di dirigibili continu\u00f2 per tutti gli anni cinquanta. L'ultima classe sviluppata, la \"N\", era utilizzata per pattugliamento d'altura Antisom e picchetti radar per colmare la copertura Airborne Early Warning. L'ultimo sviluppo della classe fu lo ZPG-3W, il pi\u00f9 grande dirigibile non rigido mai costruito, che vol\u00f2 nel 1958. L'impiego di questi mezzi continu\u00f2 fino 1962.\nL'Unione Sovietica che aveva impiegato dirigibili durante la seconda guerra mondiale, termin\u00f2 le operazioni nel 1950.\nPeriodo contemporaneo.\nDopo la fine della guerra fredda, la diminuzione delle risorse finanziarie ha comportato la riduzione o cancellazione di molti programmi relativi a nuovi mezzi aerei, lo scioglimento di molti reparti operativi e la chiusura di altrettante basi. Quindi i reparti esistenti sono stati riconfigurati in modo da sfruttare i mezzi in tutti i ruoli possibili. Per esempio sulle portaerei statunitensi, il ruolo ricoperto dagli F-14, che alla fine della loro carriera erano stati modificati per effettuare anche bombardamenti di precisione e ricognizioni con un pod aggiuntivo (TARPS), \u00e8 stato occupato dall'ultima versione dell'F/A-18, con l'equipaggio ridotto ad un solo uomo e in grado di usare missili aria-aria a media gittata cos\u00ec come missili aria-superficie, bombe intelligenti (guidate) o stupide (non guidate).\nIn Europa vengono prodotti come caccia multiruolo l'Eurofighter Typhoon prodotto da un consorzio multinazionale, il Saab JAS-39 Gripen svedese e il MiG-29 russo. La caratteristica del velivolo svedese \u00e8 che deve essere in grado di ricoprire un'ampia gamma di missioni, ma la cui manutenzione deve essere assicurata da squadre composte prevalentemente da personale di leva, e quindi essere estremamente semplificata.\nCon la caduta del muro di Berlino e la dissoluzione del Patto di Varsavia, insieme al crollo economico dell'ex URSS, le forze aeree russe sono state notevolmente ridimensionate in termini numerici, anche se in termini qualitativi diversi mezzi tra quelli a disposizione rimangono notevoli.\nGli aerei teleguidati.\nGrande sviluppo si \u00e8 avuto nell'utilizzo di aerei teleguidati, o UAV (Unmanned Aerial Vehicles), dei quali \u00e8 stata vista l'utilit\u00e0 sia nella ricognizione tattica, per dirigere il tiro dell'artiglieria o lo spostamento delle unit\u00e0 sul terreno, quindi alle dipendenze dell'aviazione tattica o delle unit\u00e0 di volo dell'esercito, sia nella ricognizione strategica, potendo stare in volo per svariate ore anche sul territorio nemico, in quanto possiedono una ridotta segnatura radar ed infrarossa; tra i primi esponenti di questa categoria gli israeliani Mastiff, i cui requisiti iniziali sono stati redatti durante la guerra del Kippur del 1973 e che sono stati usati anche dalle corazzate della classe Iowa e gli americani RQ-3 DarkStar, il cui progetto \u00e8 iniziato nel marzo 1996 e prematuramente terminato nel gennaio 1999 per le scarse prestazioni, ma di cui pare che sia ripreso come progetto \"nero\" nel 2003. In questo caso, le unit\u00e0 di volo venivano raggruppate attorno a degli specialisti di missione che lanciavano il velivolo, affidandolo poi ad un centro di controllo dove i piloti dirigevano il velivolo stesso secondo le indicazioni del comando, magari asservite ad altri strumenti di guerra elettronica come i radar volanti AWACS E-3 Sentry o JSTARS J-8 statunitensi.\nAllo stato attuale gli esponenti di punta della categoria sono il MQ-9 Reaper (originariamente RQ-9 Predator B); in Italia l'Alenia realizza il Falco.\nEsiste anche un convertiplano teleguidato, il Bell Boeing TR918 \"Eagle Eye\", in servizio sulle navi della Guardia Costiera degli Stati Uniti (US Coast Guard).\nLe unit\u00e0 aeree moderne.\nLe unit\u00e0 aeree NATO.\nLa suddivisione gerarchica tra unit\u00e0 nelle forze aeree moderne occidentali, e simile a quelle delle forze terrestri e navali, pur adottando nomi specifici. Esistono per\u00f2 alcune differenze tra le forze aeree delle varie nazioni.\n\u00e8 la unit\u00e0 elementare di volo nelle aeronautiche militari (in inglese: \"\"two ship\"). \u00c8 costituita da un capo coppia o \"leader\" e un gregario o \"wingman\"\" e viene impiegata per tutti i compiti operativi di base come intercettazione, ricognizione e addestramento. Due coppie costituiscono un \"pacchetto\" o \"volo\" (in inglese: \"four ship\") e mantengono la suddivisione a due a due degli aeromobili. Il pi\u00f9 alto in grado di queste formazioni, prende il nome di \"leader\" del pacchetto. La teoria alla base dell'impiego di aerei a coppie, venne messa a punto per la prima volta da G\u00fcnther L\u00fctzow nel corso della guerra civile spagnola dove divenne un asso combattendo con quella che sarebbe in seguito divenuta la Luftwaffe. L\u00fctzow cre\u00f2 formazioni a coppie (\"Rotten\") che potevano aggregarsi creando gli \"Schwarm\" formazioni di 4-6 aerei da caccia operanti a due a due. Dopo il suo ritorno dalla Spagna, un altro asso dell'aviazione tedesca Werner M\u00f6lders defin\u00ec ulteriormente la teoria dell'impiego di base degli aerei da caccia a coppie. La dottrina venne adottata in seguito dalle altre aeronautiche militari, a cominciare dalla Royal Air Force che la impieg\u00f2 nella battaglia di Inghilterra.\nnelle aeronautiche occidentali \u00e8 l'unit\u00e0 amministrativa di base ed \u00e8 composta da tre aerei e dal personale di terra di supporto. Viene assegnata alla responsabilit\u00e0 di un tenente.\nin Italia \u00e8 mediamente costituita da tre sezioni (9 aerei) e posta sotto il comando di un capitano. Il termine NATO equivalente pi\u00f9 comune \u00e8 \"\"flight\" (\"escadrille\" in francese), solitamente meno consistente dell'equivalente italiano.\nL'uso del termine \"flight\" per descrivere un'unit\u00e0 elementare di velivoli (in genere quattro agli inizi della storia dell'aeronautica) risale al 1912. Winston Churchill sosteneva di aver inventato il termine mentre stava imparando a volare nei ranghi della embrionale sezione aerea della Royal Navy. \u00c8 stato anche ipotizzato che il termine fosse stato creato dal \"Committee of Imperial Defence\", incaricato di riformare le forze armate britanniche dopo la seconda guerra boera.\nunit\u00e0 aerea intermedia. Non esiste in Italia un equivalente perfettamente sovrapponibile, mentre per le nazioni anglosassoni prende il nome di \"squadron\", \"escadron\" per le forze aeree che adottano la lingua francese, \"staffel\" per la Luftwaffe. La consistenza di questa unit\u00e0 varia dai 12/16 velivoli per la Royal Air Force, ai 12/20 per l'Arm\u00e9e de l'air francese fino ai 24 aerei per l'U.S. Air Force. Nella RAF il comando \u00e8 assegnato ad uno \"squadron leader\", grado equivalente a maggiore in altre forze armate. Uno \"squadron\" tipicamente \u00e8 costituito da tre o quattro \"flight\".\nin Italia \u00e8 costituito da due o tre squadriglie (20 aerei) appartenenti alla stessa specializzazione (caccia, bombardamento, ricognizione o altri). \u00c8 comandato da un tenente colonnello pilota. La costituzione \u00e8 simile negli Stati Uniti (\"group\") e in Francia (\"escadron\"), ma per la RAF e le nazioni del Commonwealth, il \"group\" \u00e8 un'unit\u00e0 aerea molto pi\u00f9 grande alle dipendenze di un \"Air Vice-Marshal\", equivalente a un generale di divisione.\nin Italia \u00e8 l'unit\u00e0 aerea basata su di un aeroporto ed \u00e8 quindi la suddivisione principale della organizzazione operativa periferica della forza armata. Costituito normalmente da due gruppi volo (pi\u00f9 raramente da uno), comprende in s\u00e9 tutte le unit\u00e0 logistiche di supporto necessarie per le operazioni di una base aerea. Il comandante \u00e8 un colonnello pilota. Similmente, le altre nazioni fanno corrispondere reparti simili noti come \"wing\" (USAF), \"geschwader\" (Luftwaffe), \"escadre\" (Canadian Forces Air Command). Anche in questo caso il termine \"wing\"\" usato dalla RAF e nel Commonwealth ha significato diverso, perch\u00e9 corrisponde al \"gruppo\" o \"\"squadron\" nelle altre forze aeree occidentali, quindi un'unit\u00e0 molto pi\u00f9 piccola.\nin Italia \u00e8 una grande unit\u00e0 costituita presso una base, nel caso la complessit\u00e0 logistica e la dotazione di velivoli risulti sensibilmente superiore a quella di uno stormo. Ne \u00e8 un esempio la 46\u00aa Brigata Aerea di Pisa, responsabile di tutto il trasporto aereo militare italiano. Il comandante \u00e8 un generale di brigata aerea. Nelle altre nazioni NATO \u00e8 una definizione non impiegata e si preferisce mantenere la denominazione di stormo (\"wing\"\") anche per le unit\u00e0 molto grandi, ma operanti da un'unica base, sia pure sotto il comando di un generale.\n\u00e8 un raggruppamento di brigate e stormi aerei e rappresenta la pi\u00f9 grande aggregazione organizzativa operativa possibile, seconda solo all'intera forza armata. Nell'U.S. Air Force viene chiamata \"Numbered Air Force\" e nell'attuale organizzazione riformata nel 2004 e 2005, ha perso ogni valenza tattica per assumere solo ruoli strategici, come per esempio la responsabilit\u00e0 delle operazioni aeree su una delle suddivisioni del territorio nazionale degli Stati Uniti. Normalmente la grande unit\u00e0 viene posta alle dipendenze di un generale di squadra aerea (tre stelle).\nL'aviazione ex-sovietica.\nL'Aeronautica Militare Russa e quelle dei paesi influenzati dalle dottrine ex-sovietiche, a differenza di quanto accade in occidente, mantiene ancora il livello divisionale. La necessit\u00e0 di razionalizzare e ridurre drasticamente i costi, ha portato l'Aeronautica Russa ad avere importanti riorganizzazioni nel 1998 e successivamente nel 2002, sia per la fusione con la difesa antiaerea (la PVO), una volta forza armata separata, sia per l'abolizione dell'indipendenza della \"\" e della \" e da trasporto\" dell'esercito, in precedenza dotate di vasta autonomia. Attualmente, negli organigrammi, tutte queste forze un tempo indipendenti, sono state riunite assieme ai reparti delle preesistenti specializzazioni dell'aeronautica, andando a costituire le \"armate aeree\" (\"\u0430\u0440\u043c\u0438\u044f\" traslitterato \"armija\") poste alle dipendenze di un tenente generale. La Federazione Russa ha suddiviso il proprio impegno strategico e il territorio nazionale tra 8 armate aeree principali, eredi delle tradizioni di grandi unit\u00e0 simili costituite durante la seconda guerra mondiale. A similitudine di quanto accadeva nel periodo bellico, le armate sono suddivise in \"divisioni aeree\" (\"\u0430\u0432\u0438\u0430\u0434\u0438\u0432\u0438\u0437\u0438\u044f\" - \"aviadivizija\") che raggruppano 4 o pi\u00f9 \"reggimenti aerei\" (\"\u0430\u0432\u0438\u0430\u043f\u043e\u043b\u043a\" - \"aviapolk\") di specialit\u00e0 omogenee. I reggimenti sono gli equivalenti degli stormi occidentali e sono caratterizzati nell'Aeronautica Militare Russa per avere sede su di un'unica base e, di norma, per essere equipaggiati con un solo tipo di aereo.\nUna struttura tipo di armata aerea russa moderna \u00e8:\nI reggimenti aerei sono suddivisi in \"squadriglie di aviazione\" (\"\u0430\u0432\u0438\u0430\u0446\u0438\u043e\u043d\u043d\u0430\u044f \u044d\u0441\u043a\u0430\u0434\u0440\u0438\u043b\u044c\u044f\" - \"aviacionnaja \u0117skadril'ja\") in modo analogo alle aviazioni NATO.\nL'aviazione della Cina popolare.\nAnche nella Zhongguo Renmin Jiefangjun Kongjun, internazionalmente nota come PLAAF - People's Liberation Army Air Force, cio\u00e8 la componente aerea dell'Esercito Popolare di Liberazione della Cina, \u00e8 presente il livello divisionale. La forza armata \u00e8 strutturata in 7 regioni militari: Pechino, Chengdu capitale della provincia cinese del Sichuan, Guangzhou capoluogo della provincia del Guangdong, Jinan capoluogo della provincia Shandong, Lanzhou capoluogo della provincia del Gansu, Nanchino capoluogo della provincia di Jiangsu e Shenyang capoluogo della provincia del Liaoning. A capo delle regioni militari vi \u00e8 un tenente generale, ma per le regioni principali vi \u00e8 un generale. Le regioni si compongono di divisioni aeree (\"feixing shi\") che comprendono due o tre reggimenti aerei (\"feixing tuan\") a loro volta suddivisi in gruppi (\"feixing dadui\") e squadroni (\"feixing zhongdui\"). Le divisioni aeree non sono unit\u00e0 specializzate, ma possono comprendere insieme unit\u00e0 da caccia, bombardamento o attacco, mentre sono i reggimenti aerei le pi\u00f9 grandi unit\u00e0 con singola specializzazione."}
{"id": "1898462", "revid": "287204", "url": "https://it.wikipedia.org/wiki?curid=1898462", "title": "Storia di Fasano", "text": "Le origini.\nFasano deriva dal Casale di \"Santa Maria di Fajano\" (Sancta Maria de Fajano), fondato nel 1088 da una parte della popolazione che aveva abbandonato le rovine di Egnazia, uno dei centri pi\u00f9 importanti della via Traiana, con il suo importante porto.\nCon la caduta dell'Impero romano d'Occidente la citt\u00e0 di Egnazia venne pian piano abbandonata dagli abitanti con tutti gli insediamenti sulla costa, per ragioni poco conosciute. Gli emigranti cominciarono ad insediarsi in piccoli villaggi rupestri fondando diversi casali in tutto il territorio fasanese e monopolitano. Nel frattempo Egnazia veniva continuamente saccheggiata dai vari invasori della Puglia. \nLa zona in cui sorgeva il casale era piena campagna abbandonata al pascolo pubblico e con poche terre coltivate (dette \"chiusure\"), la peculiarit\u00e0 erano le cosiddette \"fogge\" che ancora non coperte dai detriti trasportati dai torrenti erano importanti riserve di acqua in cui si abbeveravano un gran numero di uccelli, specialmente i colombacci detti volgarmente \"fasi\", da cui si crede derivi il nome di Fasano o propriamente \"Fasciano\".\nTra i casali fondati vi era \"Sancta Maria de Fajano\" dalla quale ha avuto origine l'attuale Fasano inglobando nel proprio territorio il limitrofo il casale di \"San Joanne de Fajano\" (successivamente chiamato \"San Giovanni delle Fosse\"). La storia di questo casale \u00e8 simile a tutti i piccoli centri del sud-est barese, tra varie incursioni di eserciti e dominazioni.\nIl primo documento che testimonia l'esistenza della zona risale al 1009 e si chiama \"chartula donationis\" con il quale un certo Maraldo da Monopoli dona al notaio e diacono Falco un terreno \"in loco Fajano\".\nPer un'attestazione dell'effettiva esistenza del casale bisogna per\u00f2 far riferimento ai documenti del 1088 con i quali il conte Goffredo, conte di Conversano fonda l'Abbazia di Santo Stefano, sulla costa di Monopoli, affidando ai monaci cistercensi la gestione dell'abbazia e dei casali ad essa collegati, tra i quali \"Santa Maria de Fajano\". Il casale sar\u00e0 per sette secoli soggetto all'alternarsi delle vicende presso l'Abbazia di Santo Stefano.\nL'alternarsi delle dominazioni e le prime invasioni.\nNel 1229, in seguito alla presa di posizione a favore del Papa da parte dei monaci di Santo Stefano (la guerra tra Gregorio IX e Federico II) l'imperatore fa distruggere l'Abbazia confiscando tutti i beni che successivamente, nel 1261, vengono restituiti ai monaci da Manfredi.\nNel documento \"cedula taxationis\" del 1276, il casale di \"Santa Maria de Fajano\" risulta inserito all'interno della Terra di Bari. Nel 1313 gli Ospitalieri di San Giovanni Gerosolimitano prendono possesso dell'Abbazia e la rimettono in piedi, con la legittimazione di una bolla di Giovanni XXII. Gli Ospitalieri divennero successivamente Cavalieri di Malta manterranno l'Abbazia e i suoi feudi, tra i quali Fasano, fino agli inizi del XVIII secolo. Santo Stefano sar\u00e0 prima commenda e poi baliaggio. Fasano a quei tempi non era altro che un agglomerato di case abitato da campagnoli.\nDurante la guerra dei Novant'anni tra Giovanna I, regina di Napoli, e Luigi di Ungheria, Fasano e gli altri casali limitrofi vengono assaliti e derubati da settemila ex-soldati in protesta per non aver ricevuto la paga che spettava loro. Da queste disavventure non sopravvisse il casale di \"Fasanello\", situato poco pi\u00f9 a nord, i cui abitanti si trasferirono a Fasano.\nNel 1378, durante il conflitto tra l'antipapa Clemente VII e Urbano VI, Fasano si ritrova con le sue colture di olivo devastate.\nNel 1449, in seguito ad un censimento per la tassazione da parte degli Aragona, Fasano risulta essere composta da 53 \"fuochi\" (famiglie) e mezzo. Proprio a partire dal XVI secolo che comincia lo sviluppo urbano fuori dalle mura con vie pi\u00f9 larghe, che raggiungevano i conventi, e palazzi che sorgono ai lati di esse. Col tempo il ruolo di piazza principale pass\u00f2 dalla piccola Piazza del Seggio, dove nel Palazzo del Seggio si tenevano le sedute dell\"'Universit\u00e0\" o Comune, a Piazza Ciaia.\nTra Fasano e Monopoli non vi sono buoni rapporti in seguito all'abusivismo dei pascoli nei territori confinanti poich\u00e9 l'alternarsi di diverse dominazioni e giurisdizioni aveva creato la convivenza di diritti anche diversi tra loro che non portavano a nessun risultato, bisogner\u00e0 aspettare la fine del XVIII secolo per l'abolizione del diritto feudale e quindi la spartizione della \"Selva\" tra Fasano e Monopoli. Altro motivo di scontro tra i due paesi era la differente giurisdizione: Monopoli \u00e8 di propriet\u00e0 vescovile, mentre Fasano \u00e8 feudo dei Cavalieri di Malta. Dopo l'invasione dei veneziani a Monopoli, il rappresentante della Serenissima decide di invadere Fasano catturando 270 abitanti e soldati del presidio spagnolo. Con il susseguirsi di attacchi e contrattacchi in tutto il territorio, diversi casali vengono distrutti, tra i quali \"Tavernese\" e \"Pozzo Faceto\". Gli abitanti che riescono a sfuggire si nascondono a Fasano portando assieme la propria cultura, tra cui il culto della Madonna del Pozzo. \nIn questo periodo la produzione d'olio diventa cos\u00ec abbondante da diventare merce esportata, commerciata dalla flotta della Repubblica di Venezia attraverso il porto di Monopoli.\nL'assalto dei Turchi.\nAlla guerra si associano la carestia, le pestilenze e le invasioni dei Turchi. Il 2 giugno 1678 i Turchi subiscono una memorabile sconfitta, e tuttora i fasanesi celebrano la \"Vittoria contro i Turchi\".\nSi narra che in cielo apparve la Madonna a guidare l'opposizione dei fasanesi contro i pirati turchi, sbarcati di notte con l'intento di saccheggiare la citt\u00e0. Il momento di gloria, da quel giorno, ogni anno, viene ricordato con La Scamiciata, in occasione della Festa dei santi Patroni: San Giovanni Battista e Santa Maria di Pozzo Faceto.\nIl culto della Madonna del Pozzo \u00e8 legato ad una leggenda: dei contadini mentre scavano un pozzo, in un piccolo centro agricolo (presso l'attuale frazione di Pozzo Faceto) con il Santuario, abbiano miracolosamente ritrovato, l'immagine della Madonna dipinta su una pietra, da quel momento la Madonna di Pozzo Faceto diventa la Protettrice di Fasano.\nLa rivoluzione partenopea.\nSuperate le difficolt\u00e0, Fasano inizia a progredire e arriva a contare circa 7000 abitanti prevalentemente contadini.\nNel 1799 Fasano d\u00e0 il suo tributo alla Rivoluzione partenopea con Ignazio Ciaia, che per pochi giorni, prima della conclusione, \u00e8 una delle colonne portanti che reggono le sorti della Repubblica a Napoli. Anche il paese risente di questa nuova guerra. Un paese un po' refrattario alle nuove idee, infatti quando si sta per proclamare piantare l'albero della libert\u00e0, alcuni fasanesi insorgono e danno fuoco alla casa natale del martire Ignazio Ciaia.\nInizia un nuovo duello che coinvolge Fasano, questa volta tra realisti e giacobini, e che vede vede incendiare le case dei maggiori esponenti delle fazioni contrapposte. I giacobini, guidati dalle famiglie Ciaia e Notarangelo, scappano, per poi tornare con la discesa di Broussier a Bari e la fuggita dei capi realisti da Fasano, riuscendo quindi ad ottenere la Repubblica, ma per soli quindici giorni. Tornano i realisti che si vendicano con la decapitazione in piazza della innovatrice Anna Teresa Stella, sepolta successivamente nella Chiesa Matrice.\nL'et\u00e0 contemporanea.\nDurante il risorgimento Fasano non fu direttamente coinvolta dall'ascesa dei Mille e Garibaldi: nella primavera del 1859 il re Ferdinando II, ritornando ammalato da Lecce, pass\u00f2 da Fasano dove erano ad attenderlo tutti i notabili: la carrozza reale si ferm\u00f2 (nell'odierna via Roma) per un cambio dei cavalli ma nessuno riusc\u00ec a vedere il Borbone. Si sparse la voce fra i buoni paesani che \"re Bomba\" fosse stato ammazzato e che lo riportavano a Napoli morto.\nL'impresa garibaldina foment\u00f2 alcuni cittadini e dapprima venne proclamato un governo provvisorio e successivamente molti fasanesi furono tra i rinforzi di volontari che si riuniscono ad Altamura per portar soccorso al \"Comitato d'insurrezione\". Damaso Bianchi diventa sindaco e attraverso un documento conferma il clima di quei giorni: \nNel 1857 viene costruito il Teatro Sociale, dall'iniziativa della Societ\u00e0 Operaia e ristrutturato nel 2007.\nIl 25 maggio 1865 si inaugur\u00f2 la stazione ferroviaria che collegava con Bari e Brindisi. La lontananza della stazione dal centro abitato costrinse il comune a costruire, a sue spese, la strada che lo collega alla strada ferrata. Alcuni storici, tra i quali Angelo Custodero, raccontano di come la costruzione della strada ferrata in prossimit\u00e0 del centro abitato fosse vista dalla classe dirigente di allora come un argine allo sviluppo urbanistico ed economico di Fasano, infatti si temeva che la ferrovia potesse tagliare in due il paese. In questo periodo si cominci\u00f2 a parlare della ferrovia Fasano-Locorotondo come nodo di comunicazione con Martina Franca e Taranto. Il progetto dell'ingegner Cottrau fu presentato alla Societ\u00e0 ferroviaria Salentina, che gestiva i collegamenti ferroviari da Bari a Taranto, prefer\u00ec investire sul completamento del tracciato della Ferrovia Bari-Martina Franca-Taranto scartando la proposta.\nDurante il ventennio fascista, Fasano conobbe un notevole sviluppo urbanistico e infrastrutturale: furono costruiti molti importanti edifici come la scuola elementare I Circolo \"Collodi\" e la villa comunale e fu ristrutturata e trasformata la sede del Municipio. Nel 1921 cominci\u00f2 a funzionare la prima fontanina dell'Acquedotto Pugliese, situata di fronte alla Chiesa San Francesco da Paola, e successivamente arriv\u00f2 in tutte le altre frazioni. Nel 1927 fu istituita la provincia di Brindisi, ricavata dalla parte meridionale dell'allora provincia di Bari, della quale faceva parte Fasano, e dalla parte settentrionale della Provincia di Lecce. Sempre durante il periodo del Fascismo fu tolta la croce dei Cavalieri di Malta dallo stemma comunale, per essere poi ripristinato con l'avvento della Repubblica. Dal 1953 il comune si fregia del titolo di \"citt\u00e0\".\nNel Dopoguerra ripart\u00ec l'economia della citt\u00e0, colpita dalla crisi generale della guerra, grazie alle iniziative dei personaggi di spicco della societ\u00e0 cittadina: nel 1946 part\u00ec la prima edizione della Cronoscalata Fasano-Selva e nel 1950 si svolse la prima \"Mostra dell'artigianato fasanese\" promossa da Aquilino Gianniccari. Eventi che diedero a Fasano notevole risalto mediatico e che avviarono il territorio al turismo.\nDurante gli anni sessanta e settanta Fasano conobbe un altro importante sviluppo urbanistico, ribadendo la vocazione di citt\u00e0 turistica di grande tradizione agricola ed artigiana. \nA Fasano l'11 novembre 1981 mor\u00ec la quattordicenne Palmina Martinelli; disse in punto di morte agli inquirenti di essere stata bruciata viva da due familiari (Giovanni Costantini ed Enrico Bernardi: i due erano cugini fra loro e Bernardi era il marito di Franca, sorella di Palmina) che per\u00f2 vennero solo condannati per reati legati alla prostituzione (infatti Franca Martinelli ed altre donne erano state obbligate dai due a prostituirsi). Nel 2017 il caso \u00e8 stato riaperto dalla Procura di Bari. \nIl 16 marzo 1993 venne ritrovato nei boschi della Selva di Fasano, dopo tre giorni di ricerche, il corpo senza vita del diciassettenne Valerio Gentile. Quattro minorenni vennero arrestati, ma il processo arrivato in Cassazione non ha risolto il delitto. Due anni dopo (1995), in onore del giovane liceale, i genitori fondarono l'Associazione Culturale \"Centro Studi Valerio Gentile\".\nNel 2000 l'Operazione Primavera accese i riflettori sul fenomeno del contrabbando illegale di sigarette provenienti dai Balcani e proprio Fasano era uno dei luoghi di maggiore attivit\u00e0 criminale, tanto da farne sede di latitanza di numerosi capi mafia siciliani. In seguito all'escalation di violenza nel territorio (due finanzieri furono uccisi nel marzo 2000), l'allora Ministro dell'Interno Enzo Bianco diede il via all'operazione inviando quasi 2.000 uomini in Puglia. Le centinaia di arresti in tutta la regione indebolirono cos\u00ec tanto il fenomeno da arrestarlo quasi del tutto. Nel 2008, a seguito dell'impegno nella lotta alla malavita, gli venne conferita la cittadinanza onoraria dal Comune di Fasano.\nOggi il territorio di Fasano \u00e8 diventato uno dei punti di riferimento del turismo in Puglia, in particolare del turismo di lusso: a partire dal 2000 il consiglio comunale approv\u00f2 numerosi progetti di riqualificazione e costruzione di strutture ricettive."}
{"id": "1898463", "revid": "287204", "url": "https://it.wikipedia.org/wiki?curid=1898463", "title": "Toyota Corolla E120", "text": "La Toyota Corolla E120 \u00e8 la nona generazione della berlina media Corolla, entrata nel catalogo Toyota nel 2000 e prodotta sino al 2007.\nModello europeo.\nLa Toyota Corolla E120 per il mercato europeo \u00e8 stata presentata in versione berlina hatchback tre e cinque porte nel novembre 2001 ed \u00e8 stata introdotta sul mercato alcuni mesi dopo, a gennaio 2002 in Italia. Pochi mesi dopo sono state presentate le varianti berlina 3 volumi e station wagon (che avevano un frontale diverso rispetto alle altre versioni) che debutteranno nell'estate dello stesso anno. La versione berlina 3 volumi non sar\u00e0 importata n\u00e9 in Italia, n\u00e9 in molti paesi dell'Europa Occidentale. Sempre nello stesso periodo debutt\u00f2 anche la versione monovolume Verso che aveva una linea completamente diversa dalle sorelle due volumi, tre volumi e wagon e derivava direttamente dalla versione di base. Questa vettura era venduta come Toyota Corolla \"Spacio\" in madrepatria.\nEsteticamente, rispetto alla precedente versione (ossia la E110), la linea cambiava completamente diventando pi\u00f9 moderna ed adatta ai gusti dei mercati europei.\nAnche gli interni, ora completamente ridisegnati, avevano delle linee completamente nuove e pi\u00f9 moderne. I materiali (come le plastiche, di cui molte morbide, e i tessuti) e la qualit\u00e0 costruttiva generale degli interni raggiungevano un nuovo grado di qualit\u00e0, superiore rispetto a prima e in grado di rivaleggiare con le rivali europee pi\u00f9 blasonate, come la Volkswagen Golf, la Opel Astra, la Renault M\u00e9gane, la Ford Focus e la Peugeot 307.\nIl \"D-CAT\" (Diesel Clean Advanced Technologies) permetteva di ridurre le emissioni di NOx e del particolato nei diesel, riducendole a livelli inferiori del 50% e dell'80% rispetto agli standard Euro IV.\nIl cruscotto era illuminato con tecnologia Optitron, la stessa usata da Lexus; ad auto spenta era completamente nero, se l'auto veniva messa in moto si accendeva al massimo della luminosit\u00e0, attenuandosi al momento dell'accensione dei fari l'illuminazione.\nOltre al classico cambio manuale a 5 marce disponibile su tutte le versioni, eccetto la TS che monta un 6 marce, era disponibile il cambio M-MT (Manual Multi Transmission) a 5 marce, da ottobre 2004 abbinabile anche a un'unit\u00e0 diesel. Un elettroattuatore, tenendo conto del numero dei giri, della pendenza della strada, della pressione su freno o su acceleratore, eseguiva il passaggio di marcia.; l'operazione era eseguibile anche manualmente dal guidatore spostando avanti e indietro la leva.\nNel 2003, in concomitanza col lancio della seconda serie dell'ammiraglia di casa, la Avensis, ha debuttato il 2.0 D-4D con 116 CV omologato secondo gli standard Euro 4 al posto della meno moderna e potente versione dello stesso motore, ma con 110 CV ed Euro 3.\nRestyling 2004.\nNel 2004 avviene un moderato restyling per le versioni 3 e 5 porte, in cui viene modificato il frontale, con una calandra e un paraurti pi\u00f9 moderni e tondeggianti, e il retro, con dei gruppi ottici identici come forma, ma con una geometria interna ispirata alla Avensis e il paraurti, che ha una griglia posteriore.\nNello stesso anno, per la SW, che aveva frontale e retro differenti rispetto alla berlina, avviene un restyling in cui viene modificata la calandra, a listelli e non pi\u00f9 a nido d'ape e il paraurti, pi\u00f9 simile a quello della berlina, mentre posteriormente viene ridisegnata la geometria interna dei gruppi ottici.\nCol restyling vengono introdotti un aggiornamento del 1.6 a benzina, un nuovo 1.4 D-4D a gasolio disponibile col cambio multi-trasmissione solo per la berlina e col cambio manuale solo per la station wagon e un 2.0 D-4D da 116 CV.\nTra il 2005 e il 2006, in serie limitata, \u00e8 stata prodotta la Corolla Compressor, mossa dal 1800 della T.S., ma dotato di compressore volumetrico e potenziato fino ad arrivare a 215 CV invece di 190: presentava paraurti abbassati, cerchi in lega specifici (da rally), spoiler posteriore sportivo, minigonne elaborate e sospensioni irrigidite e abbassate rispetto alla T.S.\nNel 2006, quando ormai stava debuttando la E140, la Corolla si munisce di ESP in tutte le versioni mentre in precedenza era riservato alla versione T.S.\nLa berlina (non importata in Europa) \u00e8 uscita di produzione nel 2006, sostituita dalla Corolla E140, mentre la Corolla Verso esce di produzione nel 2009, sostituita dalla Verso, una monovolume indipendente dalla Auris ma basata su di essa.\nTra la fine del 2006 e l'inizio del 2007, in Europa debutta la Auris e il nome Corolla esce dai cataloghi locali in tutte le varianti (Verso esclusa).\nIn Cina la produzione dell'autovettura in versione berlina \u00e8 proseguita come Toyota Corolla EX ed \u00e8 stata ristilizzata nel 2013.\nPropulsori.\nI motori sono quattro a benzina, 1.4, 1.6 e 1.8 TS e quattro diesel, due litri D-4D, che sono disponibili in maniera differente sulle tre tipologie di carrozzeria.\nIl 1.400 eroga 97 CV, e nonostante il peso della vettura, riesce a percorrere oltre 20 km al litro.\nNel 2003 fu introdotto un 2.0 D-4D da 116 CV con ben 280 N\u00b7m di coppia disponibile a 2000 giri/min, che sostituisce la precedente versione da 110 CV, per il model year 2002.\nIl 1.600 a benzina \u00e8 l'unico motore disponibile su tutta la famiglia con identiche caratteristiche (110 CV, 81 kW e 150 N\u00b7m a 4800giri).\nIl 1.800 ha 192 CV (141 kW) e 180 N\u00b7m a 7800 giri per le versioni TS a 3/5 porte e 217 CV (162 kW) e 215 N\u00b7m ad 8200 giri per le versioni Compressor a 3 porte.\nTutti i motori a benzina, escluso il 1.8, e i motori diesel 1.4 e 2.0 D-4D rispettivamente di 90 e 116 CV, a differenza del 2.0 D-4D da 90 e 110 CV, rispettano le normative antinquinamento Euro 4.\nN.B: i dati tra parentesi equivalgono alle versioni SW."}
{"id": "1898468", "revid": "2091899", "url": "https://it.wikipedia.org/wiki?curid=1898468", "title": "Capitoli di Captain Tsubasa Golden 23", "text": "Questa \u00e8 la lista dei capitoli di \"Captain Tsubasa Golden 23\", manga scritto e illustrato da Y\u014dichi Takahashi e facente parte della serie di \"Capitan Tsubasa\". L'opera \u00e8 stata pubblicata in Giappone da ottobre 2005 ad aprile 2008 sulla rivista \"Weekly Young Jump\" di Sh\u016beisha, che l'ha in seguito raccolta in 12 volumi \"tank\u014dbon\". A causa di alcuni problemi legali con la FIFA riguardo all'utilizzo di nomi, stemmi, stadi e fattezze di giocatori e squadre reali, il manga non \u00e8 stato pubblicato in Occidente, quindi i titoli in italiano sono solo una traduzione letterale degli originali giapponesi."}
{"id": "1898470", "revid": "254059", "url": "https://it.wikipedia.org/wiki?curid=1898470", "title": "Katun (attrazione)", "text": "Katun \u00e8 un inverted coaster che si trova a Mirabilandia, parco divertimenti situato nella localit\u00e0 Savio di Ravenna. Katun \u00e8 l'inverted coaster pi\u00f9 lungo d'Europa e fu inaugurato il 1\u00ba aprile 2000. \nLa struttura, di colore nero, \u00e8 un progetto originale della ditta svizzera Bolliger &amp; Mabillard (B&amp;M); \u00e8 stata dimensionata esclusivamente per Mirabilandia dallo studio tedesco d'ingegneria Ingenieur B\u00fcro Stengel GmbH e sorge nell'area del parco denominata \"Citt\u00e0 di Sian Ka'an\", a tema della civilt\u00e0 Maya; il circuito \u00e8 lungo circa 1,2 chilometri e ci\u00f2 lo rende la pi\u00f9 lunga montagna russa italiana.\nLa durata di un giro, da quando si abbassano i maniglioni di sicurezza a quando ci si ferma del tutto, \u00e8 di 2 minuti e 22 secondi. \u00c8 un'attrazione che appartiene alla categoria \"extreme\" nel gergo del parco ed \u00e8 adatta ai visitatori pi\u00f9 grandi. Raggiunge, nel suo punto pi\u00f9 veloce dopo la prima discesa di 52 metri, i 104\u00a0km/h, ed ha 6 inversioni.\nKatun \u00e8 stato pi\u00f9 volte ritenuto gemello ma migliore di uno degli ottovolanti invertiti statunitensi pi\u00f9 famosi: \"Raptor\", nel parco di Cedar Point e \"The Monster\", nel parco di Walygator Parc. Nel complesso, Katun viene definito l\"'inverted coaster\" numero 1 in Europa.\nIncidenti.\nIl 18 agosto 2007 un giovane marocchino perse la vita, travolto dal treno in corsa. Il giovane, tentando di riprendere il cappellino che gli era caduto poco prima durante un giro sull'attrazione, aveva scavalcato una barriera protettiva per entrare in una zona vietata al pubblico. Una ragazza quindicenne che era a bordo dell'attrazione colp\u00ec il ragazzo e riport\u00f2 fratture multiple ad una gamba e lesioni ai legamenti del ginocchio. La direzione del parco non venne ritenuta responsabile dell'accaduto e l'attrazione torn\u00f2 operativa il giorno dopo, in quanto segnali e barriere protettive erano presenti ed erano a norma."}
{"id": "1898471", "revid": "1714743", "url": "https://it.wikipedia.org/wiki?curid=1898471", "title": "Ernestina Augusta di Sassonia-Weimar", "text": "Biografia.\nEra l'unica figlia che Ernesto Augusto I di Sassonia-Weimar, elettore della Sassonia-Weimar-Eisenach dal 1728 al 1748, ebbe dalla seconda moglie Sofia Carlotta di Brandeburgo-Bayreuth. Dal precedente matrimonio erano nate cinque figlie ma riuscirono a raggiungere l'et\u00e0 adulta solo due di loro: Ernestina Albertina e Bernardina Cristiana.\nErnestina Augusta rimase orfana all'et\u00e0 di otto anni e venne educata alla corte di suo zio, il Margravio Federico (il fratello di sua madre). Alla cosiddetta Corte delle Muse di Bayreuth, la principessa fu esposta a molteplici influenze in campo musicale. La Margravia Guglielmina, sorella maggiore di Federico il Grande, era compositrice e librettista, nonch\u00e9 direttrice dell'Opera di Corte; Dal canto suo, il Margravio, allievo di Johann Joachim Quantz, suonava il flauto, la viola e la Musette de Cour. Quando la coppia di artisti italiani Girolamo e Rosa Bon furono assunti alla corte nel 1755, la principessa di Weimar entr\u00f2 in contatto con la loro figlia, la compositrice e cantante sua coetanea, Anna Bon di Venezia. Quest'ultima le dedic\u00f2 le sue \"Sei Sonate per clavicembalo\" parte II, del 1757.\nCome per le sorellastre, anche per Ernestina Augusta venne concluso un accordo matrimoniale con un principe tedesco, volto a creare alleanze tra i vari principati che componevano il Sacro Romano Impero. Si trattava di Ernesto Federico III di Sassonia-Hildburghausen, divenuto elettore di Sassonia-Hildburghausen nel 1745.\nErnesto Federico era gi\u00e0 stato sposato altre due volte: la prima volta con Luisa di Danimarca, morta nel 1756, e la seconda con Cristiana Sofia Carlotta di Brandeburgo-Bayreuth, morta nel 1757. Dai precedenti matrimoni erano nate due bambine che morirono nella prima infanzia.\nIl matrimonio venne celebrato a Bayreuth il 1\u00ba luglio 1758.\nQueste nozze furono volute dalla regina danese Sofia Maddalena, che era stata suocera di Ernesto Federico. Quest'ultimo era oltretutto pesantemente indebitato e la consistente dote di Ernestina si rivel\u00f2 particolarmente utile.\nCarl Barth ci ha lasciato una descrizione dei divertimenti della duchessa: \"Se si esclude un leggero strabismo su uno degli occhi, \u00e8 una bella donna, ben fatta, che si diletta appassionatamente con la musica (corno francese, flauto, piano e violino). Fa la lotta, cavalca, caccia a cavallo e cammina come un uomo, indossando di solito una tenuta da amazzone e calzando stretti calzoni in pelle di daino, cavalcando all'amazzone. Guida personalmente gli esercizi di cavalleria del principe ereditario.\"\nChristian Friedrich von Stocmeier (morto nel 1807) fu nominato amministratore. La sua amministrazione miglior\u00f2 le disastrate finanze ducali, senza tuttavia riuscire ad impedirne il fallimento. Nel 1769 il paese venne posto sotto sequestro imperiale ed una commissione venne nominata per migliorarne la situazione finanziaria.\nDopo la morte del marito, nel 1780, Ernestina si ritir\u00f2 completamente dalla scena pubblica. Visse nella cosiddetta casa \"Fischbergsche\", situata nel mercato di Hildburghausen, dedicandosi soprattutto alla musica. Il principe Giuseppe Federico di Sassonia-Hildburghausen esercit\u00f2 la tutela sull'unico figlio di Ernestina, Federico, all'epoca ancora minorenne.\nDiscendenza.\nErnestina Augusta ebbe dal marito tre figli:"}
{"id": "1898476", "revid": "599013", "url": "https://it.wikipedia.org/wiki?curid=1898476", "title": "Claudio Bortolotto", "text": "Professionista dal 1974 al 1984, vinse due tappe al Giro d'Italia e per tre volte la classifica scalatori della \"Corsa rosa\".\nCarriera.\nSi mise in luce al Giro d'Italia vincendo due tappe e, per tre anni consecutivi, dal 1979 al 1981, la maglia verde del Gran Premio della Montagna. Ottenne altri successi come la Coppa Sabatini ed il Gran Premio Industria e Commercio di Prato; fu anche terzo nel campionato italiano su strada in linea nel 1979. Nel 1977 e 1978 fu convocato in Nazionale per partecipare ai campionati del mondo su strada."}
{"id": "1898477", "revid": "1573940", "url": "https://it.wikipedia.org/wiki?curid=1898477", "title": "Chiesa di San Francesco da Paola (Fasano)", "text": "San Francesco da Paola \u00e8 una chiesa di Fasano, in provincia di Brindisi.\nStoria.\nLa chiesa sorse nel XVII secolo, all'esterno delle mura cittadine, insieme all'ospizio dei Minimi: questo era un monastero nel 1716, soppresso nel 1806, e adibito a ospedale nel 1813. Oggi tutto il complesso conventuale fa parte dell'ospedale civile \u201cUmberto I\u201d. L'ultimo restauro generale risale 1974.\nI lavori della chiesa vennero ultimati nel 1683, ma nel 1740 l'edificio sacro fu ampliato da padre Paolo Guarini. \nNel 1870, la chiesa venne completamente restaurata.\nLa chiesa \u00e8 stata sede provvisoria, dal 1972 al 1986, della parrocchia di Santa Maria della Salette, in attesa dell'apertura dell'omonima chiesa costruita in una zona di recente urbanizzazione.\nLeggenda.\nLa leggenda vuole che questa chiesa sia stata voluta da un soldato fasanese, Leonardo Carrieri, arruolato nell'esercito spagnolo, che per sfuggire alla morte, fece un voto a san Francesco da Paola. Tornato in Italia divent\u00f2 frate nel monastero dei Paolotti di Monopoli prendendo il nome di fra' Fortunato, e iniziando successivamente l'edificazione della chiesa alle porte di Fasano.\nDescrizione.\nLa facciata anteriore presenta sulla cima una statua in pietra di \"San Francesco da Paola\".\nL'interno della chiesa \u00e8 formato da un'unica navata con transetto e cappelle laterali. L'altar maggiore in fondo alla chiesa, \u00e8 dedicato alla Vergine de La Salette \u00e8 opera di un artigiano locale del 1882. Fu un cappellano paolotto a importare a Fasano, alla fine dell'Ottocento il culto della Vergine apparsa, secondo la leggenda, nel paesino de La Salette in Francia.\nL'ingresso \u00e8 sovrastato da un baldacchino in legno e un organo a canne del 1876. Al centro della chiesa domina il pulpito in legno settecentesco. I dipinti presenti sulla cupola sono del 1928 caratterizzati da otto spicchi raffiguranti le Beatitudini e quattro pennacchi con le immagini degli evangelisti.\nGli altari in pietra e stucco delle cappelle laterali sono di scuola napoletana o pugliese (del XVII secolo).\nGli altri altari a destra presentano: la statua della \"Piet\u00e0\" (portata in processione il Venerd\u00ec Santo), e le tele della \"Madonna del Carmine\", della \"Crocifissione\" e del \"Passaggio di san Francesco di Paola sullo stretto di Messina\", quelli a sinistra: l\u2019\"Assunzione\", la \"Madonna del Pozzo\", \"Santa Lucia\" e \"San Michele\".\nIn sacrestia vi sono altre tele, raffiguranti la \"Nativit\u00e0\" e \"Cristo crocifisso\".\nChiostro.\nL'ex-convento paolotto, attuale sede dell'ospedale civile fasanese, comprendeva un chiostro di cui si conserva la vera marmorea del pozzo centrale, di epoca barocca, decorata con volute floreali e mascheroni. Il pozzo era sormontato da una croce in pietra gentile. Si presume sia opera dell'artista calabrese Vanvitelli."}
