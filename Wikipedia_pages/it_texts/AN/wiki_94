{"id": "1970591", "revid": "125801090", "url": "https://it.wikipedia.org/wiki?curid=1970591", "title": "Jake Hager", "text": "Hager \u00e8 principalmente ricordato per i suoi trascorsi tra il 2007 e il 2017 nella World Wrestling Entertainment, dove si esibiva con il ring name Jack Swagger.\nBiografia.\nNell'estate del 2006 si diplom\u00f2 alla Oklahoma University di Norman (Oklahoma) con un baccalaureato in economia e finanza. Al termine degli studi ebbe un colloquio di lavoro per un'azienda di Dallas (Texas), ma dopo pochi giorni gli fu offerto un contratto pluriennale dalla World Wrestling Entertainment.\nDurante i suoi anni alla Oklahoma University, Hager pratic\u00f2 prevalentemente due sport: football americano, nel ruolo di \"defensive tackle\", e wrestling amatoriale.\nCarriera.\nTerritori di sviluppo (2006\u20132007).\nJacob Hager debutta in Deep South Wrestling con il suo vero nome il 9 settembre 2006, sconfiggendo Ray Geezy. Il 19 ottobre 2006, nel suo secondo match, perde in coppia con Heath Slater contro Jake Gymini e Jesse Gymini. Dopo aver battuto Big Bully Douglas il 2 novembre, Hager passa alla Ohio Valley Wrestling, dove esordisce battendo Atlas DaBone. Dopo aver battuto anche Mike Tolar e Pat Buck, subisce la prima sconfitta in OVW in un match di coppia insieme a Chris Rombola contro Johnny Punch e lo stesso Pat Buck. Il 7 febbraio, batte Vic Vine e il 7 marzo, Dewey. Il 21 marzo 2007, viene sconfitto da K.C. James, ma tre giorni dopo riesce a battere Rob Conway. Dopodich\u00e9, inizia una rivalit\u00e0 con K.C. James che viene vinta da Hager.\nIl 21 aprile perde contro Mike Mondo e il 25, batte Tommaso Ciampa. Nei tapings del 2 maggio, perde insieme a Caylen Croft contro i James Boyz. Dopo un Feud con Kassidy James, compagno di K.C. James, Hager viene sconfitto da Antoni Polaski. Successivamente, sfida Jay Bradley per l'OVW Heavyweight Championship, ma perde. A OVW Summer Sizzler Series 2007, perde un fatal four-way tag team match insieme a Dolph Ziggler, match che viene vinto da Seth Skyfire e Johnny Jeter. Inizia poi un feud con Ziggler, dove si alternano vittorie e sconfitte e si risolve in un nulla di fatto. Con Atlas DaBone, tenta l'assalto agli OVW Southern Tag Team Championship, ma perdono contro i James Boyz. Dopo questo match, Hager passa alla Florida Championship Wrestling.\nWorld Wrestling Entertainment (2007\u20132017).\nFlorida Championship Wrestling (2007\u20132008).\nHager debutta nella Florida Championship Wrestling in coppia con Ted DiBiase Jr., battendo Heath Slater e Keith Walker. Nel suo trascorso in FCW, instaurer\u00e0 una Winning Streak che lo porter\u00e0 ad essere imbattuto per tutta la prima met\u00e0 del 2008 e a vincere l'FCW Florida Heavyweight Championship e a battere Heath Slater, conquistando anche l'FCW Southern Heavyweight Championship, unificando gli allori.\nCampione della ECW (2008\u20132009).\nIl 9 settembre 2008, Hager fece il suo debutto nel roster della ECW con il ring name Jack Swagger sconfiggendo un wrestler locale, stabilendosi come heel. Swagger inizi\u00f2 una faida con Tommy Dreamer che lo attacc\u00f2 nella puntata della \"ECW\" del 23 settembre, per poi sconfiggerlo in una \"Amateur Wrestling Challenge\". La loro faida si concluse nel mese di novembre in un Extreme Rules match, vinto da Swagger. Swagger inizi\u00f2 poi una rivalit\u00e0 con l'allora ECW Champion Matt Hardy, che sconfisse nella puntata della \"ECW\" del 13 gennaio 2009 conquistando il suo primo titolo in WWE. Nella puntata della \"ECW\" del 3 febbraio, Swagger sub\u00ec la sua prima sconfitta in WWE quando venne sconfitto da Finlay in un incontro non titolato. Dopo aver difeso con successo l'ECW Championship prima contro Matt Hardy alla Royal Rumble, poi contro Finlay a No Way Out, Swagger incominci\u00f2 una faida con il rientrante Christian che affront\u00f2 a Backlash dove perse l'ECW Championship contro Christian, terminando il suo regno da campione dopo 104 giorni. Swagger prov\u00f2 a riconquistare il titolo sia a Judgment Day in un incontro singolo contro Christian, sia ad Extreme Rules in un triple threat match hardcore match, che vide coinvolto anche Tommy Dreamer, senza successo. Anche il suo ultimo tentativo di vincere l'ECW Championship, a The Bash in una Scramble match fall\u00ed.\nCampione dei pesi massimi (2009\u20132010).\nIl 29 giugno, Swagger pass\u00f2 al roster di \"Raw\", esordendo in un 3-on-1 Gauntlet match contro l'allora WWE Champion Randy Orton dove perse intenzionalmente per count-out per fare una buona impressione su Orton. Nella puntata di \"Raw\" del 13 luglio, vinse il suo primo incontro nel nuovo roster sconfiggendo Montel Vontavious Porter (MVP). Inizi\u00f2 quindi una faida con MVP che culmin\u00f2 a SummerSlam, in un match che vinse MVP. Dopo che fin\u00ec la sua piccola faida con MVP, Swagger tent\u00f2 di conquistare lo United States Championship. Ebbe il suo primo match singolo per il titolo il 21 settembre contro Kofi Kingston, ma perse il match per count-out dopo aver rubato la cintura, tra l'altro abbandonando con essa l'arena, sebbene Kingston recuper\u00f2 lo United States Championship la settimana successiva durante una rissa fra Swagger e The Miz. A Hell in a Cell, Kofi Kingston conserv\u00f2 lo United States Championship dall'assalto di Jack Swagger e The Miz in un triple threat match. Alla Royal Rumble del 31 gennaio, Swagger prese parte al Royal Rumble match con il numero 26, ma fu eliminato da Kofi Kingston.\nNella puntata di \"Raw\" del 1\u00ba marzo 2010, Swagger sconfisse Santino Marella per qualificarsi cos\u00ec al Money in the Bank ladder match di WrestleMania XXVI, che vinse, guadagnando un'opportunit\u00e0 titolata per qualsiasi cintura della WWE da dover incassare entro l'anno successivo. La sera successiva a \"Raw\", Swagger cerc\u00f2 di incassare subito il Money in the Bank contro John Cena, ma cambi\u00f2 subito idea quando Cena lo intrappol\u00f2 nella STF prima ancora che il match iniziasse; Swagger conserv\u00f2 quindi la title shot per un'altra occasione.\nSwagger incass\u00f2 il Money in the Bank durante i taping di \"SmackDown\" del 2 aprile, dopo che l'allora World Heavyweight Champion Chris Jericho venne colpito con una \"spear\" da Edge.&lt;ref name=\"SD Tapings 30/03/2010\"&gt;&lt;/ref&gt; Swagger sconfisse Jericho per vincere il World Heavyweight Championship per la prima volta. Dopo la vittoria del titolo, Swagger incominci\u00f2 a sviluppare una gimmick pi\u00f9 seriosa; prima era solito fare i piegamenti e battersi il petto durante la sua entrata sul ring. Swagger difese con successo il titolo prima contro Edge e Jericho in un triple threat match e poi contro Randy Orton a Extreme Rules in uno Extreme Rules match. A Over the Limit, Swagger mantenne il titolo contro Big Show facendosi squalificare volontariamente. A Fatal 4-Way del 20 giugno, Swagger perse il titolo contro Rey Mysterio in n fatal four-way match, che incluse anche CM Punk e Big Show.\nAlleanza con Michael Cole (2010\u20132011).\nNella seconda parte del 2010, Swagger inizi\u00f2 ad essere accompagnato dalla sua mascotte, un'aquila, impersonata da Chavo Guerrero. A , Swagger lott\u00f2 in un triple threat ladder match per l'Intercontinental Championship contro Kofi Kingston e il campione Dolph Ziggler, vinto da quest'ultimo. Nella puntata di \"Raw\" del 28 febbraio, Swagger venne annunciato come allenatore di Michael Cole per il suo match di WrestleMania XXVII contro Jerry Lawler. Nella puntata di \"Raw\" del 28 marzo, Swagger affront\u00f2 Lawler in un incontro singolo, che vinse per squalifica dopo che Lawler lo attacc\u00f2 con una sedia di acciaio. A WrestleMania, Swagger fu colpito da una \"Stunner\" dall'Arbitro speciale dell'Incontro Stone Cold Steve Austin, quando Swagger stava cercando ritirare Cole dall'Incontro. Cole vinse l'incontro per squalifica. Il 26 aprile, con il \"draft\", Swagger pass\u00f2 nel roster di \"Raw\". A Extreme Rules, Swagger e Cole sconfissero Jerry Lawler e Jim Ross in un Country Whipping match. Swagger concluse la sua alleanza con Cole il 16 maggio a \"Raw\", dopo che Cole lo aveva insultato.\nNella puntata di \"Raw\" del 23 maggio, Swagger inizi\u00f2 una rivalit\u00e0 con Evan Bourne, che sconfisse in serata, ma Bourne lo sconfisse nella rivincita la settimana seguente. A Capitol Punishment, Bourne sconfisse Swagger concludendo la rivalit\u00e0. Swagger partecip\u00f2 al suo secondo Money in the Bank ladder match a Money in the Bank, che venne vinto da Alberto Del Rio.\nNella puntata di \"Raw\" del 15 agosto, dopo aver sconfitto Alex Riley, Swagger sugger\u00ec a Vickie Guerrero di farle da manager. La settimana seguente, Swagger lott\u00f2 un incontro di \"prova\", ma venne distratto dalla Guerrero che stava avendo una discussione con Dolph Ziggler a bordo ring, e perse il match. Swagger e Ziggler continuarono a litigare con la Guerrero nelle settimane successive, il quale port\u00f2 a un match per lo United States Championship di Ziggler a Night of Champions che Ziggler vinse in un fatal four-way match che incluse anche Riley e John Morrison.\nCampione degli Stati Uniti (2011\u20132012).\nIl 26 settembre, a Raw, aiuta Dolph Ziggler a difendere lo US Title contro Zack Ryder e, successivamente, viene coinvolto anche in un 6-Man Tag Team match da Theodore Long insieme allo stesso Ziggler e Mason Ryan contro gli Air Boom e Zack Ryder. Il match viene vinto da questi ultimi a causa del tradimento di Mason Ryan. A SmackDown del 30 settembre sconfigge Evan Bourne grazie all'intervento di Vickie Guerrero. A Hell in a Cell affronta, insieme a Dolph Ziggler, gli Air Boom per i WWE Tag Team Championship, perdendo. Nella puntata di Raw Post PPV, Swagger combatte nel main event in un match di coppia a 12 uomini, in squadra con Dolph Ziggler, Alberto Del Rio, David Otunga, Cody Rhodes e Christian perdendo contro John Cena, CM Punk, Sheamus, gli Air Boom e Mason Ryan. A SmackDown del 7 ottobre sconfigge, insieme a Dolph Ziggler, gli Air Boom. Il 14 ottobre, a SmackDown, partecipa alla Battle Royal promossa da Theodore Long e John Laurinaitis nella quale il vincitore, avrebbe potuto sfidare un campione a sua scelta in un match titolato, ma viene eliminato. Successivamente, assieme a Dolph Ziggler, perde un tag team match contro Kofi Kingston e Zack Ryder. Dopo aver perso contro Ryder un match 1 vs 1, viene annunciato che Ziggler &amp; Swagger andranno nuovamente all'assalto dei titoli di coppia a Vengeance.\nA Vengeance, Jack Swagger e Dolph Ziggler vengono sconfitti da Evan Bourne e Kofi Kingston. Nella puntata di Raw del 31 ottobre, perde contro Santino Marella per roll-up. La settimana dopo, viene annunciato che Swagger far\u00e0 parte del Team Barrett, composto da lui, Hunico, Wade Barrett, Cody Rhodes e Christian contro il Team Orton, formato da Randy Orton, Sheamus, Sin Cara, Mason Ryan e Kofi Kingston a Survivor Series 2011 nel tradizionale 5 on 5 Elimination Tag Team Match. La settimana prima del PPV, Swagger perde due match, uno a Raw contro Sheamus e l'altro a SmackDown contro Mason Ryan. A Survivor Series, il Team Barrett batte il Team Orton ma Swagger non riesce a \"sopravvivere\", venendo eliminato da Randy Orton. Il 21 novembre, a Raw, viene sconfitto da Sheamus. Durante la stessa settimana, a Smackdown, perde un match di coppia insieme a Dolph Ziggler contro Sheamus e Zack Ryder. Il 28 novembre, a Raw, viene sconfitto dallo stesso Ryder. Nella puntata di Superstars dell'8 dicembre, batte agilmente Trent Baretta mentre nell'edizione di SmackDown del 16 dicembre, combatte dopo un anno dall'ultimo scontro con Big Show, perdendo dopo aver subito una \"Big Finisher\". A WWE TLC affronta Sheamus ma viene sconfitto. Nella puntata di SmackDown successiva, perde insieme a Ziggler contro Daniel Bryan e Big Show e il 26 dicembre, a Raw, perde contro CM Punk nel primo Gauntlet match di quest'ultimo.\nNella puntata di Raw del 2 gennaio ha un litigio nel backstage con Zack Ryder e quindi si pensa che l'All American American voglia puntare al titolo U.S. Il GM decide di metterli in un Six Man Tag Team Elimination Match: Zack Ryder, The Big Show e John Cena contro Jack Swagger, Mark Henry e Kane. Il match diventa per\u00f2 un 2 on 3 Handicap Match, poich\u00e9 Kane non si presenta. Swagger e Henry perdono il match, con Swagger che \u00e8 l'ultimo ad essere eliminato per mano di Cena. Nella puntata di Raw del 9 gennaio perde contro il WWE Champion CM Punk. La settimana successiva affronta un infortunato Zack Ryder in un match valevole per il titolo degli Stati Uniti; Swagger si aggiudica l'incontro laureandosi nuovo campione. La sera stessa combatte contro John Cena, ma il match finisce in un No-Contest per la troppa aggressivit\u00e0 di Cena, che mette K.O. il nuovo campione U.S. Nella puntata di Raw Supershow del 23 gennaio sconfigge in coppia con Dolph Ziggler il team formato da John Cena e CM Punk, grazie ad una distrazione di John Laurinaitis. Partecipa alla Royal Rumble 2012 nell'omonimo match, ma viene eliminato da Sheamus con l'aiuto esterno di The Big Show che lo colpisce anche con la W.M.D. A Superstars del 2 febbraio viene sconfitto in un match non titolato da R-Truth mentre in quella del 9 febbraio, sconfigge Santino Marella. Impegnato sempre a Superstars, il 16 febbraio batte Mason Ryan. Al pay-per-view Elimination Chamber affronta Justin Gabriel in un match valido per lo United States Championship, vincendolo e conservando il titolo. Nella puntata di Smackdown! del 21 febbraio sconfigge in coppia con Dolph Ziggler il team formato da R-Truth e Kofi Kingston. Il 27 febbraio a Raw perde un triple treath match con Ziggler contro Primo e Epico e i \"Boom Jimmy\" non riuscendo a conquistare gli allori di coppia dato che Epico schiena Swagger per vincere il match. Successivamente, viene reso noto che il Tag Team Swagger-Ziggler avr\u00e0 il nome di \"American Perfection\".\nNella puntata del 5 marzo di Raw, perde il titolo di United States Champion in favore di Santino Marella, nonostante le interferenze a suo favore di Dolph Ziggler, David Otunga e John Laurinaitis. Nella puntata di SmackDown successiva, viene sconfitto nuovamente da Santino Marella in uno Steel Cage Match, non riuscendo cos\u00ec a riconquistare il titolo. Nella puntata di Raw del 12 marzo, viene sconfitto da Randy Orton. Nella puntata di Raw del 19 marzo viene annunciato che lui e Dolph Ziggler faranno parte del Team Johnny a WrestleMania XXVIII. La sera stessa sconfiggono Kofi Kingston e R-Truth grazie all'intervento di Vickie Guerrero. Nella puntata di Smackdown! del 23 marzo viene sconfitto da Zack Ryder.\nA WrestleMania XXVIII il Team Laurinaitis sconfigge il Team di Teddy Long. Il giorno dopo a RAW, John Laurinatis annuncia Dolph Ziggler e Jack Swagger contro il campione degli Stati Uniti Santino Marella in un Triple Threat Match ma n\u00e9 Jack Swagger n\u00e9 Dolph Ziggler riescono a conquistare l'United States Championship. Dopo il match, Swagger e Ziggler attaccano Marella, ma questi viene salvato da Brodus Clay. Nella puntata di Raw del 9 aprile viene sconfitto in coppia con Dolph Ziggler dal team di Santino Marella e Brodus Clay. Nell'edizione di Superstars del 19 aprile, perde contro R-Truth nel main event. Settimana seguente, perde per squalifica insieme a Ziggler contro Clay e Hornswoggle. Nella puntata successiva a Extreme Rules, perde una Beat the Clock Challenge contro Randy Orton non riuscendo a diventare primo sfidante al titolo WWE. Tre giorni dopo, a SmackDown, si fa contare fuori dal ring durante il suo match contro Brodus Clay. L'11 di maggio perde contro R-Truth. Nella puntata di Raw del 14 maggio viene sconfitto in squadra con Dolph Ziggler e The Miz dal team composto da R-Truth, Kofi Kingston e Brodus Clay. Nella puntata di Superstars prima di Over the Limit, perdono contro gli Usos. Ad Over the Limit combatter\u00e0 in coppia con Ziggler contro i campioni R-Truth e Kofi Kingston per i titoli di coppia. Al PPV Swagger e Ziggler vengono sconfitti dai campioni R-Truth e Kofi Kingston non conquistando cos\u00ec le cinture. Nella puntata successiva di Raw, prende parte al main event, un 3 on 2 Handicap Lumberjack Match dove Swagger, Tensai e Dolph Ziggler erano opposti a Sheamus e John Cena, ma l'incontro finisce in un No Contest quando i Lumberjacks invadono il ring.\nNella puntata di Smackdown! del 25 maggio viene sconfitto da Sheamus. Nella puntata di Raw del 28 maggio perde contro R-Truth e Kofi Kingston e a fine match litiga col compagno, sancendo probabilmente la fine del team. Nella puntata di Smackdown! del 1\u00ba giugno interviene nel match tra Sheamus e Dolph Ziggler aiutando il suo compagno ma Dolph Ziggler viene sconfitto.\nNella puntata di Superstars del 7 giugno sconfigge Zack Ryder.\nNella puntata di Raw dell'11 giugno partecipa ad un Fatal 4-Way match per decretare il primo sfidante al WWE World Heavyweight Championship contro il campione Sheamus a No Way Out. Affronta dunque The Great Khali, Christian e il compagno Dolph Ziggler, ma viene sconfitto. Nella puntata di SmackDown del 15 giugno, perde contro il campione Intercontinentale Christian.\nNella puntata di Raw del 18 giugno ha un litigio con Dolph Ziggler nel backstage che viene sedato da Vickie Guerrero in cui comunica ai 2 che si affronteranno nel ring e il vincitore potr\u00e0 continuare ad essere rappresentato da lei. Swagger viene sconfitto da Ziggler, con quest'ultimo che sar\u00e0 rappresentato ancora da Vickie e sancendo la rottura del tag team. Nella puntata di Raw del 25 giugno perde contro Santino Marella un match valido per lo US Title, non riuscendo a riconquistare il titolo. Stessa settimana, a SmackDown, viene sconfitto da Tyson Kidd e non riesce a qualificarsi per lo SmackDown Money in the Bank Ladder Match. La settimana seguente, viene battuto a Superstars da Zack Ryder. La settimana successiva, a Raw, viene sconfitto in pochissimo tempo da Sheamus. Nella puntata di Raw del 16 luglio aveva in programma di affrontare RyBack, ma Jack lo attacca ancor prima che inizi l'incontro, mettendolo a terra, poi per\u00f2 RyBack reagisce e mette K.O. Swagger mandandolo fuori dal ring. Il 23 luglio, a Raw 1000, affronta Brodus Clay, perdendo. Nella puntata di SmackDown del 10 agosto, Swagger viene sconfitto da Randy Orton. Nella puntata di Superstars del 23 agosto, perde contro Santino Marella e il 27 agosto, a Raw, contro Ryback.\nInattivit\u00e0 per infortunio (2012\u20132013).\nNella puntata di Raw del 3 settembre 2012 Jack Swagger perde ancora contro il World Heavyweight Champion Sheamus. Pi\u00f9 tardi, nella medesima serata, incontr\u00f2 nel backstage la General Manager di Raw AJ Lee dichiarandole che si sarebbe preso un periodo di pausa, vista la sua striscia negativa; in realt\u00e0, ci\u00f2 si \u00e8 reso necessario per permettergli di recuperare da un infortunio al tricipite.\nAlleanza con Cesaro (2013\u20132014).\nRitorna a sorpresa nella puntata di SmackDown del 1\u00ba febbraio sconfiggendo Kofi Kingston e avvertendo il General Manager di SmackDown, Booker T, di voler partecipare all'Elimination Chamber match che si disputer\u00e0 nell'omonimo pay-per-view. Nella puntata di Raw del 4 febbraio sconfigge Santino Marella sottomettendolo con la \"Patriot Act\" (nuovo nome della sua mossa finale, l'Ankle Lock). Nella puntata di SmackDown del 7 febbraio sconfigge Justin Gabriel mettendolo al tappeto con una Gutwrench Powerbomb ed infine sottomettendolo con la \"Patriot Act\". Nella puntata di Raw dell'11 febbraio, accompagnato da un nuovo manager, Zeb Colter, sconfigge Zack Ryder qualificandosi per l'Elimination Chamber Match.\nIl 15 febbraio, a SmackDown sconfigge ancora una volta Zack Ryder con la \"Patriot Act\". Ad Elimination Chamber, Swagger sconfigge nell'omonimo match Randy Orton, Chris Jericho, Mark Henry, Kane e Daniel Bryan, schienando Randy Orton, diventando il sesto lottatore a vincere questa tipologia di match al debutto, e ottenendo un match valido per il World Heavyweight Championship contro Alberto Del Rio a WrestleMania 29. Il 18 febbraio, a Raw, sconfigge Daniel Bryan per sottomissione dopo un match molto combattuto.\nIl 19 febbraio, Fox News e vari commentatori della destra, tra cui Glenn Beck, ha affermato che i personaggi di Swagger e Colter erano una presa in giro del movimento del Tea Party destinato a \"demonizzare\" il Tea Party. La WWE ha risposto alle critiche affermando che essi sono stati dotati di \"eventi in [loro] storie\" a \"creare contenuti accattivanti e rilevanti per il [loro] il pubblico\" e che \"questa storia in nessun modo rappresenta il punto politico WWE di vista\". La WWE, in seguito, ha rilasciato un video con protagonisti Swagger e Colter che nella \"break character\" hanno invitato Beck a comparire a Raw, mentre giustificano che la trama \u00e8 stata progettata per illecita una risposta folla per il protagonista, Alberto Del Rio, e gli antagonisti, Swagger e Colter. Beck ha respinto l'invito.. Ad Extreme Rules, viene sconfitto da Alberto Del Rio in un \"I Quit\" Match valido per lo status di primo sfidante al World Heavyweight Championship detenuto da Dolph Ziggler. A Money in the Bank 2013 non riesce a vincere il Money in the Bank di SmackDown.\nNella puntata di Raw del 15 luglio 2013, Jack Swagger e Antonio Cesaro perdono un tag team match di coppia per mano degli The Usos. Nella puntata di Smackdown del 19 luglio perde contro Dolph Ziggler per schienamento. Nella puntata di Raw del 22 luglio viene sconfitto da Daniel Bryan. Nella puntata di Main Event perde contro Sheamus. Nella puntata di Smackdown del 26 luglio viene sconfitto da Christian. Nella puntata di Smackdown del 2 agosto viene sconfitto da Cody Rhodes. Nella puntata di Raw del 5 agosto in coppia con Antonio Cesaro sconfigge gli The Usos. Nella puntata di Raw del 12 agosto in coppia con Antonio Cesaro perde contro gli The Usos. Nella puntata di Smackdown del 16 agosto perde contro The Miz. Nella puntata di Raw del 19 agosto i The Real Americans perdono contro i Prime Time Players. Nella puntata di Raw del 26 agosto perde contro Titus O'Neil. Nella puntata di Smackdown del 6 settembre gli The Real Americans sconfiggono The Usos. A Night of Champions gli The Real Americans partecipano al \"Tag Team Turmol Match\" venendo eliminati dai Prime Time Players. Nella puntata di Raw del 16 settembre The Real Americans partecipano ad un \"Triple Threat Tag Team Match\" per determinare i contendenti ai WWE Tag Team Championship; oltre a loro partecipano anche i \"Tons of Funk\" e The Usos, a vincere sono questi ultimi. Nella puntata di Smackdown del 20 settembre Jack Swagger viene sconfitto da Santino Marella. Nella puntata di Smackdown del 27 settembre gli The Real Americans sconfiggono Prime Time Players. A Battleground The Real Americans sconfiggono in un \"Tag Team Match\" Santino Marella e Great Khali. Nella puntata di Raw del 14 ottobre The Real Americans sconfiggono i \"Tons of Funk\". Nella puntata di Smackdown del 18 ottobre The Real Americans perdono contro The Usos. Nella puntata di Raw del 21 ottobre Real Americans sconfiggono i Tons of Funk. A Hell in a Cell The Real Americans perdono contro i Los Matadores.\nNella puntata di Raw del 4 novembre i Real Americans e Damien Sandow vengono sconfitti da John Cena, Cody Rhodes e Goldust. Nella puntata di Raw i The Real Americans perdono contro John Cena in un \"Handicap Match\". Nella puntata di Raw del 18 novembre i Real Americans sconfiggono The Miz e Kofi Kingston.Nella puntata di Smackdown i The Real American] perdono contro Cody Rhodes e Goldust che mantengono i titoli di coppia. A Survivor Series i Real Americans fanno coppia con lo Shield il quale sconfiggono il team formato da Rey Mysterio, The Usos, Cody Rhodes e Goldust in un \"5 vs 5 Survivor Series Traditional Elimination Match\". Nella puntata di WWE Monday Night Raw del 2 dicembre gli Real Americans sconfiggono i Prime Time Players. A gli Real Americans non riescono a vincere i WWE Tag Team Championship. Nella puntata di WWE Raw del 16 dicembre gli Real Americans perdono contro Mark Henry e Big E Langston. Nella puntata di WWE SmackDown del 20 dicembre Swagger perde contro Big E Langston. Nella puntata di Raw del 23 dicembre i Real Americans vengono sconfitti dai Los Matadores. Alla Royal Rumble Swagger entra con il numero 7 non riuscendo a vincerla. Nella puntata di SmackDown del 14 febbraio Swagger vince un Fatal 4-Way Match e diventa il contendente numero 1 all'Intercontinental Championship per Elimination Chamber. Ad Elimination Chamber Swagger viene sconfitto da Big E non riuscendo a conquistare la cintura. Nella puntata di Raw del 17 marzo Swagger e Cesaro riescono a battere i campioni di coppia WWE ovvero gli Usos in un Non Title Match. A WrestleMania XXX Swagger e Cesaro prendono parte al fatal four-way elimination tag team match per i WWE Tag Team Championship venendo eliminati, dopo il match Swagger sottomette Cesaro con una Ankle Lock ma poi Cesaro si rialza e stende Swagger effettuando delle Giant Swing. La notte successiva a RAW Swagger viene sconfitto da Cesaro per count-out.\nOpportunit\u00e0 titolate (2014\u20132015).\nNella puntata di Raw del 14 aprile Jack Swagger viene sconfitto da Sheamus nei quarti di finale del torneo che assegna lo status di primo sfidante all'Intercontinental Championship. A Extreme Rules Swagger partecipa al triple threat match che ha visto coinvolti anche Rob Van Dam e Cesaro dove a vincere \u00e8 stato quest'ultimo. Il 13 maggio a Raw perde contro RVD grazie ad un'interferenza da parte di Adam Rose che distrae il Real American. Nella puntata di Raw del 23 giugno Triple H ha annunciato i partecipanti al Money in the Bank Ladder match tra cui Jack Swagger che nella stessa serata batte Kofi Kingston. Nella puntata di SmackDown del 27 giugno effettua un apparente turn face attaccando Bad News Barrett dopo il suo match contro Dean Ambrose, contribuendo all'infortunio dell'inglese e venendo poi attaccato dall'ex-membro dello Shield, partecipante anch'egli al match per la valigetta. A Money in the Bank non riesce a vincere l'omonimo match, che invece viene vinto da Seth Rollins. La sera dopo a Raw effettua un turn face attaccando Rusev. A Battleground, viene sconfitto da Rusev per countout. A SummerSlam, perde contro Rusev per KO tecnico. Successivamente Swagger, si unisce al Team Cena che deve affrontare il Team Authority a Survivor Series, ma viene rimosso dal Team a causa di un infortunio. Alle Survivor Series, sconfigge nel Kick-off Cesaro. A TLC, perde contro Rusev in un match per il United States Championship. Nella puntata di Superstars dell'8 gennaio, sconfigge Titus O'Neil. Alla Royal Rumble, partecipa all'omonimo match entrando con il numero 22, ma viene eliminato da Big Show. Nella puntata di Raw del 27 febbraio, sconfigge Stardust, mentre il 27 febbraio a SmackDown interrompe Rusev in un promo ma viene attaccato dal Super-Athlete. La settimana successiva a SmackDown, viene sconfitto da Rusev. A WrestleMania 31, prende parte alla seconda edizione della Battle Royal in memoria di Andr\u00e9 the Giant non riuscendo a vincerla.\nVarie faide (2015\u20132017).\nA novembre Jack Swagger ha iniziato una faida col rientrante Alberto Del Rio, la quale \u00e8 culminata in un chairs match a valido per lo United States Championship detenuto dal messicano; il match \u00e8 stato vinto da quest'ultimo. Successivamente, il 21 dicembre, Swagger \u00e8 stato nuovamente sconfitto da Del Rio a causa dell'interferenza della League of Nations (Sheamus, King Barrett, Rusev e lo stesso Del Rio). Il 24 gennaio 2016 prende parte all'annuale Royal Rumble match dell'omonimo pay per view entrando col numero 24 e venendo subito eliminato da Brock Lesnar. A Roadblock del 12 marzo viene sconfitto da Chris Jericho. Ha partecipato all'annuale Andr\u00e9 the Giant Memorial Battle Royal a WrestleMania 32 del 3 aprile ma \u00e8 stato eliminato da Kane. Swagger torna poi, dopo un periodo di assenza, nella puntata di \"SmackDown\" del 1\u00ba giugno dove viene sconfitto da Rusev. Nella puntata di \"Raw\" del 6 giugno Swagger ha perso nuovamente contro Rusev per count-out.\nNella puntata di \"Raw\" del 4 luglio prende parte ad un 16-man Tag Team Elimination match come componente del \"Team U.S.A.\" (insieme a Big Show, Kane, Apollo Crews, Mark Henry, Zack Ryder e i Dudley Boyz (Bubba Ray Dudley e D-Von Dudley)) contro la \"Multinational Alliance\" (formata da Sheamus, Alberto Del Rio, Cesaro, Chris Jericho, i Lucha Dragons (Kalisto e Sin Cara), Kevin Owens e Sami Zayn) ma \u00e8 stato eliminato da Chris Jericho; ciononostante, il suo team ha ottenuto la vittoria finale grazie a Zack Ryder. Nella puntata di \"Raw\" dell'11 luglio Swagger ha partecipato ad una Battle Royal per determinare il contendente n\u00ba1 all'Intercontinental Championship, detenuto da The Miz, ma \u00e8 stato eliminato. Nella puntata di \"Main Event\" del 15 luglio assieme ai Golden Truth (Goldust e R-Truth) e Apollo Crews ha sconfitto i Vaudevillains e gli Ascension.\nCon la Draft Lottery avvenuta nella puntata di \"SmackDown\" del 19 luglio 2016, Swagger \u00e8 stato trasferito nel roster di \"Raw\". Nella puntata di \"Main Event\" del 22 luglio Swagger e Mark Henry hanno trionfato sui Breezango (Fandango e Tyler Breeze). Nella puntata di \"Superstars\" del 26 agosto Swagger ha sconfitto facilmente Jinder Mahal. Sempre a \"Superstars\", il 2 settembre, Swagger \u00e8 stato sconfitto da Rusev. Nella puntata di \"Main Event\" dell'8 settembre Swagger ha sconfitto nuovamente Jinder Mahal. Nella puntata di \"Superstars\" del 9 settembre Swagger \u00e8 stato sconfitto da Titus O'Neil. Nella puntata di \"Raw\" del 12 settembre Swagger \u00e8 stato sconfitto da Jinder Mahal.\nJack Swagger, il cui contratto con \"Raw\" era in scadenza, \u00e8 stato dunque trasferito nel roster di \"SmackDown\", dove ha fatto il suo debutto nella puntata del 13 settembre, dove ha avuto un confronto con Baron Corbin. Swagger ha fatto il suo debutto ufficiale a \"SmackDown\" nella puntata del 4 ottobre dove ha sconfitto proprio Baron Corbin (sotto decisione arbitrale sbagliata, poich\u00e9 l'arbitro era convinto di aver visto Corbin cedere alla \"Patriot Lock\" di Swagger ma cos\u00ec non \u00e8 stato). Il 9 ottobre, a No Mercy, Swagger \u00e8 stato sconfitto da Baron Corbin. Nella puntata di \"Main Event\" del 13 ottobre Swagger ha sconfitto Tyler Breeze. Nella puntata di \"SmackDown\" del 18 ottobre Swagger \u00e8 stato pesantemente sconfitto da Baron Corbin per la seconda volta. Swagger \u00e8 poi tornato nella puntata di \"Main Event\" del 4 novembre dove ha sconfitto Simon Gotch. Il 1\u00ba marzo 2017 Swagger ha annunciato sul podcast di Chael Sonnen di aver richiesto e ottenuto la risoluzione del contratto dalla WWE. Tale risoluzione \u00e8 tuttavia avvenuta in via ufficiale il 13 marzo 2017 tramite il sito della WWE.\nCircuito indipendente (2017\u20132018).\nIl 23 aprile 2017, attraverso un video postato su Twitter, Jake Hager ha annunciato di aver firmato per la House of Hardcore, federazione di propriet\u00e0 di Tommy Dreamer.\nAll Elite Wrestling (2019\u2013presente).\nEffettua il suo debutto dopo il main event della prima puntata in assoluto di \"Wednesday Night Dynamite\" il 3 ottobre 2019 attaccando Dustin e Cody Rhodes. Nei mesi successivi \u00e8 coinvolto in numerosi segmenti con la stable Inner Circle, capitanata da Chris Jericho, senza tuttavia prendere parte ad alcun incontro ufficiale. In particolare, inizia una rivalit\u00e0 con Dustin Rhodes, che nel febbraio 2020 lo sfida per un match al PPV \"Revolution\", in programma per il 29 febbraio.\nVita privata.\nJacob Hager era un buon amico dell'ex wrestler Daniel Hodge, che come lui viveva a Perry, Oklahoma. Hager inizi\u00f2 a lottare dall'et\u00e0 di cinque anni, e lott\u00f2 alle scuole superiori con il nipote di Hodge.\nHager ha sposato Catalina White nel mese di dicembre 2010. La coppia ha avuto il loro primo bambino il 17 ottobre 2011, un figlio di nome Knox Stribling Hager.\nIl 19 febbraio 2013, Hager \u00e8 stato arrestato a Gulfport, Mississippi, dopo un taping di \"SmackDown\". \u00c8 stato accusato di guida in stato di ebbrezza, possesso di marijuana, ed eccesso di velocit\u00e0; \u00e8 stato rilasciato dopo l'arresto e l'obbligo di andare in tribunale il 12 marzo 2013. Hager \u00e8 stato processato il 25 giugno 2013 in Mississippi: \u00e8 stato multato di 500 $ e condannato a sei mesi di libert\u00e0 vigilata con la sua condanna di due giorni di sospensione."}
{"id": "1970592", "revid": "307923", "url": "https://it.wikipedia.org/wiki?curid=1970592", "title": "Publio Valerio Publicola (disambigua)", "text": ""}
{"id": "1970595", "revid": "726373", "url": "https://it.wikipedia.org/wiki?curid=1970595", "title": "Episodi di Doctor Who (ventunesima stagione)", "text": "Questa voce contiene l'elenco dei 24 episodi della ventunesima stagione della serie TV Doctor Who, l'ultima interpretata da Peter Davison nel ruolo del Quinto Dottore, che si conclude con la prima avventura del sesto, portato sullo schermo da Colin Baker. \nIl serial \"Resurrection of the Daleks\" \u00e8 composto da soli due episodi, ma di lunghezza doppia: fu necessario condensarla dai quattro episodi previsti a due, per consentire la diretta dei giochi olimpici invernali. \nGli episodi di questa stagione sono andati in onda nel Regno Unito dal 5 gennaio al 30 marzo 1984 e sono del tutto inediti in Italia. Come per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nWarriors of the Deep.\nTrama.\nIl TARDIS si materializza in una base sottomarina nell'anno 2084. La Terra alla fine del XXI secolo \u00e8 divisa tra due blocchi di potere che scatenano un'aspra guerra fredda, che minaccia di degenerare in un conflitto violento. Incidenti misteriosi si sono verificati sulla base, tra cui la morte di alcuni importanti membri del personale. Investigando, il Dottore, Tegan e Turlough scoprono che non solo i doppi agenti si sono infiltrati nella base, ma anche che i vecchi nemici del Dottore, i Siluriani e i Diavoli del Mare, stanno complottando insieme per usare la base sottomarina al fine di scatenare una guerra che decimer\u00e0 l'umanit\u00e0.\nThe Awakening.\nTrama.\nIl Dottore porta Tegan a visitare suo nonno nel villaggio di Little Hodcombe. Gli abitanti del villaggio, guidati da Sir George Hutchinson, stanno rievocando eventi della guerra civile inglese, tra cui schermaglie che si sono svolte nei pressi della citt\u00e0. Ma le rievocazioni hanno ridato vita al Malus, un'entit\u00e0 aliena sepolta sotto una chiesa in rovina che si nutre delle passioni infiammate dalla guerra e dalla morte. Il tempo si sta distorcendo mentre Hutchinson - che \u00e8 caduto sotto l'influenza di Malus - lavora per liberare la creatura, mettendo a repentaglio la vita di Tegan.\nFrontios.\nTrama.\nIl TARDIS giunge sul pianeta Frontios in un remoto futuro, dove le ultime vestigia dell'umanit\u00e0 precipitarono anni addietro. La colonia si trova in grosse difficolt\u00e0 ed \u00e8 assediata da vari disastri, tra cui micidiali piogge di meteoriti e la scomparsa di numerosi coloni di spicco che sono stati risucchiati sotto terra. Il Dottore, Tegan e Turlough scoprono che i colpevoli sono Gravis e i suoi Tractator, insetti giganti con poteri incredibili sulla gravit\u00e0. Gravis intende trasformare Frontios in un'enorme astronave per diffondere il terrore dei Tractator in tutta la galassia.\nResurrection of the Daleks.\nTrama.\nIl Dottore, Tegan e Turlough restano quasi distrutti in un corridoio temporale creato dai Dalek che collega un magazzino sulla Terra odierna con una nave spaziale del futuro. I Dalek hanno perso la guerra con i Movellan a causa di un virus che colpisce solo la loro razza. Ora, con l'aiuto del mercenario Lytton, intendono liberare il prigioniero Davros per costringerlo a creare un antidoto. Una volta che il piano avr\u00e0 avuto successo, i Dalek saranno finalmente in grado di distruggere i Movellan e spadroneggiare in tutto il cosmo. Al termine della storia, Tegan decide di abbandonare l'equipaggio del TARDIS.\nPlanet of Fire.\nTrama.\nTurlough salva una studentessa di botanica di nome Peri Brown che sta affogando e la porta sul TARDIS per farla riprendere. Prima che Peri possa salutare i suoi affetti, Kamelion - ancora una volta sotto il controllo del Maestro - porta il TARDIS sul pianeta Sarn. L\u00ec la sua missione \u00e8 trovare il Maestro, che \u00e8 stato ridotto a pochi centimetri di altezza in seguito a un incidente con il suo eliminatore di compressione tissutale, e ripristinarlo usando le propriet\u00e0 curative delle miracolose fiamme del numismaton di Sarn. Ma Sarn nasconde una misteriosa connessione con il passato di Turlough - una connessione che potrebbe rivelarsi la vera ragione catalizzatrice del piano del Maestro.\nThe Caves of Androzani.\nTrama.\nIl Dottore e Peri arrivano sul pianeta Androzani Minor, dove \u00e8 in corso una guerra sotterranea tra Morgus e Sharaz Jek, che risiede nelle caverne. Il pianeta produce una rara sostanza chiamata Spectrox, che si rivela essere tossica. Il Dottore riesce a procurarsi un antidoto per s\u00e9 e Peri, ma nella foga versa una delle due fiale e quella restante non \u00e8 sufficiente per salvare entrambi. Decide quindi di salvare la sua compagna di viaggio e, in preda alle allucinazioni, si rigenera nel Sesto Dottore.\nThe Twin Dilemma.\nTrama.\nIl Dottore risente di seri problemi di instabilit\u00e0 dovuti alla rigenerazione, arrivando anche a cercare di strangolare Peri e quindi decide di ritirarsi a vita da eremita sulla luna di Titano. L\u00ec si imbatte in un complotto del suo vecchio amico, il Signore del Tempo Azmael, che ha rapito due gemelli geni matematici di nome Romolo e Remo. Il pianeta adottato da Azmael, Joconda, \u00e8 stato conquistato da Mestor e dai suoi Gasteropodi, costringendo il Signore del Tempo a sottostare agli ordini di Mestor. Ma anche Azmael non \u00e8 a conoscenza del vero piano di Mestor - distruggere il sole di Joconda, e in tal modo disperdere le uova dei Gasteropodi in tutta la galassia."}
{"id": "1970600", "revid": "21880", "url": "https://it.wikipedia.org/wiki?curid=1970600", "title": "Zosterophyllophyta", "text": "Le Zosterophyllophyta sono un phylum di piante vascolari estintesi, vissute fra il Siluriano superiore e il Devoniano medio, (400-370 milioni di anni fa). Il genere pi\u00f9 importante \u00e8 lo Zosterophyllum.\nQuesto gruppo \u00e8 simile alle riniofite, ma differisce per tre importanti caratteristiche:\nQueste differenze, anche se possono sembrare minime, ci fanno capire che probabilmente le licofite si sono evolute a partire dalle zosterofillofite e non dalle riniofite, poich\u00e9 hanno sporangi laterali; mentre le piante pi\u00f9 recenti provviste di macrofille, e dotate di sporangi terminali, si sono probabilmente evolute dalle riniofite."}
{"id": "1970603", "revid": "30610", "url": "https://it.wikipedia.org/wiki?curid=1970603", "title": "Journeys to Glory", "text": "Journeys To Glory \u00e8 il primo album in studio del gruppo inglese Spandau Ballet. \u00c8 stato pubblicato nel 1981 dalla Chrysalis Records."}
{"id": "1970606", "revid": "108525658", "url": "https://it.wikipedia.org/wiki?curid=1970606", "title": "Psilophyta", "text": "Le Psilofite (Psilophyta ) sono una divisione di piante vascolari che comprende le pi\u00f9 semplici piante vascolari viventi.\nIl loro nome deriva dal greco \"psilos\" (\u03c8\u03b9\u03bb\u03cc\u03c2) = nudo, in riferimento ad una delle caratteristiche distintive di queste piante, e cio\u00e8 il fusto privo di foglie.\nTassonomia.\nSecondo la classificazione tradizionale la divisione delle Psilophyta comprende una sola famiglia, le Psilotaceae e due soli generi \"Psilotum\" e \"Tmesipteris\":\nRecenti studi filogenetici basati sulla analisi molecolare del DNA suggeriscono una stretta relazione con la famiglia delle Ophioglossaceae. Secondo questi studi Psilotaceae ed Ophioglossaceae, collocate rispettivamente negli ordini Psilotales e Ophioglossales, andrebbero entrambe considerate all'interno della classe Psilopsida .\nDescrizione.\nSi tratta di piccole piante vascolari, spesso a crescita epifita, con fusti ramificati dicotomicamente, privi di foglie, che nelle specie del genere \"Psilotum\" sono sostituite da piccole squame verdi (microfilli) che ricoprono il fusto mentre in \"Tmesipteris\" sono presenti strutture fotosintetiche simili a foglie ma prive di struttura vascolare. Il fusto, a sezione quadrangolare, presenta un nucleo centrale di tessuto vascolare (protostele).Mancano anche di vere e proprie radici la cui funzione \u00e8 vicariata da sottili rizomi scarsamente differenziati, che assorbono i nutrimenti grazie a rapporti di simbiosi con funghi (micorriza).Gli sporangi si trovano all'estremit\u00e0 dei rami e sono uniti a gruppi di 3 (sinangi). Una volta maturi si aprono rilasciando le spore, di colore giallo-biancastro, da cui successivamente si sviluppano i gametofiti aploidi. Questi hanno l'aspetto di piccoli tuberi sotterranei, grandi 1-2 mm. Raggiunta la maturit\u00e0 sessuale producono gameti maschili e femminili dalla cui fecondazione ha origine la successiva generazione di sporofiti diploidi.\nDistribuzione.\n\"Psilotum\" cresce nelle regioni tropicali e subtropicali di America, Africa e Asia, mentre l'areale di \"Tmesipteris\" \u00e8 limitato ad alcune isole del Pacifico meridionale ed in particolare alla Tasmania, alla Nuova Zelanda e alla Nuova Caledonia.L'unica specie presente in Europa \u00e8 \"Psilotum nudum\", segnalata soltanto nel sud della Spagna (provincia di Cadice) ."}
{"id": "1970608", "revid": "30610", "url": "https://it.wikipedia.org/wiki?curid=1970608", "title": "Diamond (Spandau Ballet)", "text": "Diamond \u00e8 il secondo album in studio del gruppo inglese Spandau Ballet. \u00c8 stato pubblicato nel 1982 dalla Chrysalis Records."}
{"id": "1970611", "revid": "729019", "url": "https://it.wikipedia.org/wiki?curid=1970611", "title": "Amalafrido", "text": "Dopo la caduta del trono turingio di Scithingi (l'odierna Burgscheidungen) per mano del re di Metz, Teodorico I, nel 531, Amalaberga fugg\u00ec presso il re ostrogoto Teodato, suo fratello, portando con s\u00e9 Amalafrido e la sorella Rodelindis. Vennero catturati dal generale bizantino Belisario e spediti a Costantinopoli, assieme al re ostrogoto catturato Vitige (o Wittigis). Giustiniano nomin\u00f2 Amalafrido generale, e diede in moglie la sorella Rodelindis al re longobardo Audoino.\nQuando i Longobardi chiesero all'imperatore bizantino Giustiniano aiuto contro i Gepidi, egli invi\u00f2 un esercito guidato da Giustino e Giustiniano, i figli di Germanico, Aratius e Suartuas (antico re degli Eruli) ed Amalafrido. I primi rimasero ad Ulpiana, Illiria, per decidere su una questione di dottrina tra i cristiani locali. Amalafrido guid\u00f2 parte dell'esercito romano contro i Gepidi. Dal momento che Audoino mand\u00f2 alcuni messaggeri da Giustiniano per lamentarsi del poco aiuto ricevuto, si pu\u00f2 immaginare che le forze di Amalafrido fossero solo una piccola parte del totale. Nonostante questo Amalafrido ed i Longobardi guidati da Audoino riportarono un'importante vittoria.\nAmalafrido ebbe un figlio di nome Artachis ma di lui non si sa nulla."}
{"id": "1970612", "revid": "30610", "url": "https://it.wikipedia.org/wiki?curid=1970612", "title": "True (album Spandau Ballet)", "text": "True \u00e8 il terzo album in studio del gruppo inglese Spandau Ballet. \u00c8 stato pubblicato nel 1983 dalla Chrysalis Records. Tutti i brani portano la firma di Gary Kemp. Nel 2003, in occasione del ventesimo anniversario, il disco \u00e8 stato rimasterizzato e in seguito nel 2010 con l'aggiunta di un CD che contiene dei remix e un DVD live.\nIl disco.\nMentre i primi due album avevano guadagnato popolarit\u00e0 in Europa, \"True\" \u00e8 diventato l'album di maggiore successo del gruppo grazie al \"singolo omonimo\" ma soprattutto al singolo \"Gold\" che divenne uno dei singoli pi\u00f9 venduti degli anni 80. L'album \u00e8 fortemente influenzato dalla musica Jazz, Soul e Rhythm and blues e raggiunse il numero 1 nella Official Albums Chart del Regno Unito."}
{"id": "1970613", "revid": "57342", "url": "https://it.wikipedia.org/wiki?curid=1970613", "title": "Arnolfo III", "text": ""}
{"id": "1970618", "revid": "125060213", "url": "https://it.wikipedia.org/wiki?curid=1970618", "title": "Parade (Spandau Ballet)", "text": "Parade \u00e8 il quarto album in studio del gruppo inglese Spandau Ballet. \u00c8 stato pubblicato nel 1984 dalla Chrysalis Records, che ne ha curato anche la distribuzione.\nIl disco.\nlReduci dal grande successo di True dell'anno precedente, con questo lavoro i cinque musicisti tentarono di consolidare le loro quotazioni discografiche. I loro sforzi furono subito premiati dalla terza posizione nella classifica dei singoli pi\u00f9 venduti nel Regno Unito con il singolo \"Only When You Leave\" (in Italia utilizzato da Mediaset come sigla della rubrica cinematografica \"Ciak News\" dal 1992 al 1996), primo estratto dall'album. Nonostante il progressivo calo di risultati conseguito dagli altri singoli ovvero \"I'll Fly for You\" (nono posto), \"Highly Strung\" (15\u00ba) e \"Round and Round\" (19\u00ba), il livello di notevole popolarit\u00e0 conservato dalla band determin\u00f2 un tour britannico, con ben sette date consecutive da tutto esaurito nella sola Wembley Arena."}
{"id": "1970622", "revid": "438678", "url": "https://it.wikipedia.org/wiki?curid=1970622", "title": "Il diavolo si converte", "text": "Il diavolo si converte (\"The Devil and Miss Jones\") \u00e8 un film del 1941 diretto da Sam Wood.\nTrama.\nJohn P. Merrick \u00e8 un miliardario proprietario di un grande magazzino: \u00e8 tanto indispettito dagli scioperi del personale che si fa assumere in incognito come commesso. Finisce per prendere le parti del lavoratori. Viene scoperto, ma intanto si \u00e8 innamorato della commessa Elizabeth...\nDistribuzione.\nIl film fu distribuito negli Stati Uniti dalla RKO Radio Pictures"}
{"id": "1970623", "revid": "1543377", "url": "https://it.wikipedia.org/wiki?curid=1970623", "title": "Il paese di Giocagi\u00f2", "text": "Il paese di Giocagi\u00f2 \u00e8 stato un programma televisivo per bambini realizzato dalla Rai a partire dal gennaio 1970.\nLa preparazione.\nNel 1969 la Rai decise di abbandonare il format britannico di Giocagi\u00f2 per creare una trasmissione tutta italiana: Paola De Benedetti, responsabile della programmazione per l'infanzia, incaric\u00f2 la giornalista e scrittrice Teresa Buongiorno, la quale coinvolse Gianni Rodari e altri collaboratori, fra i quali Emanuele Luzzati per la sigla animata e le scenografie. \nDiedero vita a una trasmissione originale e diversa, ma lo scrittore di Omegna volle e ottenne che nel titolo rimanesse la parola \"Giocagi\u00f2\", un richiamo per il pubblico delle stagioni precedenti: nacque cos\u00ec \"Il paese di Giocagi\u00f2\", presentato da Marco Dan\u00e9 (poi anche coautore) e Simona Gusberti, a partire dal gennaio 1970, identica fascia oraria della precedente rubrica.\nAltri autori erano Marcello Argilli, collega e collaboratore di Rodari, Donatella Zilotto e Lucia Serino.\nLe caratteristiche.\nLuzzati disegn\u00f2 piccole case fatte a paravento, che aperte mostravano l'interno, chiuse si trasformavano in roulotte e il pubblico si \u201ctrovava\u201d in una piazza. \nRodari volle un cavallo parlante affacciato alla finestra (che solo nella puntata finale fu mostrato nella sua interezza), e un \u00absignor Coso\u00bb in difficolt\u00e0 con certe parole, esattamente come succede ai bimbi: al saggio quadrupede, che esprimeva la morale attraverso filastrocche, dava voce Enrico Urbini, mentre il signor Coso era interpretato con grande efficacia e successo dall'attore Enrico Luzi. \nGli altri personaggi furono aggiunti dalla Buongiorno, con Paola De Benedetti e il regista Salvatore Baldazzi: il pittore Buendia (Roberto Galve), un musicista (Stefano Torossi), e un giardiniere \u2013 nientemeno che Ippolito Pizzetti. \n\u00ab A tenere le fila due ragazzi \u2013 spieg\u00f2 anni dopo la Buongiorno ricordando quell'esperienza \u2013 appena fratelli maggiori, non maestri in cattedra. La coppia restava, ma sdrammatizzata, coinvolta nella comunit\u00e0. \u00bb\nPer scegliere i due conduttori furono fatti molti provini, e alla fine furono scelti Marco Dan\u00e8 e Simona Gusberti, ritenuti dagli autori la coppia giusta. \nIl seguito.\nDalla stagione successiva, il programma lasci\u00f2 il posto a \"Il gioco delle cose\", trasmesso da Napoli con gli stessi presentatori, stessi curatrice e regista, ma senza pi\u00f9 Rodari e Luzzati fra i collaboratori: scene e pupazzi erano di Bonizza Giordani, sorella di Brando, in redazione c'erano Marcello Argilli, Antonella Tarquini e Maria Napoleone e nuovi personaggi vennero aggiunti."}
{"id": "1970625", "revid": "116299600", "url": "https://it.wikipedia.org/wiki?curid=1970625", "title": "The Singles Collection (Spandau Ballet)", "text": "The Singles Collection \u00e8 la prima raccolta del gruppo inglese Spandau Ballet. l'album \u00e8 stato pubblicato nel 1985 dalla Chrysalis Records."}
{"id": "1970629", "revid": "767487", "url": "https://it.wikipedia.org/wiki?curid=1970629", "title": "Non desiderare la donna d'altri (film 1940)", "text": "Non desiderare la donna d'altri (\"They Knew What They Wanted\") \u00e8 un film del 1940 diretto da Garson Kanin.\nLa sceneggiatura si basa su \"They Knew What They Wanted\", la commedia Premio Pulitzer di Sidney Howard presentata a Broadway il 24 novembre 1924. Il lavoro di Howard, a cui la RKO pag\u00f2 cinquantamila dollari per i diritti, era gi\u00e0 stato portato sullo schermo in una versione muta del 1928 con il film \"Mendicanti d'amore\", che aveva come interprete Pola Negri affiancata da Jean Hersholt e con \"Notte di peccato\", un film della MGM interpretato da Edward G. Robinson e Vilma B\u00e1nky.\nTrama.\nTony Patucci, italoamericano, vuole sposarsi e la cerca per corrispondenza. Manda per\u00f2 la foto di un altro uomo. Gli risponde Amy una giovane cameriera che rimane sorpresa nel vedere in realt\u00e0 un uomo non giovane e non bello.\nProduzione.\nIl film fu prodotto dalla RKO Radio Pictures.\nDistribuzione.\nIl copyright del film, richiesto dalla RKO Radio Pictures, Inc., fu registrato il 25 novembre 1940 con il numero LP10045."}
{"id": "1970630", "revid": "116299610", "url": "https://it.wikipedia.org/wiki?curid=1970630", "title": "The Twelve Inch Mixes", "text": "The Twelve Inch Mixes \u00e8 una raccolta dei brani remixati del gruppo inglese Spandau Ballet. \u00c8 stato pubblicato nel 1986 dalla Reformation Records.\nTracce.\nLe tracce 12 e 13 sono presenti solamente nella versione in vinile."}
{"id": "1970635", "revid": "767487", "url": "https://it.wikipedia.org/wiki?curid=1970635", "title": "Beau Geste (film 1939)", "text": "Beau Geste \u00e8 un film del 1939 diretto da William A. Wellman. Una delle versioni adattate per lo schermo tratta dal romanzo \"Un dramma nel Sahara\" (\"Beau Geste\") di Percival Christopher Wren. Il primo adattamento era stato girato nel 1926: un \"Beau Geste\" diretto da Herbert Brenon e interpretato da Ronald Colman, Alice Joyce e Noah Beery.\nTrama.\nI tre fratelli 'Beau', John e Digby Geste sono stati tutti e tre adottati dalla ricca Lady Brandon. Quando un prezioso gioiello della donna sparisce, i tre sono costretti a fuggire di casa. Si arruolano tutti e tre nella Legione Straniera, trovandosi alle prese con il sadico sergente Markoff. Quando Markoff prende il comando del presidio, parte dei legionari si ribella. Il fortino viene attaccato dai tuareg e i militari riescono a malapena a cavarsela. Digby e Beau muoiono, John viene salvato. Quando torna a casa, da Lady Brandon, le legge una lettera di Beau, dove questi confessava di esser stato lui ad aver rubato il gioiello per proteggere proprio lei: Lady Brandon, infatti, all'insaputa del marito, aveva venduto la gemma, sostituendola con un falso.\nProduzione.\nIl film, prodotto dalla Paramount, fu girato in California, ai Busch Gardens - S. Grove Avenue di Pasadena, a Buttercup Dunes, Imperial County; al Paramount Ranch - 2813 Cornell Road di Agoura e in Arizona, a Yuma. Le riprese durarono dal 16 gennaio 1939 fino al 13 giugno 1939. Conquist\u00f2 due candidature al Premio Oscar, quella per la miglior scenografia e quella a Brian Donlevy come miglior attore non protagonista. Al suo primo ruolo cinematografico di rilievo, Susan Hayward sostitu\u00ec Patricia Morison nella parte di Isobel Rivers.\nDistribuzione.\nDistribuito dalla Paramount Pictures, il film usc\u00ec in sala il 15 settembre 1939. La prima si era tenuta il 2 agosto.\nDate di uscita.\nIMDb\nAlias"}
{"id": "1970636", "revid": "30610", "url": "https://it.wikipedia.org/wiki?curid=1970636", "title": "Through the Barricades", "text": "Through the Barricades \u00e8 il quinto album in studio del gruppo inglese Spandau Ballet. \u00c8 stato pubblicato nel 1986 dalla Epic Records.\nIl disco.\nRegistrato tra Francia e Germania, \"Through the Barricades\" ha prodotto tre singoli di successo nel Regno Unito: \"Fight For Ourselves\" (posizione 15), \"How Many Lies?\" (posizione 34) e l'ultimo successo nella top ten della band, il singolo omonimo \"Through the Barricades\" (posizione 6). Il primo singolo, \"Fight For Ourselves\", fu presentato in anteprima in Italia molti mesi in anticipo rispetto alla pubblicazione dell'album, quando il gruppo fu ospite alla 36\u00aa edizione del Festival di Sanremo nel febbraio 1986.\nL'album \u00e8 stato rimasterizzato nel 2017 con l'aggiunta di alcune bonus track oltre l'inedito strumentale \"Fight... The Heartache\" e un DVD con il documentario dell'album e i video dei vari singoli."}
{"id": "1970637", "revid": "1613450", "url": "https://it.wikipedia.org/wiki?curid=1970637", "title": "Beau Geste", "text": "L'espressione francese beau geste si usa solitamente in italiano per indicare un \"gesto nobile\" (specialmente in contesto sportivo).\nIn altri contesti, questo termine si riferisce a:"}
{"id": "1970640", "revid": "116299704", "url": "https://it.wikipedia.org/wiki?curid=1970640", "title": "Heart Like a Sky", "text": "Heart Like a Sky \u00e8 il sesto album in studio del gruppo inglese Spandau Ballet, pubblicato nel 1989 dalla CBS Records\n\u00c8 stato l'ultimo disco di inediti che segner\u00e0 lo scioglimento del gruppo nei primi anni '90. L'album \u00e8 stato rimesso in commercio 20 anni dopo la sua pubblicazione, durante la riunione del gruppo con l'album \"Once More\" (2009). Inizialmente l'album doveva intitolarsi \"Home\". \nIl disco.\nIl disco venne distribuito principalmente in Europa e non usc\u00ec negli Stati Uniti; l'album non ebbe il successo sperato come i precedenti ma raggiunse un buon successo commerciale nei Paesi Bassi e in Italia grazie ai singoli \"Raw\" e \"Be Free With Your Love\"; In Spagna venne certificato disco d'oro, avendo venduto 50.000 copie. Dati i non eclatanti riscontri di vendita, l'album ben presto venne ritirato dal mercato e poco dopo, all'inizio degli anni 90 il gruppo si sciolse per riunirsi solamente alla fine degli anni 2000 con l'album \"Once More\"."}
{"id": "1970642", "revid": "767487", "url": "https://it.wikipedia.org/wiki?curid=1970642", "title": "Live in Detroit (The Doors)", "text": "Live in Detroit \u00e8 un album doppio dal vivo pubblicato dai Doors tramite l'etichetta della Bright Midnight Archives. Registrato l'8 maggio 1970 alla Cobo Hall arena di Detroit, \u00e8 considerato uno dei migliori e pi\u00f9 lunghi concerti eseguiti dai Doors.\nTracce.\nLe canzoni sono scritte da Jim Morrison, Robby Krieger, Ray Manzarek, e John Densmore tranne dove \u00e8 indicato.\nDisco 1:\nDisco 2:"}
{"id": "1970645", "revid": "767487", "url": "https://it.wikipedia.org/wiki?curid=1970645", "title": "Kentucky (film)", "text": "Kentucky \u00e8 un film del 1938 diretto da David Butler. La sceneggiatura si basa sul romanzo \"The Look of Eagles\" di John Taintor Foote pubblicato a New York nel 1916.\nProduzione.\nLa lavorazione del film, prodotto dalla Twentieth Century Fox Film Corporation, dur\u00f2 dal 3 settembre fino alla fine di ottobre 1938. Fu girato in technicolor e, per il sonoro, venne usato il sistema Western Electric Mirrophonic Recording.\nDistribuzione.\nIl copyright del film, richiesto dalla Twentieth Century-Fox Film Corp., fu registrato il 30 dicembre 1938 con il numero LP8876."}
{"id": "1970646", "revid": "135224", "url": "https://it.wikipedia.org/wiki?curid=1970646", "title": "Raffineria (petrolio)", "text": ""}
{"id": "1970648", "revid": "116299721", "url": "https://it.wikipedia.org/wiki?curid=1970648", "title": "The Best of Spandau Ballet", "text": "The Best of Spandau Ballet \u00e8 una raccolta del gruppo inglese Spandau Ballet. \u00c8 stato pubblicato nel 1991 dalla Chrysalis Records."}
{"id": "1970649", "revid": "161374", "url": "https://it.wikipedia.org/wiki?curid=1970649", "title": "Linea di minor resistenza", "text": ""}
{"id": "1970650", "revid": "19933", "url": "https://it.wikipedia.org/wiki?curid=1970650", "title": "Amalafridas", "text": ""}
{"id": "1970654", "revid": "729019", "url": "https://it.wikipedia.org/wiki?curid=1970654", "title": "The Collection (Spandau Ballet)", "text": "The Collection \u00e8 un greatest hits del gruppo inglese Spandau Ballet. \u00c8 stato pubblicato nel 1997 dalla EMI."}
{"id": "1970655", "revid": "767487", "url": "https://it.wikipedia.org/wiki?curid=1970655", "title": "Canottaggio ai Giochi della XXIX Olimpiade - Singolo femminile", "text": "Batterie.\nHanno partecipato alle batterie di qualificazione 26 atlete, suddivise in 6 batterie: le prime 3 di ogni batteria si sono qualificate per i quarti, insieme agli altri 6 migliori tempi; le restanti 2 hanno disputato la Finale E.\nSabato 9 agosto 2008, ore 13:50-14:50\nQuarti di finale.\nLe primi tre atlete di ogni quarto si sono qualificate per le semifinali A e B, le altre invece sono passate alle semifinali D ed E.\nLuned\u00ec 11 agosto 2008, ore 15:30-16:10\nSemifinali.\nLe semifinali A e B sono le gare che permettono di accedere alla finale A, quella per le medaglie: le prime 3 atlete di queste 2 semifinali accedono quindi alla finale A, mentre le successive 3 accedono alla finale B.\nLe semifinali C e D invece qualificano per le ultime tre finali, utili solo per stabilire le posizioni finali.\nSemifinali C/D.\nMercoled\u00ec 13 agosto 2008, ore 14:50-15:10\nSemifinali A/B.\nMercoled\u00ec 13 agosto 2008, ore 15:30-15:50\nFinali.\nFinale E.\nVenerd\u00ec 15 agosto 2008, ore 14:10-14:20\nFinale D.\nVenerd\u00ec 15 agosto 2008, ore 14:20-14:30\nFinale C.\nVenerd\u00ec 15 agosto 2008, ore 14:50-15:00\nFinale B.\nVenerd\u00ec 15 agosto 2008, ore 16:50-17:00\nFinale A.\nSabato 16 agosto 2008, ore 15:30-15:40"}
{"id": "1970656", "revid": "767487", "url": "https://it.wikipedia.org/wiki?curid=1970656", "title": "Ambizione (film)", "text": "Ambizione (\"Come and Get It\") \u00e8 un film del 1936 diretto da Howard Hawks e completato da William Wyler. Le scene nei boschi, con i boscaioli all'opera, si devono a Richard Rosson. Fu girato con la consulenza di Edna Ferber (che per\u00f2 nei titoli non appare accreditata), autrice del romanzo su cui si basa la sceneggiatura. Il film ricevette due candidature agli Oscar.\nLa storia racconta la vita e la scalata al successo di un industriale della carta tra le foreste del Wisconsin verso la fine dell'Ottocento. Per la carriera egli rinuncia alla donna amata, ma trent'anni dopo si innamora della figlia di quest'ultima, ritrovandosi come rivale il proprio figlio.\nTrama.\nBarney Glasgow, il direttore di un campo di boscaioli, va a festeggiare la fine di un lavoro insieme all'amico Swan Bostrom. I due, in un locale, restano colpiti dalla bella cantante, Lotta Morgan la quale si innamora di Barney. Anche lui se ne innamora ma l'ambizione lo porta a lasciarla, per sposare, invece, la fidanzata Emma, figlia del suo capo. Dal matrimonio, nascono due figli, Evvie e Richard. La ragazza \u00e8 la consolazione di Barney e quando lei gli propone di andare a visitare il vecchio amico Swan, che lui non vede da anni, accetta subito il suo suggerimento.\nSwan, che aveva sposato Lotta, \u00e8 rimasto da poco vedovo. Sua figlia, che si chiama pure lei Lotta come la madre, \u00e8 una bellissima ragazza nella quale Barney rivede il ritratto del suo vecchio amore. Infatuato della ragazza, comincia a comportarsi stranamente e, dopo aver offerto a Swan un lavoro nella sua citt\u00e0 cos\u00ec da permettergli di continuare a vedere Lotta, suscita i pettegolezzi della gente tanto da spingere suo figlio Richard a casa di Lotta, per chiarire la situazione. La ragazza, che aveva sempre scambiato le attenzioni di Barney come un atteggiamento paterno nei suoi confronti, si rende conto che l'uomo, in realt\u00e0, la sta corteggiando. Fa amicizia con Richard e ben presto i due giovani cadono innamorati.\nNel frattempo, Barney resta sconvolto nello scoprire che l'amata Evvie progetta di sposarsi con Tony Schwerke, un sindacalista, che ha inventato insieme a Richard una tazza di carta usa e getta. Quando poi viene a sapere del legame tra il figlio e Lotta, litiga con Richard, che vuole spedire a New York. Durante una festa, padre e figlio vengono quasi alle mani e Richard viene fermato da Lotta che gli chiede di non colpire il padre, perch\u00e9 \u00e8 un uomo anziano. I due se ne vanno insieme e Barney, solo e vergognoso, rimane con Evvie che cerca di confortarlo. Lui, con le lacrime agli occhi, suona per la cena.\nProduzione.\nIl film fu prodotto dalla Howard Productions, una piccola compagnia creata da Howard Hawks che, negli anni trenta, produsse otto film.\nVenne girato in esterni nell'Idaho e, per gli interni, nei Samuel Goldwyn Studios al 7200 di Santa Monica Boulevard, West Hollywood.\nDistribuzione.\nDistribuito dall'United Artists, fu presentato in prima a Seattle il 6 novembre 1936. Nel 1937, il film usc\u00ec anche in Danimarca (1\u00ba febbraio con il titolo \"Mands vilje\"), Uruguay (5 marzo), Svezia (30 marzo come \"M\u00e4nnen fr\u00e5n storskogen\"), Finlandia (25 aprile, come \"Tukkikuningas\"), Regno Unito (3 maggio), Portogallo (12 maggio, con il titolo \"Pai Contra Filho\"). In Argentina e in Giappone, fu distribuito nel 1938, rispettivamente il 18 marzo e il 5 maggio.\nIl 10 febbraio 1978, fu trasmesso per la prima volta in tv nella Germania Federale ribattezzato in tedesco \"Nimm, was du kriegen kannst\"."}
{"id": "1970657", "revid": "400694", "url": "https://it.wikipedia.org/wiki?curid=1970657", "title": "Original Gold", "text": "Original Gold \u00e8 una raccolta del gruppo musicale britannico Spandau Ballet, pubblicata nel 1999."}
{"id": "1970660", "revid": "767487", "url": "https://it.wikipedia.org/wiki?curid=1970660", "title": "Branchie (film)", "text": "Branchie \u00e8 un film del 1999 diretto da Francesco Ranieri Martinotti, liberamente tratto dal romanzo \"Branchie\" di Niccol\u00f2 Ammaniti."}
{"id": "1970664", "revid": "438678", "url": "https://it.wikipedia.org/wiki?curid=1970664", "title": "Pigskin Parade", "text": "Pigskin Parade \u00e8 un film del 1936 diretto da David Butler."}
{"id": "1970668", "revid": "486946", "url": "https://it.wikipedia.org/wiki?curid=1970668", "title": "Italiana Petroli", "text": ""}
{"id": "1970669", "revid": "438304", "url": "https://it.wikipedia.org/wiki?curid=1970669", "title": "Equitazione ai Giochi della XXIX Olimpiade - Dressage individuale", "text": "Il concorso di Dressage si \u00e8 svolto dal 14 al 19 agosto a Hong Kong e ha visto la partecipazione di 47 cavallerizzi.\nRisultati.\nIl primo turno \u00e8 stato il Grand Prix Test: tutti i partecipanti hanno svolto una serie di movimenti nell'arena, con i giudici in 5 diverse posizioni; il punteggio totale \u00e8 dato dalla media dei punteggi dei 5 giudici; i primi 25 atleti sono passati al secondo turno, con un massimi di tre atleti per nazione.\nIl Grand Prix Special Test \u00e8 stato il secondo turno; simile al primo turno ma con un tempo inferiore; i 15 atleti con la media migliore tra primo e secondo turno si sono qualificati per il terzo e ultimo turno.\nL'ultimo turno del Dressage \u00e8 stato il Grand Prix Freestyle; i giudici hanno dato due valutazioni: tecnica e artistica. Ogni giudice ha espresso un voto da 1 a 10 per entrambe le categorie; Il risultato finale \u00e8 dato dalla media dei punteggi degli ultimi due turni."}
{"id": "1970670", "revid": "235044", "url": "https://it.wikipedia.org/wiki?curid=1970670", "title": "Norma fatto effetto", "text": ""}
{"id": "1970671", "revid": "1494169", "url": "https://it.wikipedia.org/wiki?curid=1970671", "title": "Adolphe", "text": ""}
{"id": "1970672", "revid": "767487", "url": "https://it.wikipedia.org/wiki?curid=1970672", "title": "Georgia (film)", "text": "Georgia \u00e8 un film del 1995 diretto da Ulu Grosbard.\n\u00c8 stato presentato nella sezione Un Certain Regard al 48\u00ba Festival di Cannes."}
{"id": "1970674", "revid": "438678", "url": "https://it.wikipedia.org/wiki?curid=1970674", "title": "Volume 2 (Reagan Youth)", "text": "Volume 2 \u00e8 il terzo album di studio del gruppo hardcore punk statunitense Reagan Youth."}
{"id": "1970675", "revid": "1632387", "url": "https://it.wikipedia.org/wiki?curid=1970675", "title": "Failures for Gods", "text": "Failures for Gods \u00e8 il terzo album in studio della band death metal Immolation, pubblicato nel 1999 dalla Metal Blade Records."}
{"id": "1970676", "revid": "304077", "url": "https://it.wikipedia.org/wiki?curid=1970676", "title": "Deezer", "text": "Deezer \u00e8 un servizio di streaming multimediale che consente l'ascolto on demand di 56 milioni di brani musicali di numerose case discografiche ed etichette indipendenti, oltre che di podcast. \nFondato a Parigi nel 2007, Deezer \u00e8 di propriet\u00e0 di Access Industries, azienda madre di Warner Music Group, e compete con servizi simili come Spotify, YouTube Music, SoundCloud ed Apple Music.\nIl servizio prevede sia piani gratuiti che a pagamento ed \u00e8 disponibile in 183 paesi nelle rispettive lingue, online e offline su vari dispositivi. \nStando ai dati di gennaio 2019, Deezer ha 14 milioni di utenti mensilmente attivi e 7 milioni di utenti paganti.\nDispositivi.\nPresentandosi come applicazione web, Deezer \u00e8 accessibile da qualsiasi dispositivo con sistema operativo Microsoft Windows, macOS, Linux, Android o iOS in grado di connettersi a Internet e visualizzare pagine web con contenuto sia HTML5 sia Adobe Flash . Inoltre \u00e8 stata distribuita un'applicazione per dispositivi mobili dotati dei sistemi operativi iOS (iPod/iPhone/iPad), Android, Windows Phone e BlackBerry. Deezer \u00e8 anche disponibile, senza necessit\u00e0 di computer o smartphone, su diversi sistemi audio per la casa, su diverse Smart TV, su Xbox Live, su sistemi audio per la casa, Bose e Sonos, su sistemi audio per le auto quali \"BMW Connect,\" autoradio Parrot e su Mac, anche con la nuova Mac App. Per Windows, Ubuntu Unity e macOS sono disponibili applicazioni integrate pi\u00f9 profondamente con il sistema operativo, di solito per sfruttare i tasti funzione della tastiera collegata al computer.\nStoria.\nIl sito, di propriet\u00e0 della Blogmusik, diretto da Daniel Marhely e Jonathan Benassaya, lanciato inizialmente come BlogMusik venne chiuso nel febbraio del 2007 dalla SACEM a causa della violazione dei diritti d'autore. Per la sua riapertura, Marhely e Benassaya scelsero il nuovo nome Deezer.\n\u00c8 il primo sito francese d'ascolto gratuito di musica on-line ad avere stipulato un accordo con enti di gestione dei diritti d'autore. I redditi pubblicitari remunerano gli artisti e i detentori di diritti.\nIl 25 agosto 2007 l'Universal Music Group dichiara: \u00abA seguito agli articoli pubblicati nella stampa, la Universal Music precisa che nessun accordo d'uso del suo catalogo \u00e8 stato stipulato con il sito Deezer.com. Di conseguenza, il repertorio Universal Music presente sul sito viene utilizzato illegalmente\u00bb.\nLa rapida crescita.\nIl 10 ottobre 2007, a seguito dell'accordo con la Sony BMG, Deezer propone titoli supplementari. Il 10 gennaio 2008 sono disponibili all'ascolto sul sito 5 milioni di brani. Il 14 maggio 2008 un milione di brani dell'Universal Music Group viene autorizzato all'ascolto a seguito della stipula di un accordo con l'etichetta discografica. Questo accordo europeo viene attivato in 35 paesi. Dall'agosto 2008, grazie a un accordo con YouTube, numerosi video sono accessibili con la funzione ricerca di Deezer.\nL'accordo con la Warner Music International.\nL11 settembre 2008 Deezer stipula un accordo con Warner Music International per l'accesso al catalogo della major sul sito. Nell'agosto 2008 Deezer viene utilizzato da una comunit\u00e0 di 3.3 milioni di membri. Il 18 settembre 2008 una comunicazione ufficiale nel blog di Deezer riferisce che il repertorio del sito ha raggiunto 3.7 milioni di titoli. Indica inoltre che l'accordo con la Warner Music Group \u00e8 mondiale. Il 23 ottobre 2008 Deezer lancia la sua applicazione per iPod touch e iPhone: \u00e8 gratuita e permette di ascoltare le webradio di Deezer e di accedere alla \"Smartradio\". Il 14 novembre 2008 Deezer raggiunge i 4 milioni di membri e 7 milioni di playlist.\nLa restrizione allo scambio dei brani musicali.\nA partire dal 10 dicembre 2008 l'accesso agli upload e allo scambio di brani musicali venne fortemente ristretto e reso accessibile ai soli possessori di MP3 gi\u00e0 inviati sul sito. Questa restrizione venne considerata una vera e propria svolta, quasi un'offesa nei confronti della community del sito, in quanto lo scambio di brani tra i membri ormai era molto popolare. Deezer ha giustificato l'introduzione di questa restrizione con la pressione esercitata delle case discografiche che non apprezzava la condivisione di brani musicali da loro commercializzati. Tuttavia questa misura penalizzava anche membri musicisti che desideravano far conoscere la loro musica e condividerla con la comunit\u00e0.\nNel gennaio 2014 Deezer contava circa 35 milioni di brani disponibili, brani di famosi artisti registrati in esclusiva per Deezer, ultime novit\u00e0 discografiche, applicazioni di servizio, come la ricerca per periodo storico di Harmonia Mundi, o Deutsche Grammophon. L'applicazione \u00e8 disponibile in pi\u00f9 di 180 paesi e conta 16 milioni di utenti attivi di cui 6 milioni di abbonati paganti.\nNel 2016, l'azionista principale, Access Industries, aumenta la sua partecipazione in Deezer ad oltre il 50% del capitale; Orange SA ne rimane comunque azionista."}
{"id": "1970677", "revid": "767487", "url": "https://it.wikipedia.org/wiki?curid=1970677", "title": "Fearless - Senza paura", "text": "Fearless - Senza paura (\"Fearless\") \u00e8 un film del 1993 diretto da Peter Weir, tratto dal romanzo omonimo di Rafael Yglesias che ha curato la sceneggiatura. La trama \u00e8 basata sugli avvenimenti del volo United Airlines 232.\nIl film \u00e8 stato presentato in concorso alla 44\u00aa edizione della Berlinale.\nRosie Perez per la sua interpretazione \u00e8 stata nominata all'Oscar come miglior attrice non protagonista.\nTrama.\nIn una placida giornata di sole il volo Intercity Airline 202 si schianta in un campo a Bakersfield, California, in seguito ad un guasto totale al sistema idraulico dei comandi di volo. Max Klein, architetto di San Francisco, si trova sull'aereo assieme al socio e amico Jeffrey Gordon. Max sopravvive assieme a pochi altri al disastro aereo e, portando con s\u00e9 le conseguenze della sciagura, reagisce rivalutando completamente la sua vita e mettendo a dura prova il rapporto con la moglie Laura nel tentativo di affrontare sotto una nuova luce il mondo circostante. Egli \u00e8 ritenuto da molti dei superstiti un salvatore e sviluppa quella che sembra essere una forma particolare di sindrome da stress post traumatico, tale per cui crede di essere immortale non avendo pi\u00f9 paura di nulla, tanto meno di mettere di continuo in pericolo la propria vita e la stabilit\u00e0 dei suoi rapporti con la famiglia. Lo psicologo che ha in cura lui e i sopravvissuti lo avvicina a Carla, che affronta quotidianamente il peso della morte del figlioletto che era con lei sul volo 202. Mentre Max ritiene di essere invincibile e di non avere certo bisogno di un Dio cui chiedere aiuto, Carla vorrebbe morire e si affida alla religione per ritrovare un perdono che sente di non poter mai pi\u00f9 avere. Il rapporto tra i due si intensificher\u00e0 fino a quando Max si schianter\u00e0 di proposito con la sua Volvo addosso ad un muro di mattoni per far vedere a Carla, seduta sul sedile posteriore, che non avrebbe potuto far nulla per trattenere il figlio seduto tra le sue braccia sull'aereo al momento dello schianto. A questo punto Carla riacquista la fiducia in s\u00e9 stessa perduta ma, dopo un colloquio con la moglie di Max, capisce che deve lasciarsi il loro particolare rapporto alle spalle per tornare a vivere e fare in modo che anche lui possa ritornare ad essere un padre, un marito e, soprattutto, un uomo. Dimesso dall'ospedale da cui era in cura dopo l'incidente con l'auto, Max torna a casa dai suoi cari e approfitta dei doni dell'avvocato che li rappresenta contro la compagnia aerea, arrivato a festeggiare quello che sembra essere un risarcimento milionario, per mangiare una fragola, frutto cui era allergico ma che, dopo la sciagura aerea, pareva poter mangiare senza alcun effetto collaterale. Ci\u00f2 non avviene e Max sar\u00e0 costretto ad affrontare nuovamente la morte e, quindi, la sua presunta invincibilit\u00e0."}
{"id": "1970678", "revid": "8596", "url": "https://it.wikipedia.org/wiki?curid=1970678", "title": "Fearless - senza paura", "text": ""}
{"id": "1970684", "revid": "29233534", "url": "https://it.wikipedia.org/wiki?curid=1970684", "title": "Cascate del Liri", "text": ""}
{"id": "1970687", "revid": "767487", "url": "https://it.wikipedia.org/wiki?curid=1970687", "title": "Nemici, una storia d'amore", "text": "Nemici, una storia d'amore (\"Enemies, A Love Story\") \u00e8 un film del 1989 diretto da Paul Mazursky.\n\u00c8 tratto dall'omonimo romanzo del 1966 dell'ebreo polacco Isaac Bashevis Singer\nTrama.\nNew York, 1949. Herman Broder \u00e8 un sopravvissuto all'olocausto che durante tutta la guerra si era nascosto in un fienile, assistito dalla sua cameriera Yadwiga, poi diventata sua moglie. L'uomo ha una relazione amorosa con un'altra donna, sopravvissuta anche lei ai nazisti, Masha. Con la moglie egli finge di essere un commesso viaggiatore che vende libri, mentre in realt\u00e0 lavora come scrittore ombra per un rabbino corrotto e spregevole. A un certo punto una terza donna, Tamara, che lui credeva morta e che era stata sua moglie prima della guerra, riappare."}
{"id": "1970688", "revid": "111968230", "url": "https://it.wikipedia.org/wiki?curid=1970688", "title": "Ginnastica ai Giochi della XXIX Olimpiade - Qualificazioni maschili", "text": "Il turno di qualificazione \u00e8 servito per stabilire le finaliste dei concorsi generali e di ogni specialit\u00e0. Si \u00e8 svolto il 9 agosto allo Stadio Coperto Nazionale di Pechino.\nRisultati dei qualificati.\nConcorso individuale.\nRiserve.\nLe reserve erano:"}
{"id": "1970693", "revid": "296631", "url": "https://it.wikipedia.org/wiki?curid=1970693", "title": "Ten Golden Guns", "text": "Ten Golden Guns \u00e8 un album dei Casino Royale dell'anno 1990, ristampa di \"Soul of Ska\" (non sono per\u00f2 contenute le canzoni \"Ten Golden Guns\" e \"Housebreaker\", presenti invece in \"Soul of Ska\").\nTracce.\nLato A:\nLato B:"}
{"id": "1970697", "revid": "1632387", "url": "https://it.wikipedia.org/wiki?curid=1970697", "title": "Close to a World Below", "text": "Close to a World Below \u00e8 il quarto album in studio della band death metal Immolation pubblicato nel 2000 dalla Metal Blade Records. Molti dei fan considerano questo album il loro apice musicale."}
{"id": "1970698", "revid": "149485", "url": "https://it.wikipedia.org/wiki?curid=1970698", "title": "ENEL", "text": ""}
{"id": "1970701", "revid": "599013", "url": "https://it.wikipedia.org/wiki?curid=1970701", "title": "Lotta libera ai Giochi della XXVIII Olimpiade - 63 kg femminile", "text": "Il torneo si \u00e8 svolto il 22 e il 23 agosto.\nLegenda:"}
{"id": "1970702", "revid": "767487", "url": "https://it.wikipedia.org/wiki?curid=1970702", "title": "Parenti, amici e tanti guai", "text": "Parenti, amici e tanti guai (\"Parenthood\") \u00e8 un film del 1989 diretto da Ron Howard.\nTrama.\nUnioni e disaccordi di quattro famiglie, nella Florida di fine anni '80. Gil Buckman, un uomo d'affari statunitense innamorato della moglie Karen, cerca di essere un padre perfetto per i suoi tre bambini, Kevin, Taylor e Justin, dei quali si occupa con grande affetto, ricordando quanto ha sofferto nella propria infanzia per essere stato trascurato dal padre Frank. Il clan familiare di Gil \u00e8 molto unito: oltre all'anziano padre Frank, alla madre e alla vecchia e arzilla nonna, ci sono i tre fratelli (Larry, Susan ed Helen).\nLa sorella Helen, da tempo abbandonata dal marito, non si \u00e8 trovata un altro compagno e sente molto la propria solitudine di donna, resa pi\u00f9 pesante dalle serie difficolt\u00e0 procuratele dai figli: Julie, una sedicenne assai precoce innamorata del giovane Tod, e Garry, un tredicenne chiuso e complessato, che soffre per la mancanza del padre.\nL'altra sorella, Susan, \u00e8 sposata con l'estroso Nathan e i due allevano l'unica bambina, Patty, di circa tre anni, come un piccolo mostro sapiente. Infine l'ultimo fratello Larry - prediletto dal padre, che lo ha viziato fino a farlo diventare un fannullone irresponsabile sempre nei guai per debiti di gioco - dopo lunghi vagabondaggi, \u00e8 appena tornato alla casa paterna con un figlioletto dalla pelle scura, Cool, avuto da un'avventura occasionale.\nSerie televisive.\nDal film sono state tratte tre serie televisive: \"Fra nonni e nipoti\" (1990-1991) e \"Parenthood\" (2010-2015), trasmesse entrambe sulla NBC, e \"Tutto pu\u00f2 succedere\", trasmessa su Rai 1."}
{"id": "1970704", "revid": "729019", "url": "https://it.wikipedia.org/wiki?curid=1970704", "title": "Stazione di Basiliano", "text": "La stazione di Basiliano \u00e8 una stazione ferroviaria di superficie di tipo passante, della linea ferroviaria Venezia-Udine.\nStoria.\nLa stazione venne aperta all'esercizio il 21 luglio 1860 con il nome di Pasian Schiavonesco, in seguito all'attivazione del tratto ferroviario che collegava la stazione di Casarsa alla stazione di Udine provenendo da Venezia. Il nome della stazione venne cambiato in quello attuale dopo il 1923 in seguito al cambio di nome della localit\u00e0.\nLa stazione venne usata da Vittorio Emanuele III d'Italia durante la prima guerra mondiale per raggiungere il vicino fronte: a ricordo di ci\u00f2 sulla parte frontale del fabbricato viaggiatori \u00e8 presente una lapide marmorea che recita:\nStrutture e impianti.\nLa stazione disponeva di uno scalo merci con annesso magazzino; accanto al fabbricato viaggiatori \u00e8 presente un altro edificio a un solo piano, che ospita i servizi igienici.\nIl piazzale \u00e8 composto da due binari di corsa: il binario 1 \u00e8 riservato ai treni diretti a Udine mentre il secondo binario viene utilizzato per i treni in direzione Casarsa; \u00e8 presente anche il binario 3, per eventuali precedenze; i binari sono dotati di intercomunicazioni su entrambi i lati.\nI due binari sono dotati di banchina, riparati da una pensilina e collegati fra loro da un sottopassaggio.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nServizi.\nLa stazione dispone dei seguenti servizi:"}
{"id": "1970705", "revid": "8596", "url": "https://it.wikipedia.org/wiki?curid=1970705", "title": "Parenti amici e tanti guai", "text": ""}
{"id": "1970707", "revid": "729019", "url": "https://it.wikipedia.org/wiki?curid=1970707", "title": "Lachlan Macquarie", "text": "Fu governatore coloniale nel Nuovo Galles del Sud, in Australia, ed ebbe un ruolo cruciale nello sviluppo economico e sociale del territorio, che sotto la sua guida cominci\u00f2 la transizione da colonia penale a libero insediamento.\nI primi anni.\nLachlan Macquarie nacque nell'isola di Ulbha, nelle Ebridi Interne, un gruppo di isole lungo la costa occidentale della Scozia. Lasci\u00f2 la citt\u00e0 natale all'et\u00e0 di quattordici anni, per essere educato alla Royal High School di Edimburgo. Nel 1776 Macquarie si arruol\u00f2 nell'esercito, e prese servizio in Nord America, Egitto e India. Nel gennaio del 1793, a Bombay, entr\u00f2 a far parte della Massoneria, all'interno della Loggia n\u00ba 1. Fu promosso capitano nel 1789, maggiore nel 1801 e tenente colonnello nel 1805. Nel novembre 1807, dopo un primo matrimonio con Jane Jarvis durato solo tre anni, spos\u00f2 in seconde nozze sua cugina Elizabeth Henrietta Campbell.\nGovernatorato.\nNell'aprile del 1809 Macquarie fu nominato Governatore del Nuovo Galles del Sud. Il suo incarico, in virt\u00f9 della sua carica di ufficiale militare, era quello di restaurare l'ordine e la disciplina nella colonia dopo la Ribellione del Rum che il precedente Governatore, William Bligh, aveva dovuto fronteggiare. Quando arriv\u00f2 a Sydney, nel dicembre 1809, per prima cosa riacquist\u00f2 il potere che, dopo la sconfitta di Bligh, era finito nelle mani di alcuni ufficiali dell'esercito.\nMacquarie, che credeva in una disciplina conservatrice, inizialmente govern\u00f2 la colonia come un despota, seppur illuminato, ma a partire dal 1810 cominci\u00f2 ad aprirsi a vedute pi\u00f9 liberali. In quell'anno il numero di detenuti che avevano espiato le proprie colpe super\u00f2 quello dei liberi coloni, e allora Macquarie si batt\u00e9 affinch\u00e9 le due categorie fossero trattate sullo stesso piano. Nel 1812, sotto l'influente spinta di una commissione reale, incoraggi\u00f2 gli ex-carcerati a stabilirsi definitivamente nei territori della colonia. Per sottolineare ancora di pi\u00f9 questa sua politica, cominci\u00f2 ad affidare loro incarichi pubblici: cos\u00ec Francis Greenway fu nominato architetto, e William Redfern chirurgo; Macquarie scandalizz\u00f2 l'opinione pubblica quando scelse Andrew Thompson, un ex-galeotto, come magistrato, e quando invit\u00f2 alcuni detenuti ad un t\u00e8 presso la sua residenza. In cambio, il Governatore pretese che gli ex-carcerati conducessero delle vite perbene, insistendo in particolare sui matrimoni rispettabili. Il suo atteggiamento nei confronti degli aborigeni australiani, invece, fu ambivalente. Da un lato ordin\u00f2 violente spedizioni punitive contro di essi, dall'altro intrattenne rapporti di amicizia con alcune trib\u00f9: in tal senso svilupp\u00f2 un sistema piuttosto particolare, che consisteva nell'eleggere un capo responsabile per ogni clan, riconoscibile da una speciale pettorina d'ottone.\nMacquarie fu un grandissimo promotore dell'esplorazione del territorio australiano. Nel 1813 invi\u00f2 Gregory Blaxland, William Wentworth e William Lawson oltre le Blue Mountains, dove la spedizione si trov\u00f2 di fronte alle vaste pianure dell'interno. Poi il Governatore ordin\u00f2 la costruzione di Bathurst, la prima citt\u00e0 mai edificata nell'entroterra australiano. Inoltre mand\u00f2 il generale John Oxley ad esplorare la costa a nord del Nuovo Galles del Sud: Oxley visit\u00f2 cos\u00ec i Northen Rivers e la regione detta poi New England, spingendosi fino all'attuale Queensland.\nIl Governatore fu anche un qualificato architetto, promotore di alcuni piani urbanistici che possono essere ammirati ancora oggi. Un esempio \u00e8 quello della citt\u00e0 di Hobart, capitale della Tasmania, che fu ristrutturata interamente dopo una sua visita, e il cui centro conserva ancora la pianta prevista da Macquarie. A Sydney, posizion\u00f2 tutti gli edifici pi\u00f9 importanti nella Macquarie Street, che \u00e8 tuttora una delle vie principali della citt\u00e0.\nLa fine delle guerre napoleoniche, nel 1815, produsse un nuovo flusso di prigionieri e soprattutto di coloni nel Nuovo Galles del Sud, sia perch\u00e9 le rotte navali tornarono sicure, sia perch\u00e9 molti uomini impiegati nel campo bellico si trovarono improvvisamente senza lavoro. Macquarie assistette a una rapida crescita demografica e di conseguenza economica, e la popolazione tocc\u00f2 quota 35.000 unit\u00e0: la conseguenza fu che il territorio cominci\u00f2 ad avere una vita propria, al di l\u00e0 della sua funzione di colonia penale. Andando contro gli ordini del governo centrale, Macquarie ordin\u00f2 la costruzione della prima banca della colonia, la \"Bank of New South Wales\" (1817).\nLa politica di Macquarie\u00a0\u2013 in particolare il suo battersi per l'emancipazione dei detenuti e le elevate spese di denaro reale in lavori pubblici\u00a0\u2013 provoc\u00f2 nemici al Governatore sia nell'insediamento che a Londra, dove i governanti vedevano ancora il Nuovo Galles del Sud come una colonia penale e non come un futuro dominio dell'impero. I leader delle comunit\u00e0 di coloni denunciarono Macquarie alle autorit\u00e0 di Londra, e nel 1819 fu inviato un giudice, John Bigge, per visitare la colonia e fare rapporto sull'amministrazione del Governatore. Bigge si trov\u00f2 generalmente d'accordo con i coloni, e la sua relazione costrinse Macquarie alle dimissioni, che rassegn\u00f2 nel 1821: il suo, in ogni caso, era stato il mandato pi\u00f9 lungo fino a quel momento. Bigge, inoltre, chiese ed ottenne l'istituzione di un'assemblea da affiancare, in futuro, al Governatore: ci\u00f2 port\u00f2 alla nascita, nel 1824, del \"New South Wales Legislative Council\", il primo organo legislativo del continente australiano.\nMacquarie torn\u00f2 in Scozia, e mor\u00ec a Londra nel 1824, mentre ancora si stava difendendo dalle accuse di Bigge. Tuttavia la sua fama continu\u00f2 a crescere anche dopo la sua morte, specialmente tra gli ex-detenuti e i loro discendenti, che in quel periodo costituivano la maggior parte della popolazione australiana. Oggi \u00e8 ricordato da molti come il vero fondatore dell'Australia come nazione, e alcuni studiosi lo considerano una sorta di eroe proto-nazionalista. \u00c8 significativo il fatto che Macquarie fu fra i primi ad adottare il nome \"Australia\" per l'isola: esso era stato proposto dal primo uomo a circumnavigare il continente, Matthew Flinders, e fu usato per la prima volta dal Governatore in un dispaccio ufficiale datato 1817.\nLachlan Macquarie fu tumulato in un mausoleo sull'isola di Mull, in Scozia, insieme alla moglie e al figlio.\nL'eredit\u00e0 di Macquarie.\nMolti luoghi in Australia devono il proprio nome a Macquarie, e alcuni di essi furono assegnati proprio dal Governatore in persona. I principali sono:"}
{"id": "1970709", "revid": "23390", "url": "https://it.wikipedia.org/wiki?curid=1970709", "title": "Nebbia in Valpadana", "text": "Nebbia in Valpadana \u00e8 una serie televisiva di Raiuno diretta da Felice Farina, in onda in sei serate (da due episodi ciascuna) a partire dal 9 gennaio 2000.\nLa fiction segna il ritorno della coppia formata da Cochi e Renato, di fatto separata dal 1975, che fa da protagonista della serie e interpreta anche la canzone della sigla.\nTrama.\nCochi (Cochi Ponzoni) e Renato Vimodrone, conte di Quarto Oggiaro (Renato Pozzetto) sono due amici di vecchia data che si incontrano dopo molti anni, decidono cos\u00ec di mettersi al lavoro come detective nella loro cittadina nel bergamasco. I due riescono a risolvere numerosi casi di cronaca sempre con sarcasmo ed ironia.\nAmbientazioni.\nGli episodi della serie sono ambientati principalmente all'interno della villa Gritti-Morlacchi di Brembate (BG), al GuglielMotel e nella vicina frazione di Grignano. Alcune scene sono state girate anche nella piazza del Municipio di Trezzo sull'Adda o lungo il corso dell'Adda e infine molte scene sono ambientate nel villaggio industriale di Crespi d'Adda a Capriate San Gervasio. Nell'episodio \"Zona Cesarini\" alcune scene sono state girate allo stadio comunale di Osio Sotto. Nel quinto episodio, invece, alcune scene sono ambientate a Brembate di Sopra.\nSigla.\nLa sigla della serie, cantata da Cochi e Renato dopo la loro reunione, \"Nebbia in Valpadana\", \u00e8 stata pubblicata nell'album del 2000 \"...Le canzoni intelligenti\"."}
{"id": "1970711", "revid": "380654", "url": "https://it.wikipedia.org/wiki?curid=1970711", "title": "Lane Garrison", "text": "\u00c8 conosciuto principalmente per aver interpretato il ruolo di David \"Tweener\" Apolskis nella serie televisiva \"Prison Break\".\nBiografia.\nGarrison nasce a Dallas il 23 maggio 1980 ma trascorre tutta l'infanzia a Richardson in Texas. A causa della turbolenta relazione con la madre Lane and\u00f2 via di casa all'et\u00e0 di diciassette anni e si rifugi\u00f2 da Joe Simpson, manager e padre delle popstar Jessica e Ashlee Simpson, dove visse per un anno. Dopo essersi diplomato nella J.J. Pearce High School nel 1998 and\u00f2 a Los Angeles, con il desiderio di diventare un attore. Il suo primo lavoro fu una pubblicit\u00e0 di uno zaino, per la quale ricevette 3500$.\nNell'estate del 2018 ha avuto una figlia (Linden Rose) dalla sua compagna Mary Kaitlin.\nCarriera.\nLa carriera di Garrison inizia nel 1999, recitando nel film \"4 Faces\". Quattro anni dopo lo si vede recitare in un episodio della serie televisiva \"Kingpin\" e nel 2004 ottiene il suo primo ruolo importante: partecipa infatti nel ruolo del protagonista al film \"Quality of Life\". Nel 2005 entra a fare parte del cast della serie televisiva \"Prison Break\" in cui interpreta il fuggitivo David \"Tweener\" Apolskis. Garrison deve la sua fama proprio a questo ruolo, interpretato fino al 2007 nelle prime due stagioni della serie.\nCondanna per omicidio colposo.\nIl 21 maggio 2007 Garrison si dichiar\u00f2 colpevole di guida in stato di ebbrezza e omicidio colposo a causa dell'incidente avvenuto il 2 dicembre 2006 in cui mor\u00ec il diciassettenne Vahagn Setian, studente della Beverly Hills High School, passeggero della sua macchina. Fu condannato a 40 mesi di reclusione il 31 ottobre 2007, ma gli vennero scontati i 91 giorni che aveva gi\u00e0 passato in carcere. Grazie alla buona condotta poteva esser rilasciato all'incirca nel febbraio 2009. Garrison ha dichiarato pi\u00f9 volte di avere la colpa di questo incidente stradale, nonostante durante la sua prima valutazione psicologica dichiar\u00f2 pi\u00f9 volte di essere innocente.\nSecondo la ricostruzione dei fatti la Land Rover del 2001 di Garrison balz\u00f2 fuori dalla carreggiata ad approssimativamente 50 mph e colp\u00ec un albero. Oltre alla morte del ragazzo, altre due ragazze quindicenni rimasero ferite durante l'incidente. La polizia disse che Lane aveva un livello di alcool nel sangue di 0.20% e che avesse fatto uso di cocaina ma i successivi test indicano soltanto che il suo livello di alcool nel sangue era superiore allo 0.15%.\nPresumibilmente Garrison diede alcolici ai minori e stava uscendo a prenderne altri quando ebbe l'incidente. Inizialmente afferm\u00f2 che stava solo portando i minori a casa dalla festa del liceo che stavano frequentando, ma altre persone sostengono che lui fosse andato via dalla festa perch\u00e9 l'alcool era finito.\nIl 29 aprile 2009, Lane Garrison fu rilasciato dalla prigione. Dopo tre anni di reclusione fu rilasciato per buona condotta e dovette anche pagare 300.000$ come risarcimento alle vittime e alle loro famiglie. Sono andati a prenderlo i membri della sua famiglia, e trasportato a casa di Jessica Simpson ad Encino in California.\nDoppiatori italiani.\nNelle versioni in italiano delle opere in cui ha recitato, Lane Garrison \u00e8 stato doppiato da:"}
{"id": "1970713", "revid": "729019", "url": "https://it.wikipedia.org/wiki?curid=1970713", "title": "Stazione di Cusano", "text": "La stazione di Cusano \u00e8 una fermata ferroviaria di superficie di tipo passante, della linea ferroviaria Venezia - Udine.\nStrutture e impianti.\nLa fermata non \u00e8 presidiata. Si accede al binario 2 tramite un sottopassaggio. \u00c8 presente una piccola sala d'aspetto al binario 1, mentre al binario 2 vi \u00e8 una pensilina.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate."}
{"id": "1970714", "revid": "533647", "url": "https://it.wikipedia.org/wiki?curid=1970714", "title": "Presidente supplente della Repubblica Italiana", "text": "Il presidente supplente della Repubblica Italiana \u00e8 una figura non esplicitamente prevista nella Costituzione italiana, ma ricavabile dalla disposizione contenuta nell'; nella prassi, ha assunto una notevole importanza in caso di dimissioni anticipate del presidente. Il supplente esercita tuttavia le funzioni di Presidente della Repubblica anche in altri casi, ad esempio durante una visita all'estero del titolare della carica.\nL' della Costituzione recita infatti:\nNon sempre alle dimissioni del presidente della Repubblica il presidente del Senato gli subentra. Non vi \u00e8 pertanto la supplenza quando il presidente si dimette il giorno stesso del giuramento del successore, come fece Carlo Azeglio Ciampi nel 2006.\nCos\u00ec allo stesso modo, non sempre vi \u00e8 supplenza quando il presidente \u00e8 in visita di stato all'estero, ma solo per taluni viaggi ufficiali di lunga durata o di particolare distanza.\nPer decisione del presidente della Repubblica Francesco Cossiga, dal 1986 il presidente supplente pu\u00f2 fregiarsi di una insegna durante l'esercizio delle funzioni. Esso \u00e8 simile allo stendardo presidenziale, con cornice azzurra, ma all'interno, anzich\u00e9 recare i colori del tricolore italiano, ha uno sfondo bianco; inoltre, l'emblema della Repubblica, anzich\u00e9 essere color oro, \u00e8 color argento.\nLe ipotesi di supplenza.\nI due commi dell' della Costituzione individuano le due fattispecie di supplenza che danno luogo a due diverse conseguenze:\nIn relazione all'ipotesi di infermit\u00e0, l'aspetto critico del primo comma \u00e8 data dalla indeterminatezza temporale della supplenza (quanto \u00e8 destinata a perdurare la \"temporaneit\u00e0\") e particolarmente delicato \u00e8 poi l'aspetto dell'accertamento materiale dell'impedimento (quale soggetto \u00e8 chiamato a pronunciarsi e quali i criteri-guida che segnano il passaggio da \"temporaneit\u00e0\" a \"permanenza\"). Entrambe le problematiche sono affiorate nel 1964 con la malattia del presidente Segni.\nIn dottrina si fa notare come i due commi si distinguono fra loro non per gravit\u00e0 ma per durata: in entrambi i casi deve trattarsi di impedimento assoluto; assoluto e temporaneo nel primo, assoluto e permanente nel secondo.\nLa scelta in favore del presidente del Senato.\nLe scelte operate nelle varie costituzioni rispecchiano la variet\u00e0 delle forme di governo: la distribuzione dei poteri nei momenti critici di stallo istituzionale mira ad assicurare il particolare sistema di bilanciamento dei poteri proprio di ciascuna Costituzione, per impedire rivoluzioni del sistema istituzionale con l'accumulo di cariche costituzionali. \nLa scelta di chiamare alla supplenza il presidente del Senato fu essenzialmente per motivi di simmetria nella distribuzione dei poteri, dato che il presidente dell\u2019altro ramo del Parlamento \u00e8 chiamato a convocare e presiedere il collegio elettorale del Presidente della Repubblica ( e ). L'opzione adottata non \u00e8 stata immune da critiche: in seno all'Assemblea Costituente si propose l'alternativa di affidare la supplenza al Presidente del Consiglio dei ministri. Al contrario in dottrina si \u00e8 fatta presente l'opportunit\u00e0 di evitare tale evenienza sottolineando come, con una supplenza del Presidente del Consiglio, sarebbe venuta meno la garanzia della firma-controfirma; tutti gli atti del Presidente della Repubblica, eccettuate le dimissioni, devono avere la controfirma governativa (). Da escludersi era inoltre il ricorso al presidente della Corte Costituzionale, quest'ultimo perch\u00e9 chiamato a presiedere il collegio giudicante in caso di incriminazione ().\nLa posizione giuridica del supplente.\nDi fronte alla norma scarna dell' e per lo scarso ricorso all'istituto nella prassi, la dottrina \u00e8 intervenuta a delinearne il contenuto. Si dibatte sul carattere organico o personale dell'istituto.\nChi afferma che si \u00e8 di fronte a una supplenza di organo, afferma che il Presidente del Senato debba essere considerato solo come tale, dunque esclude la possibilit\u00e0 di riconoscergli la tutela penale che \u00e8 assicurata al presidente della Repubblica (artt. 276, 277, 278 c.p.) e nega la possibilit\u00e0 di sottoporlo alla responsabilit\u00e0 di fronte alla Corte Costituzionale; il Presidente del Senato rimarrebbe dunque nella identica posizione in cui si trovava prima dell'impedimento del presidente della Repubblica, ma ciononostante i suoi atti avrebbero la stessa efficacia di quelli dello stesso.\nAl contrario, dal carattere personale della supplenza conseguono deduzioni opposte, con l'ulteriore conseguenza dell'incompatibilit\u00e0 per il presidente supplente di svolgere le funzioni di presidente a Palazzo Madama e dell'inammissibilit\u00e0 per un vicepresidente del Senato di assumere la supplenza al Quirinale.\nI poteri del presidente supplente.\nParticolarmente dibattuta \u00e8 la questione se tutti o solo alcuni dei poteri del presidente della Repubblica possano essere esercitati dal supplente. La prima ipotesi \u00e8 conforme al pensiero di Leopoldo Elia affermando che tutte le norme della Costituzione che si riferiscono al presidente della Repubblica, eccetto quelle sull'elezione e sui requisiti per essere eletto, devono intendersi riferite al presidente supplente.\nLa tesi opposta rileva che i poteri che implichino una \u201cautonoma determinazione\u201d (conferimento dell'incarico di presidente del Consiglio, nomina del governo, scioglimento delle camere) non possano essere esercitati dal supplente se non assolutamente necessario."}
{"id": "1970715", "revid": "519091", "url": "https://it.wikipedia.org/wiki?curid=1970715", "title": "Cannavaro", "text": ""}
{"id": "1970716", "revid": "481666", "url": "https://it.wikipedia.org/wiki?curid=1970716", "title": "Hugo Riesenfeld", "text": ""}
{"id": "1970721", "revid": "729019", "url": "https://it.wikipedia.org/wiki?curid=1970721", "title": "Stazione di Fontanafredda", "text": "La stazione di Fontanafredda \u00e8 una fermata ferroviaria di superficie di tipo passante, della linea ferroviaria Venezia - Udine.\nStrutture e impianti.\nLa stazione \u00e8 dotata soltanto di 2 binari ed \u00e8 dotata di una biglietteria automatica sul binario n\u00ba 1.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate."}
{"id": "1970723", "revid": "1457847", "url": "https://it.wikipedia.org/wiki?curid=1970723", "title": "Olimpiadi degli scacchi del 1994", "text": "Le Olimpiadi degli scacchi del 1994 furono la 31\u00aa edizione della competizione organizzata dalla FIDE. Si tennero a Mosca, in Russia, dal 30 novembre al 17 dicembre. Comprendevano un torneo \"open\" e uno femminile.\nInizialmente le Olimpiadi dovevano svolgersi a Salonicco, ma per problemi organizzativi fu deciso di spostarle a Mosca.\nTorneo open.\nIl torneo \"open\" vide la partecipazione di 124 squadre, di cui due russe e una dell'Associazione Internazionale scacchi alla cieca, formate da un massimo di sei giocatori (quattro titolari e due riserve), per un totale di 716 partecipanti. Il sistema adottato fu quello svizzero, sulla lunghezza di 14 turni. Fu la prima volta che una donna venne schierata in prima scacchiera: Judit Polg\u00e1r ebbe quest'onore nella nazionale ungherese.\nNei primi turni diverse squadre presero la testa della classifica, tra cui i Paesi Bassi, la Serbia e la Russia B. L'Inghilterra, dopo aver superato tutti al dodicesimo turno, venne sconfitta per 3-1 dalla Russia, che la spinse indietro in classifica a favore della Bosnia (salita in classifica dopo una serie di vittorie contro nazionali pi\u00f9 blasonate, tra cui l'Ungheria, l'Inghilterra e l'Ucraina) e la seconda squadra russa: queste tre squadre mantennero la posizione in classifica anche dopo l'ultimo turno, producendo cos\u00ec il primo caso in cui una nazione conquist\u00f2 due medaglie di squadra nello stesso torneo.\nRisultati individuali.\nPrima scacchiera.\nMohamad Al-Modiahki (Qatar), pur con 11/14 (78,6%), non ottenne il bronzo.\nQuarta scacchiera.\nIgor Miladinovi\u0107 (Jugoslavia), pur con il punteggio di 10/13 (76,9%) non ottenne il bronzo.\nQuinta scacchiera (prima riserva).\nLeighton Williams (Galles) ottenne 6 punti su 7 (85,7%) ma non fu inserito in classifica.\nSesta scacchiera (seconda riserva).\nA Espen Agdestein (Norvegia), pur avendo ottenuto un punteggio di 6,5/9 (72,7%) non fu assegnata la medaglia di bronzo.\nTorneo femminile.\nAl torneo femminile 81 squadre di 79 nazioni diverse: la Russia ne schier\u00f2 due, mentre partecip\u00f2 anche una rappresentativa dell'Associazione Internazionale scacchi alla cieca. Le giocatrici partecipanti furono in totale 321; il torneo fu giocato con il sistema svizzero, sulla lunghezza di 14 turni.\nIl torneo fu vinto dalla Georgia, che divenne prima al quinto turno, rimanendo in testa alla classifica per il resto del torneo aumentando il suo vantaggio fino a 3 punti sull'Ungheria, che, dopo aver sconfitto per 2,5-0,5 la Moldavia (che l'aveva raggiunta) all'ottavo turno ebbe sempre un paio di punti di vantaggio sulla terza classificata. Diverse squadre si contesero il terzo posto: la Moldavia, dopo diverse buone prestazioni, fu affondata da tre sconfitte per 0,5-2,5, tra cui quelle con Russia e Israele; la Cina, rimasta costantemente tra la terza e la quarta posizione, riusc\u00ec infine a vincere il bronzo nonostante una sconfitta per 2-1 all'ultimo turno con l'Ucraina.\nPartecipanti.\nParteciparono ad entrambi i tornei:\nParteciparono al solo torneo \"open\":"}
{"id": "1970725", "revid": "76963", "url": "https://it.wikipedia.org/wiki?curid=1970725", "title": "Louis Silvers", "text": ""}
{"id": "1970726", "revid": "76034", "url": "https://it.wikipedia.org/wiki?curid=1970726", "title": "Conto dei movimenti finanziari", "text": ""}
{"id": "1970727", "revid": "767487", "url": "https://it.wikipedia.org/wiki?curid=1970727", "title": "Dance for Burgess", "text": "Dance for Burgess \u00e8 una composizione per orchestra di Edgard Var\u00e8se del 1949.\nOrigine.\nQuest'opera deve la sua esistenza ad un progetto molto pi\u00f9 ampio, a cui Var\u00e8se lavor\u00f2 gi\u00e0 dal 1932, e che avrebbe dovuto avere come titolo \"Espace\".\nTuttavia il compositore non port\u00f2 mai a termine questo progetto e di esso rimane (non pubblicato) soltanto un piccolo studio che, con un ri-arrangiamento nell'orchestrazione, Var\u00e8se chiam\u00f2 \"\u00c9tude pour Espace\". Questo studio, eseguito nel 1947 e diretto dallo stesso compositore prevedeva due pianoforti, che sostituivano l'ensemble dei fiati, e un gruppo di percussioni. Il lavoro su Espace, che lo vide impegnato in quel periodo della sua vita che si suole chiamare \u201cdi crisi\u201d, termin\u00f2 quando Var\u00e8se inizi\u00f2 a lavorare, dal 1949, a \"D\u00e9serts\". Non \u00e8 escluso che alcune parti di quel progetto siano poi finite proprio in \"D\u00e9serts\", uno tra i primi lavori nella storia della musica a far uso di interpolazioni di suono organizzato all'interno di un'opera per strumenti acustici.\nGi\u00e0 prima di mettersi a comporre \"D\u00e9serts\", Var\u00e8se aveva discusso con Burgess Meredith l'idea di realizzare un montaggio cinematografico con suoni e immagini basati sui deserti. Anche questo progetto per\u00f2, come tanti altri prima, non venne realizzato. In quel periodo Meredith dirigeva e recitava in un musical, \"Happy as Larry\", con le coreografie di Ann Sokolow e le scenografie di Alexander Calder. Meredith convinse Var\u00e8se a partecipare alla realizzazione di questo musical componendo un breve pezzo di danza. Var\u00e8se, per amicizia accett\u00f2 ed in seguito invi\u00f2 a Meredith poche pagine di musica intitolate \"Dance for Burgess\". Anche questa volta vari problemi impedirono al musical di avere luogo e dal 1950 in poi Var\u00e8se non si preoccup\u00f2 pi\u00f9 di fare eseguire o pubblicare questa breve composizione.\nL'ultima pagina del manoscritto reca la data del 9 dicembre 1949.\nNel 1998 Dance for Burgess \u00e8 stata pubblicata dalla Ricordi dopo che l'Orchestra reale del Concertgebouw, la Decca Records e la stessa Casa Ricordi ne commissionarono la revisione a Chou Wen-Chung, allievo ed esecutore testamentario di Var\u00e8se. L'operazione di revisione da parte di Chou, come egli stesso scrive nell'introduzione dell'opera, comprende esclusivamente l'orchestrazione del pezzo. Scrive Chou Wen-Chung: \u201c\"Var\u00e8se non fu un compositore di Broadway e Dance for Burgess non potrebbe mai essere stato un pezzo in un musical. Nonostante le sue delicate sonorit\u00e0 e le leggere complessit\u00e0 ritmiche, Dance for Burgess \u00e8 totalmente var\u00e8siana. Scritta di getto mentre egli era immerso nel concepimento di D\u00e9serts, questa danza \u00e8 come un'ondata di profumo di fiore selvatico dopo una tempesta nel deserto\"\u201d.\nStruttura.\nL'opera \u00e8 per orchestra da camera e percussioni:\nLa presenza degli archi (non molto amati da Var\u00e8se) \u2013 cos\u00ec come l'assenza di strumenti elettroacustici o elettronici - pu\u00f2 essere giustificata dalla presenza di questa sezione strumentale nell'orchestra che avrebbe eseguito le musiche del musical. Gli archi sono presenti per\u00f2 (oltre che in \"Ameriques\" ed \"Arcana\") anche nell'ultima opera terminata da Var\u00e8se, \"Nocturnal\", ed anche nel \u201ccollage\u201d (revisionato ed edito anch'esso negli anni novanta da Chou Wen-Chung) \"Tuning up\".\nQuesto ritorno agli archi, oltre che per i motivi citati per Dance for Burgess \u2013 che tra l'altro sono gli stessi anche per Arcana \u2013 potrebbe quindi essere una scelta voluta nell'ultimo periodo compositivo di Var\u00e8se. Il fatto che gli archi in questo pezzo siano indicati come \u201copzionali\u201d lascia pensare alla prima ipotesi.\nIl pezzo \u00e8 molto breve: solo 47 battute, per una durata complessiva inferiore ai due minuti.\nSeppur breve, Dance for Burgess ben rappresenta l'universo sonoro di Var\u00e8se. Chiaramente non \u00e8 pensabile paragonare questo pezzo, per importanza, con altre opere che hanno reso Var\u00e8se uno dei maggiori compositori del XX secolo, ma \u00e8 stato comunque possibile rintracciarvi molte delle sue caratteristiche compositive.\nAscoltando Dance for Burgess si ha l'impressione di una elegante miniatura, di una musica che in meno di due minuti conquista il suo spazio: il massimo consumo dell'energia d'attenzione; le sue caratteristiche sono molto simili ad un \u201cpassaggio\u201d di Var\u00e8se, ad una delle molteplici deformazioni prismatiche, ad un istante del processo di cristallizzazione. \u00c8 sicuramente l'opera pi\u00f9 breve di Var\u00e8se, ma, nonostante ci\u00f2, la coerenza micro e macroscopica la pone come risultato finale di un processo.\nGi\u00e0 l'orchestrazione, con la supremazia di fiati e percussioni, rimanda fedelmente alle altre opere del passato; scoppi di percussioni alterano, frantumano, sezionano lo spazio, uno spazio \u201ccangiante, solare, iridescente [\u2026] fatto di materia\u201d; ottoni e legni introducono e conducono diversi piani sonori, masse che si scontrano e si compenetrano con diversa velocit\u00e0 e densit\u00e0; i movimenti ostinati dei \u201ctutti\u201d orchestrali definiscono brevi sezioni di vera e propria \u201cdanza\u201d\nDance for Burgess rappresenta l'ennesima testimonianza di una musica concepita con quelle tecniche e metodologie, tutte var\u00e8siane, che hanno stravolto ed innovato il pensiero compositivo del XX secolo."}
{"id": "1970728", "revid": "1762097", "url": "https://it.wikipedia.org/wiki?curid=1970728", "title": "Roy Webb", "text": "Ha composto pi\u00f9 di 200 colonne sonore per film. In ben sette casi ha ricevuto la candidatura per il premio Oscar. Il suo nome appare in almeno quattro film con la qualifica di scenografo."}
{"id": "1970736", "revid": "76963", "url": "https://it.wikipedia.org/wiki?curid=1970736", "title": "Cy Feuer", "text": ""}
{"id": "1970738", "revid": "287204", "url": "https://it.wikipedia.org/wiki?curid=1970738", "title": "Conto capitale", "text": ""}
{"id": "1970740", "revid": "287204", "url": "https://it.wikipedia.org/wiki?curid=1970740", "title": "Conto finanziario", "text": ""}
{"id": "1970741", "revid": "260752", "url": "https://it.wikipedia.org/wiki?curid=1970741", "title": "Bengalino Moscato", "text": ""}
{"id": "1970742", "revid": "767487", "url": "https://it.wikipedia.org/wiki?curid=1970742", "title": "Progymnospermophyta", "text": "Progymnospermophyta \u00e8 una divisione di piante paleozoiche.\nStoria.\nOltre alle artrofite e alle felci, dalle trimerofite si svilupparono anche le progimnosperme. Queste piante erano dotate di macrofille ed avevano un cambio vascolare perfettamente funzionante che era in grado di divisioni longitudinali radiali e quindi assicurava una crescita pressoch\u00e9 illimitata. Il legno delle progimnosperme \u00e8 praticamente indistinguibile da quello delle gimnosperme. Alcune progimnosperme possedevano addirittura un cambio subero-fellodermico. In ogni caso le piante di questa divisione non possono essere considerate gimnosperme, in quanto non avevano semi simili agli ovuli ma strutture riproduttive che in seguito si sarebbero potute evolvere in veri ovuli."}
{"id": "1970748", "revid": "984922", "url": "https://it.wikipedia.org/wiki?curid=1970748", "title": "Frank De Vol", "text": ""}
{"id": "1970749", "revid": "1363832", "url": "https://it.wikipedia.org/wiki?curid=1970749", "title": "Bulucbasci", "text": "Il bulucbasci (o buluk-basci o bulucbasc\u00ec, dal turco \"comandante di compagnia\") era un grado militare delle Truppe coloniali italiane, equivalente al grado di sergente del Regio Esercito.\nIl grado era inferiore allo sciumbasci e superiore al muntaz.\nServizio.\nIl bulukbasci fungeva da comandante nelle unit\u00e0 coloniali dette buluk (o buluc), equivalenti a semi-compagnie. Il suo grado veniva assegnato tramite scelta all'interno del buluk stesso fra i muntaz. Per poter accedere al grado di buluk basci era necessario avere prestato servizio per due anni come muntaz; in via del tutto straordinaria e per merito di guerra era previsto l\u2019avanzamento dopo un anno.\nSebbene truppa, il bulucbasci, al pari dello sciumbasci, poteva essere armato anche di pistola e di sciabola, oltre che dell'armamento d'ordinanza.\nNel 1941 fu decorato della medaglia d'oro al valor militare alla memoria il bulucbasci di coperta Mohammed Ibrahim Farag della Regia Marina, che, naufrago del suo cacciatorpediniere, lasciava il posto sulla lancia di salvataggio a dei compagni, allontanandosene a nuoto, sicuro della morte.\nDistintivo e contrassegni d'anzianit\u00e0.\nIl distintivo di grado del bulucbasci consisteva da due galloni di tessuto di lana rossa, fatti ad angolo, uno sotto l'altro, con la punta rivolta verso la spalla, soppannati di panno nero a triangolo. Inoltre il bulucbasci porta sul tarbush due stellette in linea orizzontale e due galloni, con la base parallela all'orlo inferiore del tarbush.\nIl bulucbasci degli zapti\u00e9 in grande uniforme indossava penne di struzzo bianche e nere sul copricapo.\nSul distintivo erano posti anche i contrassegni di anzianit\u00e0 - secondo la tabella qui di seguito - e di merito (la corona dei Savoia) come distintivo di promozione per merito di guerra, nonch\u00e9 il fregio di specialit\u00e0 (mitragliere, mitragliere scelto, musicante, trombettiere, tamburino, sellaio, maniscalco, bracciale internazionale) e il distintivo di ferita in guerra.\nEsercito turco.\nNell'Esercito Ottomano esisteva il grado di b\u00f6l\u00fckba\u015f\u0131, equivalente all'attuale grado di Y\u00fczba\u015f\u0131 nel moderno Esercito turco che corrisponde al grado di capitano degli altri esercito della NATO."}
{"id": "1970751", "revid": "729019", "url": "https://it.wikipedia.org/wiki?curid=1970751", "title": "Siena (gioco da tavolo)", "text": "Siena \u00e8 un gioco da tavolo ideato da Mario Papini e prodotto e distribuito dalla statunitense Z-Man Games, dall'italiana ZuGames e dall'olandese Quined Games ambientato al tempo della Repubblica di Siena.\nContenuto.\nIl tabellone del gioco riprende l'opera \"Allegoria degli Effetti del Buon Governo in Citt\u00e0\" realizzata da Ambrogio Lorenzetti. Il resto del gioco \u00e8 composto da 93 carte, da 40 piccoli cubi in legno, 36 pedine ed una mappa.\nObiettivo del gioco.\nIl giocatore si trova nella Repubblica di Siena: comincia da contadino, per poi diventare mercante, banchiere ed infine membro del Governo dei Nove. Per progredire nel gioco \u00e8 necessario dapprima (da contadino) produrre beni utili al proprio arricchimento, divenendo cos\u00ec prima mercanti, poi banchieri. Si guadagnano poi dei \"punti consenso\", finalizzati a conquistare il favore dei cittadini senesi tramite, ad esempio, le donazioni a chiese. Una volta ottenuti punti prestigio a sufficienza si pu\u00f2 iniziare la costruzione di piani della Torre del Mangia o far affrescare il Palazzo comunale.\nIl gioco termina in due casi:\nTerminato il tempo a disposizione, se non vengono terminati la Torre del Mangia o gli affreschi del Palazzo comunale vince chi ha pi\u00f9 punti o chi realizza pi\u00f9 piani della Torre.\nRiconoscimenti.\nSiena ha vinto il \"Best of Show 2005\" come \"Miglior gioco italiano\" al Lucca Comics &amp; Games. La motivazione del premio \u00e8 stata la seguente:"}
{"id": "1970754", "revid": "377499", "url": "https://it.wikipedia.org/wiki?curid=1970754", "title": "Funzioni cognitive", "text": ""}
{"id": "1970756", "revid": "213797", "url": "https://it.wikipedia.org/wiki?curid=1970756", "title": "Bulukbasci", "text": ""}
{"id": "1970757", "revid": "2014155", "url": "https://it.wikipedia.org/wiki?curid=1970757", "title": "Sinfonia n. 10 (Mahler)", "text": "La Sinfonia n. 10 in Fa diesis maggiore \u00e8 l'ultima composizione di Gustav Mahler, rimasta incompiuta per la morte del compositore. \nQuest'ultima sinfonia si riallaccia alla Nona di Anton Bruckner, anch'essa incompiuta in quanto priva del finale; Mahler lavor\u00f2 in modo intenso su questa sinfonia nell'estate del 1910, nel periodo trascorso a Dobbiaco nel bel mezzo delle Alpi. Si trattava di un periodo profondamente drammatico e tormentato per il compositore, ormai minato dalla malattia cardiaca destinata a portarlo alla tomba nel giro di pochi mesi e sconvolto dalla scoperta della relazione fra la moglie Alma e Walter Gropius. Come sua abitudine, Mahler lavor\u00f2 freneticamente alla sinfonia nei mesi estivi, ma l'accanton\u00f2 nel periodo invernale per dedicarsi alla sua attivit\u00e0 di direttore d'orchestra. Non fece in tempo a ritornarvi prima della morte, che lo colse il 18 maggio 1911.\nStruttura della Sinfonia.\nSecondo gli abbozzi ritrovati dopo la morte di Mahler la sinfonia doveva essere in cinque movimenti:\nSolo il primo movimento fu ritrovato al momento della morte di Mahler in una forma orchestrale quasi eseguibile; gli altri quattro movimenti sono meno completi in quanto orchestrati solo in parte (il secondo ed il terzo movimento) oppure in forma di abbozzo (gli ultimi due). Di seguito lo stato del materiale musicale lasciato dal compositore:\nIn questa sinfonia Mahler ritorna ad impiegare la struttura a cinque movimenti: in particolare il movimento \"Purgatorio\" appare il perno centrale di tutta l'opera, incorniciato da due \"scherzi\", mentre i due movimenti estremi, il primo e l'ultimo, sono, come nella precedente sinfonia, due movimenti lenti. Sotto questo profilo, la struttura della decima sinfonia appare speculare a quella della \"Settima\".\nStoria della composizione.\nLa storia della composizione della \"Decima\" pu\u00f2 lasciare un po' perplessi, vista la superstiziosa natura di Mahler che credeva in maniera ferma e quasi con spavento al famoso \"complesso della Nona sinfonia\", ovvero al limite insuperabile di nove sinfonie per qualsiasi grande sinfonista (ad esempio Beethoven, Schubert, Dvo\u0159\u00e1k e Anton Bruckner). Secondo questo complesso dopo la composizione della \"Sinfonia n. 9\" non ci sarebbe stato tempo per una nuova sinfonia, come effettivamente accadde anche a Mahler. In precedenza il compositore aveva provato ad \"ingannare\" una prima volta il destino componendo un'opera liederistico-sinfonica, \"Das Lied von der Erde\", che potrebbe essere definita anche una sinfonia usando il \"metro\" mahleriano, ma che egli non volle considerare tale proprio per non dover ricorrere al fatidico numero nove.\nRicostruzioni.\nSolo nel 1924, tredici anni dopo la morte di Mahler, Alma acconsent\u00ec a pubblicare gli schizzi della sinfonia e incaric\u00f2 il genero, il compositore austriaco Ernst Krenek, di approntare una bella copia della partitura del primo movimento. Krenek, inoltre, complet\u00f2 la strumentazione del terzo movimento, sulla base dell'abbozzo di Mahler e delle indicazioni desumibili dagli schizzi, cos\u00ec che i due movimenti poterono essere eseguiti per la prima volta il 14 ottobre di quell'anno a Vienna. Tuttavia, negli anni successivi Alma si oppose fermamente ad ogni ipotesi di ricostruzione degli altri movimenti della sinfonia, in quanto riteneva che ci\u00f2 avrebbe rappresentato una sorta di tradimento della memoria del marito e dell'enigma che egli aveva portato con s\u00e9 nella tomba. Solo nel 1949, Alma (che si era trasferita in America allo scoppio della Seconda guerra mondiale) interpell\u00f2 Arnold Sch\u00f6nberg in merito ad un possibile completamento dell'opera, ma Schoenberg, anche a causa dell'et\u00e0 ormai avanzata, declin\u00f2 l'offerta.\nNon di meno, a partire dagli anni intorno al 1950, numerosi compositori e musicologi hanno provato a completare l'opera sulla base degli abbozzi lasciati dal compositore. La ricostruzione completa pi\u00f9 eseguita \u00e8 quella approntata da Deryck Cooke, che nel 1960 ottenne da Alma il permesso di esaminare accuratamente il manoscritto originale ed appront\u00f2 quella che egli stesso defin\u00ec una \"versione eseguibile\" degli abbozzi di Mahler, a significare che la sua intenzione era stata esclusivamente quella di rendere possibile ascoltare la sinfonia nella sua interezza, senza tuttavia la pretesa di ricostruire quella che avrebbe potuto essere la volont\u00e0 definitiva dell'autore. Per questo, oltre a procedere all'orchestrazione completa del lavoro, egli ha limitato i propri interventi integrativi al minimo indispensabile, in quelle sezioni (soprattutto degli ultimi due movimenti) dove la notazione mahleriana \u00e8 particolarmente frammentaria.\nIn un primo momento, Alma si dichiar\u00f2 fortemente contraria al lavoro di Cooke, ma successivamente, dopo avere ascoltato la prima registrazione della sinfonia interamente ricostruita, mut\u00f2 il proprio atteggiamento, riconoscendo che il musicologo inglese era riuscito a cogliere lo spirito del lavoro di Mahler. \nNel corso degli anni, Cooke ha prodotto quattro diverse versioni del proprio lavoro:\nSe la versione di Cooke \u00e8 a tutt'oggi la pi\u00f9 eseguita, esistono almeno altre cinque ricostruzioni complete della sinfonia. Le prime due, anteriori al lavoro di Cooke e basate sulla pubblicazione degli abbozzi che era stata a suo tempo autorizzata da Alma, si devono ai musicologi americani Clinton Carpenter e Joseph Wheeler. Queste ricostruzioni non riscossero molto interesse, al punto che la versione di Carpenter, risalente al 1949, pot\u00e9 essere seguita solo nel 1983.\nNel 1989 \u00e8 stata eseguita per la prima volta la ricostruzione proposta dal musicologo americano Remo Mazzetti. Successivamente, Mazzetti ha elaborato una seconda versione del proprio lavoro, basandosi soprattutto sulla ricostruzione di Wheeler (che egli ritenne la pi\u00f9 fedele allo spirito mahleriano), che ha visto la luce nel 1999. Infine, nel 2001, sono state presentate quasi contemporaneamente le ultime due ricostruzioni della sinfonia, ad opera rispettivamente del direttore d'orchestra russo Rudolf Barshai e dei musicologi italiani Nicola Samale e Giuseppe Mazzucca.\nDescrizione.\nIl primo movimento della \"Decima\" (l'adagio) presenta un carattere davvero insolito, una sonorit\u00e0 che va di certo al di l\u00e0 dell'epoca in cui \u00e8 stata scritta e che sembra arrivare da un altro mondo: sembra quasi che Mahler abbia varcato la morte e sia tornato per raccontarci cosa c'\u00e8 dopo di essa. Il movimento \u00e8 introdotto da un breve ed enigmatico \"Andante\" affidato alle sole viole, che sfocia nel vero e proprio \"Adagio\", ricco di tensione e di espressivit\u00e0.\nIl secondo movimento \u00e8 uno scherzo a tratti demoniaco, caratterizzato da cambi di ritmo praticamente ad ogni battuta, che richiede grandissimo virtuosismo all'orchestra.\nIl terzo movimento, denominato \"Purgatorio\", con le sue 170 battute e una durata nelle esecuzioni di circa quattro minuti \u00e8 il pi\u00f9 breve tempo di sinfonia mai scritto da Mahler: si tratta di una specie di \"Lied\" senza parole, dalla figurazione rapida, in cui peraltro si trovano perfettamente rispecchiati le sofferenze ed i tormenti del compositore. \nIl quarto movimento \u00e8 un altro scherzo, che unisce una prima parte nuovamente molto agitata ad una seconda caratterizzata da un tenero ritmo di \"valzer\".\nIl passaggio fra il quarto ed il quinto movimento avviene pressoch\u00e9 senza soluzione di continuit\u00e0 ed \u00e8 affidato ad una serie di colpi di grancassa. Questi violenti colpi di grancassa ritornano all'improvviso molte volte nella prima parte del finale, caratterizzata da una lugubre melodia in tonalit\u00e0 minore, contribuendo a dare all'insieme un aspetto funereo e agghiacciante. Successivamente, tuttavia, si afferma la tonalit\u00e0 maggiore e il movimento termina in un clima di grande serenit\u00e0 e distensione, che giustamente \u00e8 stato ritenuto un disperato e soave canto d'amore di Mahler per l'adorata moglie Alma."}
{"id": "1970758", "revid": "154893", "url": "https://it.wikipedia.org/wiki?curid=1970758", "title": "Missionari cattolici", "text": ""}
{"id": "1970760", "revid": "267099", "url": "https://it.wikipedia.org/wiki?curid=1970760", "title": "Reggimento Cavalleggeri di Sardegna", "text": ""}
{"id": "1970762", "revid": "729019", "url": "https://it.wikipedia.org/wiki?curid=1970762", "title": "Roland West", "text": "Compagno di Thelma Todd, nell'ambiente cinematografico fu sospettato di avere avuto a che fare con la morte della famosa attrice. Il caso non fu mai risolto: dapprima si pens\u00f2 al suicidio ma vennero poi sollevati seri dubbi sul fatto che potesse essere stato un omicidio. West si vide chiudere le porte davanti a lui e da quel momento non pot\u00e9 pi\u00f9 girare un film."}
{"id": "1970764", "revid": "1305772", "url": "https://it.wikipedia.org/wiki?curid=1970764", "title": "Brigata Garibaldi", "text": ""}
{"id": "1970777", "revid": "309289", "url": "https://it.wikipedia.org/wiki?curid=1970777", "title": "Sos'va (affluente della Tavda)", "text": "La Sos'va () \u00e8 un fiume della Russia siberiana occidentale (Oblast' di Sverdlovsk e di Tjumen'), ramo sorgentifero di destra della Tavda, nel bacino dell'Ob'.\nNasce dal versante orientale degli Urali settentrionali, scorrendo dapprima nella zona pedemontana con direzione prima orientale, successivamente meridionale; entra successivamente nel bassopiano siberiano occidentale, piatto e paludoso, volgendo il suo corso verso sudest. Riceve in questo tratto da destra la Kakva e la Ljalja, i suoi due maggiori affluenti; nei pressi della cittadina di Sos'va prende direzione nordorientale, che mantiene per alcune decine di chilometri fino ad unirsi con la Loz'va nei pressi di Gari, formando la Tavda.\nIl fiume \u00e8 gelato, mediamente, da novembre ad aprile, compresi; in questo periodo si hanno le portate minime annuali, mentre nella tarda primavera si manifestano le piene, quando il livello delle acque pu\u00f2 salire anche di 5 o 6 metri sopra il normale e la portata, mediamente intorno ai 113\u00a0m\u00b3/s (nel basso corso) pu\u00f2 salire fino a superare i 2.000.\nIl fiume \u00e8 navigabile per 333\u00a0km a monte della foce; la maggiore citt\u00e0 bagnata nel suo corso \u00e8 la cittadina omonima, mentre l'importante citt\u00e0 industriale di Serov sorge a qualche chilometro di distanza dal suo corso."}
{"id": "1970780", "revid": "2182109", "url": "https://it.wikipedia.org/wiki?curid=1970780", "title": "Charles Reisner", "text": "Si firmava talvolta anche come Charles F. Reisner o anche Charles Riesner."}
{"id": "1970782", "revid": "767487", "url": "https://it.wikipedia.org/wiki?curid=1970782", "title": "Suore della dottrina cristiana (Nancy)", "text": "Le Suore della Dottrina Cristiana (in francese \"S\u0153urs de la Doctrine Chr\u00e9tienne de Nancy\") sono un istituto religioso femminile di diritto pontificio: i membri di questa congregazione pospongono al loro nome la sigla D.C.\nStoria.\nNel 1718 Jean-Baptiste Vatelot (1688-1748), canonico cattedrale di Toul, fond\u00f2 nella casa paterna una scuola per fanciulle povere, la cui gestione venne affidata alle tre sorelle: presto altre donne si unirono al sodalizio ed iniziarono ad assumere la direzione delle scuole rurali della diocesi. Il vescovo di Toul, Henri-Pons de Thiard de Bissy, ordin\u00f2 a Vatelot di redigere una regola per le insegnanti: in base agli statuti elaborati dal sacerdote, le insegnanti non erano vincolate da voti (si vincolavano alla fraternit\u00e0 solo tramite promessa) e non erano tenute alla vita claustrale; non erano nemmeno legate a una casa, ma potevano essere inviate due a due nelle scuole parrocchiali che ne richiedessero l'opera.\nIl re di Francia Luigi XV nel 1752 approv\u00f2 il sodalizio come compagnia delle Suore della Dottrina Cristiana: dissolta dalla Rivoluzione, venne ricostituita agli inizi del XIX secolo ed approvata da Napoleone nel 1803. Nel 1821 le suore stabilirono la loro sede generalizia a Nancy. Ottennero il pontificio decreto di lode il 14 luglio 1886 e vennero approvate definitivamente dalla Santa Sede il 12 marzo del 1929.\nAttivit\u00e0 e diffusione.\nLe Suore della Dottrina Cristiana si dedicano essenzialmente all'insegnamento e alla gestione di scuole.\nOltre che in Francia, sono presenti in Belgio, Lussemburgo, Costa d'Avorio, Repubblica Democratica del Congo, Algeria, Italia, Corea del Sud, Cile e Romania. La sede generalizia \u00e8 a Nancy.\nAl 31 dicembre 2005 l'istituto contava 572 religiose in 130 case."}
{"id": "1970791", "revid": "785863", "url": "https://it.wikipedia.org/wiki?curid=1970791", "title": "George W. Hill", "text": "Biografia.\nHill cominci\u00f2 la sua carriera a 13 anni, come stagista per D.W. Griffith. Direttore della fotografia dal 1913 al 1920, era riconosciuta la sua abilit\u00e0 nell'uso delle luci con le attrici. Lavor\u00f2 per una serie di film indipendenti come quelli girati con Mae Marsh e altri attori negli anni seguenti alla prima guerra mondiale. Inizi\u00f2 la sua attivit\u00e0 di direttore della fotografia sul set dei film di Hobart Bosworth, un attore-regista appassionato di soggetti dal taglio avventuroso alla Jack London, le cui storie trascrisse sullo schermo. Bosworth, per girare i suoi film, fond\u00f2 una propria compagnia di produzione.\nHill rest\u00f2 con lui negli anni che vanno dal loro primo film, \"The Sea Wolf\", girato nel 1913, fino al 1916, in cui lavorarono a \"Pretty Mrs. Smith\". In seguito, Hill collabor\u00f2 con registi come John Emerson, Christy Cabanne, George Loane Tucker e Ralph Ince. Nel 1921, pass\u00f2 alla regia alla Fox, iniziando a lavorare per le majors. Nel 1930, si spos\u00f2 con la sceneggiatrice Frances Marion. I due collaborarono insieme a \"Castigo\", titolo della distribuzione italiana per \"Min and Bill\" un grande successo al botteghino negli USA.\nIl film, tratto dal romanzo \"Dark Star\" di Lorna Moon e sceneggiato da Frances Marion, era interpretato da Wallace Beery e da Marie Dressler che, per merito della popolarit\u00e0 acquisita, divennero due star. Intanto il matrimonio tra il regista e la scrittrice cominci\u00f2 a mostrare delle crepe: nel 1931 i due si separarono, divorziando poi nel 1933. Nel 1934, Hill rest\u00f2 vittima di un grave incidente automobilistico proprio nel momento in cui la sua carriera stava decollando.\nQuando il regista venne trovato morto, apparentemente suicida nella sua casa sulla spiaggia di Venice, corse voce che la morte era dovuta all'incidente; in realt\u00e0 si era sparato con un fucile da caccia. Al momento della sua scomparsa, Hill stava preparandosi a dirigere il film \"La buona terra\", prodotto da Irving Thalberg. In seguito alla sua morte, Thalberg ne affid\u00f2 la regia a Sidney Franklin."}
{"id": "1970797", "revid": "757396", "url": "https://it.wikipedia.org/wiki?curid=1970797", "title": "Krep\u0161inio klubas Nept\u016bnas Klaip\u0117da", "text": "Il K.K. Nept\u016bnas Klaip\u0117da \u00e8 una societ\u00e0 cestistica avente sede nella citt\u00e0 di Klaip\u0117da, in Lituania. Fondata nel 1964, gioca nel campionato lituano.\nDisputa le partite interne nel Nept\u016bnas Hall.\nRoster 2020-2021.\n\"Aggiornato al 18 febbraio 2021.\""}
{"id": "1970801", "revid": "4711", "url": "https://it.wikipedia.org/wiki?curid=1970801", "title": "KK Nept\u016bnas", "text": ""}
{"id": "1970802", "revid": "647919", "url": "https://it.wikipedia.org/wiki?curid=1970802", "title": "KK Neptunas Klaipeda", "text": ""}
{"id": "1970804", "revid": "647919", "url": "https://it.wikipedia.org/wiki?curid=1970804", "title": "KK Neptunas", "text": ""}
{"id": "1970807", "revid": "125786511", "url": "https://it.wikipedia.org/wiki?curid=1970807", "title": "Governo dei Nove", "text": "Il Governo dei Nove fu una delle principali magistrature della Repubblica di Siena, in carica dal 1287 al 1355. La Repubblica di Siena costituita da questa amministrazione fu definita anche come il buon governo, che rest\u00f2 in carica fino al 1355 quando si concluse a causa di gravi crisi economiche, carestie ed epidemie. Il Governo dei Nove cadde, venendo sostituito dal Governo dei Dodici (cio\u00e8 un governo di dodici rappresentanti del popolo, assistito da dodici nobili).\nFu per Siena un momento di grande splendore politico ed economico: vennero aperti nuovi e numerosi cantieri, tra i quali quello del duomo, edificati molti palazzi, incluso il Palazzo Pubblico, e completata una parte consistente della cinta muraria.\nLa citt\u00e0 nel periodo dei Nove.\nI confini del territorio senese nel periodo dei Nove non era ben definito. Siena cercava di dominare e controllare anche i territori che si trovavano entro un raggio di circa cinquanta chilometri dal centro della citt\u00e0. I suoi confini si estendevano verso Massa Marittima e Grosseto fino al Tirreno e alla Maremma.\nLa citt\u00e0 si distendeva su tre colline disposte a forma di \"Y rovesciata\", le quali determinavano la divisione della citt\u00e0 nei tre pi\u00f9 importanti distretti amministrativi. A sud-ovest vi era il centro della citt\u00e0, ove sorgeva il Duomo. I tre Terzi erano a loro volta suddivisi in distretti minori chiamati contrade, popoli o lire.\nGoverno.\nI Nove.\nI Nove erano i componenti della Giunta della Repubblica di Siena, costituita da un ceto medio, uno strato sociale ampio, comprensivo di commercianti e artigiani capaci di governare la citt\u00e0 insieme con i propri interessi. Con i noveschi si ebbe una repubblica progressiva che riservava il governo a persone ragionevoli, dal buon senso imprenditoriale. Veniva meno in questo periodo l'idea che potremmo definire \"monarchia\", del servizio a un signore, sostituita dalla concezione che la cittadinanza era al centro degli interessi dei governanti, considerati rappresentanti del popolo e della citt\u00e0. Da qui la ricorrente denominazione nei documenti ufficiali dei Nove: \"\"governatori e difenditori del Comune e del popolo di Siena\"\".\nNel febbraio del 1287 fu istituito il Governo dei Nove. Il primo gruppo fu un caso speciale: il Podest\u00e0 e i Consoli della Mercanzia scelsero sei componenti, due da ogni Terzo della citt\u00e0, e i sei prescelti ebbero il compito di eleggere i tre rimanenti, uno da ogni Terzo. Da quel momento a scadenza bimestrale, dovevano essere scelti altri nove durante riunioni segrete del Concistoro (assemblea dei Nove e altri ordini della citt\u00e0: i quattro provveditori di Biccherna, i quattro consoli della Mercanzia e i tre consoli dei Cavalieri o Capitani di parte) in presenza di almeno tre consoli di Mercanzia e del Capitano del Popolo. Nel corso dei settanta anni di questo governo si susseguirono due-tremila persone diverse a ricoprire la massima carica, scelte tra quelle pi\u00f9 di spicco della societ\u00e0, che si distinguevano per le loro grandi capacit\u00e0 manageriali e che potevano cos\u00ec garantire il buon governo. Ogni componente poteva essere rieletto solo dopo un periodo di \"vacatio\", ossia di allontanamento dalla carica, di venti mesi. Era inoltre vietata la contemporanea presenza in giunta di parenti e affini ma anche soci di ditte commerciali. \nDal 1318 in poi, la forma di elezione cambi\u00f2 e i Nove furono scelti per votazioni. Il consiglio comunale aveva il compito di selezionare e votare tra elenchi di nominativi, quelli ritenuti idonei. I nomi dei pi\u00f9 votati venivano inseriti in cedole rinchiuse in pallottole di cera da estrarre bimestralmente, ogni qual volta si dava inizio a un nuovo mandato.\nIl bossolo dei \u201c\"soluti\u201d\" raccoglieva i nomi dei candidati utili a sostituire coloro che per motivi pi\u00f9 svariati (morte, allontanamento) non potevano pi\u00f9 far parte del governo.\nIl sistema dei bossoli, istituito a Siena, fu usato fino al '700 e costitu\u00ec un valido modo di elezione in quanto dava possibilit\u00e0 a un vario numero di cittadini di accedere al governo, impedendo incrostazioni di potere.\nL'uso dei bossoli, dei quali si possono ammirare alcuni esemplari nel Museo Civico, (messi li pi\u00f9 che altro come elementi di antiquariato e arte e non per l'effettiva importanza che assunsero) avevano garantito la rotazione delle cariche e quindi la democratizzazione. Una rotazione che permetteva di attuare modifiche all'avvicendamento di persone, nel caso in cui qualcuno fosse poco raccomandabile, non idoneo o comunque poco esperto per il mandato.\nPer tutta la durata della carica, i Nove risiedevano per scelta del Consiglio cittadino nel Palazzo comunale, separati dalle loro famiglie e mangiando a spese pubbliche. In questa maniera essi potevano esercitare al meglio gli incarichi, evitando tentazioni e influenze esterne; era loro consentito allontanarsi dal palazzo solo per occasioni specifiche e comunicare con il pubblico solo per via ufficiale.\nI Nove come difensori del Comune e del popolo di Siena dovevano necessariamente difendere questa dalle prepotenze e dall'alterigia dei cosiddetti Magnati, ossia delle pi\u00f9 potenti e ricche famiglie senesi. Queste furono tenute lontane dal governo e i loro castelli tenuti sempre in continua osservazione cos\u00ec come risulta anche dall'osservazione degli affreschi conservati nel Palazzo del Comune. Con i Nove si ebbero cicli governativi brevi, ma capaci di governare con efficacia.\nIl Bene Comune e interesse pubblico.\nI Nove operavano per il \u201c\"Bene Comune\"\u201d, ossia da un lato furono i difensori del popolo spicciolo, degli umili, costruendo tuttavia un governo popolare affidato a mercanti e banchieri, ma anche a commercianti al minuto e artigiani. I nobili non furono del tutto allontanati dalla citt\u00e0 ma solo dal governo. Essi infatti potevano far parte del consiglio comunale, rappresentavano una parte importante della societ\u00e0, la ricchezza della citt\u00e0, e per tanto andavano rispettati. A questi oltretutto erano riservate peculiari regole di diritto penale (esempio godevano di condizioni migliori nelle carceri, ecc). Esclusi dal governo erano anche medici, giuristi e notai, ritenuti cittadini pericolosi al buon funzionamento di questo, in quanto con la loro cultura avrebbero potuto ledere l'equilibrio fra le classi e operare a loro vantaggio. Queste categorie di lavoratori furono tuttavia impiegate largamente nell'amministrazione per le loro competenze.\nIl concetto di Bene Comune \u00e8 riscontrabile anche in Caterina da Siena, la quale incitava a tendere verso questo i difensori del comune. Testimonianza di ci\u00f2 \u00e8 una lettera scritta ad Andrea di Vanni artista, dipintore, allora membro dei Nove:\n\"A maestro Andrea di Vanni depintore, essendo Capitaneo di popolo di Siena.\"\n\"[...]Carissimo figliuolo in Cristo dolce Ges\u00f9, io Caterina, serva e schiava de' servi di Ges\u00f9 Cristo, scrivo a voi nel prezioso sangue suo, con desiderio di vedervi giusto e buono rettore, acci\u00f2 che si compia in voi l'onore di Dio e il desiderio vostro, el quale so che Dio v'\u00e0 dato buono, per la sua misericordia.\"\n\"Ma non veggo il modo che noi potessimo bene reggere altrui, se prima non reggiamo bene noi medesimi.\"\n\"[...]E cos\u00ec tutte le virt\u00f9 sonno quelli bandi e condannagioni che 'l giudice in su la sedia de la conscienzia giudica che si dieno a l'affetto de l'anima per punire l'appetito sensitivo, e distrugere l'affetto del vizio, dicapitando la propria volont\u00e0, come detto \u00e8. Or cos\u00ec tiene ragione a l'anima, rendendole il debito de la virt\u00f9. \u00c0lla posta in signoria come donna, e la sensualit\u00e0 tiene come serva: per questo modo rende il debito de l'onore a Dio, e la dilezione de la carit\u00e0 al prossimo.\"\n\"[...]Ma il giusto per neuna cosa lassa, anco, giusta el suo potere l'osserva cercando, in ci\u00f2 che egli \u00e0 a fare, l'onore di Dio, la salute de l'anima sua e il bene universale d'ogni persona; consigliando schiettamente e mostrando la verit\u00e0 quanto gli \u00e8 possibile.\"\n\"Cos\u00ec debba fare, a voler mantenere s\u00e9 e la citt\u00e0 in pace, e conservare la santa giustizia, ch\u00e9 solo per la giustizia, la quale \u00e8 mancata, sonno venuti e vengono tanti mali.\"\n\"E per\u00f2 io, con desiderio di vederla in voi e mantenerla ne la citt\u00e0 nostra, regerla e governarla con ordine, dissi ch'io desideravo di vedervi giusto e vero governatore: la quale giustizia se prima non si comincia da s\u00e9, come detto \u00e8, gi\u00e0 mai nel prossimo non la poterebbe osservare in veruno stato che fusse. Adunque v'invito e voglio che con ogni solicitudine ordiniate sempre voi medesimo, come detto \u00e8, acci\u00f2 che facciate compitamente quello per che la divina bont\u00e0 ora v'\u00e0 posto. Ponetevi sempre Dio dinanzi agli occhi vostri in tutte le cose che avete a fare, con vera umilit\u00e0, acci\u00f2 che Dio sia gloriato in voi, etc.\"\n\"Permanete etc. Ges\u00f9 dolce, Ges\u00f9 amore.\"\nOrganizzazione del Comune.\nIl Comune e il popolo furono i punti focali di questo governo. \nIl Comune rappresentava la cittadinanza, i suoi membri una volta nominati, avevano il dovere di essere presenti a ogni seduta, coprivano tale carica per sei mesi ed erano tutelati da persecuzioni in caso di opinioni espresse poco gradite al governo. I componenti dell'assemblea comunale erano scelti dai Nove, assistiti dai dirigenti della Biccherna (ufficio finanziario del comune), i consoli della Mercanzia e i consoli dei Cavalieri.\nIl dualismofra comune e il popolo spiega l'esistenza di due differenti \u00e9quipe giudiziarie e di polizia costituite da forestieri che vivevano appartati in citt\u00e0, i Magnati. L'\u00e9quipe giudiziaria del comune era guidata dal podest\u00e0, quella del popolo dal capitano. Queste squadre avevano mandato semestrale, al termine del quale erano sottoposte a processo per eventuali responsabilit\u00e0. Ogni cittadino poteva lamentare scorrettezze o ingiustizie subite. Il Governo vigilava sull'operato di queste \u00e9quipe senza intromettersi in alcuna questione. Riferiva al Comune i rendiconti delle attivit\u00e0 giudiziarie: denunce di reati, condannati, accusatori, ecc., tutto era annunciato durante le sedute di consiglio comunale. Si evidenziarono da ci\u00f2 le diverse funzioni tra governo e comune. Il Governo controllava, il Comune disponeva, prendeva le decisioni. I Consigli comunali erano presieduti dal maggior sindaco (o il guardiano della Costituzione), il quale tutelava gli interessi del Comune e sovraintendeva alle operazioni di sindacato dei vari uffici. Egli aveva il compito di far rispettare lo statuto quando il consiglio tendeva ad andare in contrasto con esso. Il maggior sindaco era un giudice fiorentino di almeno trenta anni, scelto dai Nove, con mandato di sei mesi.\nI Ministeri del Tesoro e della Finanza Biccherna e Gabella, erano affidati a ufficiali con incarico di sei mesi, pertanto anche se erano gli stessi Nove a partecipare alle loro elezioni, il pi\u00f9 breve mandato di questi ultimi garantiva poca influenza o pretese sui primi.\nEsistevano inoltre degli organi straordinari, nominati per brevi periodi quando si necessitava di figure con competenze specifiche in situazioni di emergenza (es. conflitti bellici) o per predisporre di norme pi\u00f9 complesse. Tali erano dette \u201c\"balie\"\u201ddestinate poi a divenire organi ordinari di governo della Repubblica, nel '400.\nAi membri del governo si univano inoltre il Consiglio dei \u201c\"richiesti\u201d\", che rappresentavano le \u00e9lite politica del tempo e i \u201c\"somiglianti\u201d\" cio\u00e8 i predecessori dei Nove, dei quali si confidava nell'esperienza.\nSi ebbe perci\u00f2 un Consiglio allargato, cui avevano accesso tutti coloro che avevano fatto parte della giunta di governo, detto Consiglio del Popolo, i quali membri erano a vita. Questo fu il fondamento della Repubblica del '400, che assunse le caratteristiche di un Senato.\nIl Costituto volgarizzato del 1310.\nPer poter promuovere il progresso della societ\u00e0 i Nove avevano dovuto compiere nuove scelte nel campo della politica, del diritto e della giustizia, per tutelare e soddisfare tutta la cittadinanza, compresa la povera gente. La testimonianza di ci\u00f2 \u00e8 rappresentata dal Costituto di Siena emanato dal Comune nel 1310; il pi\u00f9 ampio testo in volgare risalente a quel tempo, scritto a caratteri grandi perch\u00e9 potesse essere letto e compreso anche dal popolo pi\u00f9 spicciolo. Lo Statuto costituisce la peculiarit\u00e0 di Siena, in quanto in nessun'altra citt\u00e0 italiana c'era stata sino ad allora la presenza di questo. La redazione del testo fu affidata a un solo notaio di fiducia del governo (e non da una commissione di \"statutarii\"), che basava il proprio lavoro su statuti precedenti, indicazioni degli statutari, aggiungendo novit\u00e0.\nLo Statuto si articolava nel modo classico: le prime norme erano per il Podest\u00e0, seguite dalle costituzioni papali e imperiali contro gli eretici, sino ad arrivare a norme civili che riguardavano i pi\u00f9 svariati ambiti.\nIl Costituto aveva la funzione di proteggere i diritti dei cittadini da eventuali abusi dei poteri pubblici.\nIl testo per\u00f2, ha un'importanza prettamente legata all'aspetto politico-giuridico, piuttosto che a una funzione pratica, lo dimostra il fatto che il libro che lo contiene risulta in buona conservazione.\nLa forza del comune.\nOrganizzazione interna.\nNella citt\u00e0 di Siena al tempo dei Nove era importante sostenere decisioni e azioni con determinazione per mantenere la pace in citt\u00e0 e promuovere al meglio i propri interessi contro le potenze rivali. Era necessario inoltre far regnare la quiete e la tranquillit\u00e0 nel comune, proteggendo tutti i cittadini da coloro che non osservavano le leggi. I criminali solitamente venivano catturati, puniti, tolti dalla circolazione e presi in custodia da altri cittadini o da compagnie senesi. La custodia era pagata dagli stessi catturati, i quali potevano anche ottenere la libert\u00e0 con alte somme di denaro.\nNel 1298 lo stato decise di modificare il sistema precedente e di adottarne uno nuovo: si costruirono le prigioni comunali e lo stesso Comune provvide al nutrimento dei criminali, senza richiedere alcun pagamento. Con la realizzazione delle carceri furono stipulate anche nuove regole per i detenuti. In primis la prigione era divisa in aree che facevano risaltare le distinzioni attuate nel trattamento dei vari prigionieri. Vi erano tre sezioni principali; la prima, costituita da due stanze, ospitava in una i condannati per crimini gravi (omicidio, tradimento, incendio doloso ecc), nell'altra i condannati per crimini minori. Nella seconda sezione altre due stanze, in una i debitori, nell'altra le donne. Nella terza sezione vi erano invece quelli sotto indagine o sotto processo, che non avevano ancora una condanna, con l'esclusione dei \"boni homines \"e dei nobili. Questi ultimi essendo i pi\u00f9 potenti, ricchi e politicamente importanti godevano di un trattamento di favore.\nIn generale in quest'epoca frequente era il ricorso all'uso della violenza, per questo fu imposto alla cittadina un rigido coprifuoco; solo le persone autorizzate potevano girare di notte per la citt\u00e0.\nA sorvegliare Siena in quel tempo vi erano le forze di polizia. La maggior parte dei compiti polizieschi veniva affidata a forze salariate forestiere, e il loro numero in proporzione alla popolazione urbana era molto elevato. Alla fine del duecento, anche il Podest\u00e0 e il Capitano del Popolo avevano ciascuno un corpo di polizia, pagato con il proprio stipendio. Un altro corpo di polizia proteggeva i Nove e il Comune. In aggiunta, furono creati altri due corpi durante il Trecento per sorvegliare la citt\u00e0 durante il giorno.\nI sistemi di polizia furono oggetto di molta legislazione durante la sperimentazione da parte del regime, nelle dimensioni, nell'organizzazione, nei giri di ronda e nelle giurisdizioni delle unit\u00e0 poliziesche. I capitani di polizia dei Nove e del Comune dovevano essere conti o baroni guelfi, amici della Chiesa, e in particolare alleati del comune di Siena. Coloro che prestavano questo servizio venivano puntualmente salariati e ricevevano inoltre eventuali premi in denaro per ogni cattura e o consegna di criminali.\nIl sistema di protezione e sicurezza del Comune garant\u00ec il controllo del crimine entro limiti accettabili sino alla diffusione della Peste nera, quando la situazione and\u00f2 via via peggiorando e al tempo della caduta dei Nove divenne insostenibile.\nPer facilitare il controllo delle violenze, nel 1313 e 1314 il comune impose una tregua a tutti i cittadini che avevano problemi, odi e scontri con altri. Le tregue venivano attuate grazie al supporto dei Nove che nominavano una commissione di due uomini per Terzo autorizzate a far rispettare gli eventuali accordi individuali insieme con il Capitano di Guerra. Quest'ultima figura in origine episodica e irregolare, divenne in seguito un ufficio costituzionale a se di grande importanza. Tale carica inizialmente affidata a comandanti militari particolarmente abili nel guidare i mercenari senesi durante le guerre, costitu\u00ec in seguito una magistratura permanente. Dalla met\u00e0 degli anni venti, la figura del Capitano di Guerra invase sempre pi\u00f9 i campi di azione del Podest\u00e0 e del Capitano del Popolo anche in questioni che riguardavano il mantenimento della pace in citt\u00e0. Egli poteva condannare liberamente chiunque, tenendo in considerazione la condizione sociale del condannato e la qualit\u00e0 del crimine.\nOltre alle forze di polizia vi era anche una quantit\u00e0 di leggi pensate ed emanate per preservare e mantenere la quiete nella citt\u00e0. Ove leggi e polizia non bastavano, il governo richiedeva anche ai residenti scelti dal contado di difendere la citt\u00e0 in tempi difficili.\nTra i diversi episodi di violenza uno risult\u00f2 essere di maggiore rilevanza: il 26 ottobre del 1318 il governo affront\u00f2 una ribellione molto grande per opera di clans magnatizi per la maggior parte Tolomei. Diversi erano i ribelli che si combinarono e diedero vita alla congiura, la quale fu sopraffatta dal governo, che comunque ne risent\u00ec fortemente e la vita in citt\u00e0 perse nella tranquillit\u00e0. Nel maggio 1319 il regime aveva riacquistato il controllo della situazione.\nMolti provvedimenti furono presi anche nei confronti dei carnaioli, si proibiva infatti l'esistenza di pi\u00f9 di quattro botteghe di questi in una sola contrada, per impedire che si concentrassero in poche zone e per negare loro la possibilit\u00e0 di coalizzarsi.\nOrganizzazione esterna.\nSiena, oltre ai problemi riguardanti le tensioni interne, dovette affrontare quelli riguardanti le minacce che venivano dall'esterno.\nNumerose furono le risorse militari e il denaro speso per le diverse campagne militari. Non vi era un esercito regolare; a seconda delle situazioni si chiamavano al servizio militare alcuni o tutti i cittadini, i quali venivano puntualmente retribuiti. Chi si sottraeva all'obbligo del servizio militare era sanzionato; cittadini e non cittadini, assunti per tale incarico venivano retribuiti in egual modo in base alla tariffa stabilita per la spedizione.\nEsistevano due generi di operazione militare: una con l'esercito, usato per campagne importanti e prolungate, una con la pi\u00f9 limitata cavallata (o cavalcata). Il termine cavallata si poteva riferire al mantenimento di cavalli al servizio del comune, ma anche a una breve campagna militare che coinvolgeva la fanteria, o ancora a un'incursione di cavalleria.\nI senesi che partecipavano alle cavallate, erano magnati proveniente da clan di origine guelfa e ghibellina, nobili noveschi, e membri della classe di \"mercatores\" (banchieri , mercanti e imprenditori borghesi) che figuravano fra i Nove.\nPolitica estera.\nL'ubicazione della citt\u00e0 influenz\u00f2 molto l'operato dei Nove. Siena provava ad allargare i propri territori verso le terre di Monte Amiata e all'interno della Maremma alla ricerca di spazi pi\u00f9 vicini al centro della Toscana e di legami con il resto dell'Europa.\nI Nove riconobbero ci\u00f2 e furono capaci di pianificare una politica estera adeguata, coerente e riuscita, che permise alla citt\u00e0 di mantenere l'indipendenza e di raggiungere gli scopi. Il lavoro dei Nove si attu\u00f2 su obiettivi concreti basati su valutazioni realistiche delle possibilit\u00e0 e dei limiti della diplomazia senese.\nTra i problemi da affrontare, uno aveva particolare rilevanza: Firenze. La grande potenza toscana e citt\u00e0 fortunata, vantava di numerosi rapporti regionali e internazionali: alleanze con il papato, il regno angioino di Napoli, la Francia, Milano e a volte con il Sacro Romano Impero.\nAgli occhi di questa citt\u00e0 Siena appariva debole, ma non da sottovalutare. Vi furono infatti numerose alleanze tra loro basate sul reciproco rispetto, in particolare sugli interessi di ciascuna.\nLe uniche rivalit\u00e0 che potevano emergere riguardavano la frontiera settentrionale e occidentale di Siena, luoghi che per tradizione e motivi geografici si trovavano pi\u00f9 nella sfera dell'influenza fiorentina che in quella senese.\nFirenze favor\u00ec in molte occasioni gli obiettivi senesi. Ad esempio Siena fece appello a Firenze, ottenendone l'appoggio per mantenere l'ordine in seguito a sollevamenti che minacciavano il regime. Nel Maggio 1322, quando una violenta faida tra i Tolomei e i Salimbeni turbava la citt\u00e0, Firenze invi\u00f2 a Siena duecento cavalieri e cinquecento fanti per la sicurezza interna. Spesso alcuni contingenti militari fiorentini prestarono servizio presso Siena sia per spedizioni limitate sia per guerre importanti. Anche Siena appoggi\u00f2 Firenze, soprattutto quando si trattava di trarne vantaggi o nuove acquisizioni di terre. Cos\u00ec l'intento di allargarsi verso ovest, sud ed est, e accrescere il proprio contado, fu perseguito da Siena con successo grazie al lavoro dei noveschi.\nTra le azioni valorose di questi si ricorda l'opera di piegamento dei conti Aldobrandeschi (presenza importante nella Maremma). Dopo la morte di Enrico VII nel 1313, Siena pun\u00ec i conti e altri signori feudali per aver aderito alla causa imperiale, spogliandoli dai numerosi possedimenti. Verso il 1330 combatt\u00e9 di nuovo contro gli Aldobrandeschi e conquist\u00f2 il borgo di Arcidosso. Massa Marittima pass\u00f2 definitivamente sotto Siena nel 1335. Grosseto che si era ripetutamente ribellata alla potenza senese, capitol\u00f2 nel 1336 e rimase soggetta a essa fino al rovesciamento dei Nove.\nSolo in un'occasione i noveschi non presero le giuste decisioni e andarono incontro a un fallimento. Essi sopraffatti dal desiderio di avvicinarsi a una risorsa idrica, o a un fiume che come per altre potenze toscane scorreva nella citt\u00e0, nel 1303 riuscirono a ottenere dai monaci del Monte Amiata, il territorio di Talamone, in cambio di denaro e protezione per gli altri possedimenti del monastero. Talamone per\u00f2 costituiva per la sua posizione un punto di interesse comune, tanto che Firenze tent\u00f2 di negoziare con Siena nel 1311, 1314 e 1316. Questo progetto della citt\u00e0 senese su Talamone, risult\u00f2 per\u00f2 essere troppo ambizioso oltre che vano, in quanto Siena era troppo distante e mal collegata con questa, oltretutto il territorio che le separava non era sicuro. Perci\u00f2 Siena sopravvalut\u00f2 le proprie forze, in quanto non riusciva a proteggere il porto dai diversi attacchi stranieri.\nDurante il regime, diversamente da questo errore i Nove furono ben capaci di stabilizzare la citt\u00e0 grazie a ulteriori rapporti diplomatici con altre potenze oltre a quello fiorentino. Alleanze angioine, francesi, con popoli e signori guelfi, la aiutavano a proteggersi da aspiranti signori che minacciavano di espandere i propri territori in tutta la Toscana.\nEconomia.\nLa citt\u00e0 senese aveva numerose spese da affrontare. Necessitava di una quantit\u00e0 di denaro non indifferente per la gestione e realizzazione di diversi servizi. Salari degli ufficiali comunali, lavori pubblici e raccolta di eserciti per la difesa e l'espansione territoriale costituivano la parte pi\u00f9 gravosa tra gli impegni economici da affrontare. Siena riusciva a ottenere i fondi di cui aveva bisogno dalle tasse e dai prestiti pubblici.\nAlcune entrate provenivano invece dalle numerose \u201c\"gabelle\"\u201d. Si trattava di tasse sul consumo, imposte sul reddito, trattenute dagli stipendi degli ufficiali comunali, e ricavati dalle vendite di tutti i beni possibili. I Senesi raccoglievano le gabelle tramite un sistema di appalto fiscale, ossia con la vendita di queste tramite un'asta pubblica rivolta esclusivamente a gruppi di imprenditori senesi. Il Comune grazie a questi appalti aveva la garanzia di ottenere e preventivare delle entrate da stanziare per spese specifiche. Anche gli strati dominanti, medi e alti della cittadinanza senese vi trovavano vantaggio; l'appalto delle gabelle procurava loro investimenti redditizi e sicuri.\nL'eccezione nell'appalto delle gabelle era una gabella unificata che sostitu\u00ec una miriade di singole gabelle raccolte in precedenza; denominata come la gabella del contado. Essa era un'imposta diretta alle comunit\u00e0 del contado e distribuita fra di esse in proporzione alle loro capacit\u00e0 di pagare. Questa era una testimonianza della razionalizzazione del governo da parte dei Nove.\nAltra tassa imposta dalla citt\u00e0, il \"dazio\", era applicata sulle ricchezze di coloro che avevano propriet\u00e0.\nPer poter attuare efficientemente il lavoro di riscossione, fu realizzato un progetto che prevedeva di redirigere una \"Tavola delle Possessioni\". Dal nome stesso si intuisce l'intento di mettere per iscritto le propriet\u00e0 fondiarie in citt\u00e0, nelle Masse e nel contado. Per ognuna di esse vi era una valutazione, una descrizione e il nome del proprietario. Emerge dall'osservazione di queste tavole come, le terre pi\u00f9 ricche e coltivate erano pi\u00f9 vicine alla citt\u00e0 e la met\u00e0 dei possessori erano piccoli proprietari terrieri, dei quali i pi\u00f9 importanti erano membri dei casati magnatizi e noveschi di origine nobile e borghese. Pi\u00f9 distanti dalle citt\u00e0 vi erano invece le terre di valore inferiore e di propriet\u00e0 comune, utilizzate spesso per pascoli e affittate a persone o interi comuni minori. Il progetto della tavola fall\u00ec molto presto e con questo il tentativo di rendere il dazio una tassa regolare. Nonostante tutto la citt\u00e0 senese continu\u00f2 a imporre dazi con una certa frequenza nel corso di tutto il periodo dei Nove. Essi infatti conservavano questa tassa per far fronte alle necessit\u00e0 del comune in tempo di pace, ma anche per i periodi di guerra e carestia.\nUlteriori fonti di denaro erano ricavati con regolarit\u00e0 dai prestiti obbligatori (le \"\u201cPreste\u201d\" o \u201c\"Prestanze\"\u201d), imposti ogni due o tre anni a mercanti, banchieri abbienti del popolo grasso e i ricchi magnati, i quali se da una parte godevano di discreti tassi di interesse dall'altra lamentavano che questi li privassero di fondi che potevano sfruttare maggiori profitti se investiti altrove. I prestiti volontari, al contrario dei precedenti, erano garantiti e rimborsati pi\u00f9 facilmente e davano l'opportunit\u00e0 ai donatori di avere un trattamento preferenziale da parte del Comune. Numerosi erano anche i prestiti e i doni che il Comune otteneva dagli enti religiosi e da individui entro la sua giurisdizione, erano questi una forma particolare di \u201c\"contributo volontario\"\u201d .\nAnche se dazi e gabelle gravavano pi\u00f9 sugli abitanti di Siena di quanto la gabella del contado pesasse sui comitatini, questi ultimi avevano altri carichi finanziari. Anch'essi erano soggetti alle prestanze; dovevano pagare gli stipendi dei propri rettori, fornire denaro per la manutenzione di strade, fonti e ponti, e procurare a Siena soldati per il servizio militare. I comitatini dovevano anche mantenere le proprie comunit\u00e0 locali, che a loro volta riscuotevano le tasse.\nLe diverse imposizioni fiscali potevano essere per volont\u00e0 dei governanti di Siena, pi\u00f9 leggere per alcuni individui. Si parla di \u201c\"favori\"\u201d, estesi a coloro che aiutavano a costruire borghi nuovi o comunit\u00e0 di nuova acquisizione nel contado. La costruzione di borghi nuovi offriva a Siena vantaggi sostanziali. Le nuove comunit\u00e0 accrescevano la popolazione dello Stato. Non erano solo i nuovi borghi che interessavano alla citt\u00e0 senese; ma numerosi furono in questo periodo i tentativi di bonifica e di migliorie fondiarie. Il Comune incoraggiava le compagnie d'affari oltre che i proprietari terrieri confinanti a bonificare e mantenere le terre paludose con canali, fosse di scolo e ponti per impedire che torrenti e fiumi in piena allagassero i campi coltivati.\nLe spese delle bonifiche erano recuperate dagli abitanti del luogo o dal Comune stesso, il quale si assumeva uno o due terzi delle spese, e il rimanente veniva sostenuto da compagnie d'affari private e dai proprietari di terreni vicini. Le imprese di bonifica e miglioria fondiaria ebbero un'importanza notevole durante tutto il governo, poich\u00e9 la politica dei noveschi poneva notevoli attenzioni alla manutenzione delle strade, dei ponti e all'amministrazione comunale. Questi lavori edili erano principalmente finanziati dai proprietari e dalle comunit\u00e0 attraverso cui le terre passavano. I fondi venivano gestiti dalla Biccherna. I ponti sulle principali vie di comunicazione erano manutenuti dal Comune, e molti tratti di strada di minor importanza vennero eliminate dalla rete viaria e venduti, tra queste una strada allora inutilizzata, da \"Renaccio\" a \"Valdipuglia\", venduta per cinquanta lire alle monache di S.Chiara nel 1343.\nEra interesse anche dei mercanti di Siena, manutenere efficientemente le strade per poter raggiungere pi\u00f9 facilmente territori distanti per il trasporto delle mercanzie e assicurare cos\u00ec alla citt\u00e0 le vettovaglie essenziali e a basso prezzo.\nNel corso del XIII secolo le citt\u00e0 toscane elaborarono la politica del divieto chiudendo le frontiere all'esportazione delle scorte di generi alimentari in periodi di scarsit\u00e0. I governi comunali istituirono delle \u201c\"canove\"\u201d, depositi per il grano comunale, requisito o acquistato da proprietari fondiari e da comunit\u00e0 soggette. Questa politica delle scorte di cereali e alimentari prese sempre pi\u00f9 piede, poich\u00e9 gli stessi Nove ne riconobbero la vitale importanza per la citt\u00e0 e l'economia. Essi infatti il 3 ottobre 1351 diressero numerosi provvedimenti riguardanti il grano esportato dal contado senese. I noveschi non rifuggivano dal premere anche sulla Chiesa, perch\u00e9 fornisse generi alimentari allo stato in periodi di scarsit\u00e0. Il controllo delle riserve era facilitato dai mulini all'interno dello stato di propriet\u00e0 comunale che permettevano cos\u00ec di regolare i prezzi e le pratiche della macinatura.\nCome per il grano Siena si occup\u00f2 anche delle risorse di carne per tutto il Comune. La citt\u00e0 senese era una grande produttrice ed esportatrice di bestiame, ruolo derivato principalmente dagli abbondanti pascoli nella Maremma. Figure importanti erano i carnaioli, ossia macellai e mercanti di bestiame. Essi controllavano le fonti del rifornimento di carne, senza subire le restrizioni degli altri fornitori annonari (mercanti di cereali, che come gi\u00e0 detto avevano una libert\u00e0 d'azione limitata dal governo).\nIn generale tutti i controlli comunali venivano effettuati sul prezzo e sulla qualit\u00e0 dei beni di consumo da parte di commissioni nominate regolarmente.\nIn relazione ai numerosi interventi edilizi sulle strade di citt\u00e0 e di collegamento con altri centri importanti, fondamentale era anche la produzione dei materiali da costruzione. In primis il Comune era il maggior consumatore di questi, soprattutto per la realizzazione di mura e strade, oggetto principale del programma dei nove.\nIl regime comunale fece numerosi sforzi per sviluppare il commercio e l'industria non solo nel territorio senese ma anche fuori dalla citt\u00e0. Il buon governo era interessato anche all'estrazione di minerali in particolare argento, rame e piombo che risultavano essere presenti in grande quantit\u00e0 nei territori di Volterra, Grosseto e Massa Marittima. Siena svilupp\u00f2 cos\u00ec un complesso corpo di regolamenti e controlli minerari, e offriva incentivi finanziari a coloro che sfruttavano le miniere.\nDurante il regime solo l'Arte della Mercanzia godeva di numerosi privilegi e favori. In questo governo di \"\"buoni mercanti\"\" circa ottantacinque noveschi ebbero la carica di consoli della Mercanzia, spesso per due o pi\u00f9 mandati semestrali. La mercanzia accrebbe il proprio potere nel corso di tutto il regime dei Nove, controllando quasi ogni aspetto della vita commerciale senese sovraintendendo alle attivit\u00e0 delle diverse corporazioni.\nPer quanto riguarda il sistema monetario il governo di Siena approfitt\u00f2 dell'esistenza di una duplice moneta. Il Comune infatti tent\u00f2 di proteggersi dalla perdita di valore della sua moneta d'argento inserendo in un costituto del 1337-1339 l'ordine che tutti i contratti con i soldati mercenari venissero redatti soltanto \" \"secondo la moneta piccola senese piuttosto che in fiorini d'oro\".\". Il governo non band\u00ec soltanto la moneta delle altre citt\u00e0 ma vietava anche la circolazione di monete senesi che erano diventate troppo consunte e di scarso valore.\nNel dominio dei mercanti altro elemento fondamentale del commercio internazionale erano le \"rappresaglie\". Concessioni governative a privati, i cui debitori si rifiutavano di riconoscere o pagare i propri debiti. Per mezzo di queste si poteva autorizzare i creditori a sequestrare i beni dei debitori o di loro concittadini. Vi erano inoltre altre rappresaglie emesse a favore di chi sosteneva di essere stato derubato da persone sotto altre giurisdizioni. \"Si trattava di una logica conseguenza del concetto giuridico medievale, che estendeva la responsabilit\u00e0 di un'azione dalla persona che l'aveva compiuta, ad altre persone che le erano legate da vincoli preesistenti, come quelli di un'associazione famigliare o comunale.\" Tutto il corpo legislativo comunale era legato alle rappresaglie, considerate spesso l'unica via d'azione possibile, ma che presentava tuttavia molteplici limitazioni tanto che dalla prima met\u00e0 del XIII secolo tutti i governi senesi intrapresero tutte le azioni possibili per limitarne gli effetti dannosi, fino a eliminarle.\nValori e ideali.\nIl buon governo, il fine dei Nove, si realizz\u00f2 grazie allo sviluppo e diffusione di valori e di orientamenti che andavano a definire l'ideale civico e urbano senese. La citt\u00e0 senese vantava di un'importante personalit\u00e0 religiosa, della quale il comune sanzionava e promuoveva celebrazioni annuali in onore di personalit\u00e0 locali legati a questa. Lo stato non limitava il proprio sostegno esclusivamente alla celebrazione di cerimonie dedicate a santi e beati, ma durante il regime la sovvenzione di centinaia di religiosi costituiva una voce fissa del bilancio comunale. Ogni anno migliaia di lire venivano spese per elemosine e materiali edilizi per chiese, monasteri e conventi.\nPer le varie ricorrenze si concedeva ai Nove uno speciale permesso per consentire loro di lasciare il Palazzo Comunale e partecipare alle festivit\u00e0 come ufficiali del governo.\nNon poche erano le confraternite religiose nate sotto il regime, ciascuna con proprie idee e regole, nessuna aveva un interesse politico o un coinvolgimento nella vita politica comunale.\nLa Chiesa senese era tradizionalista, gerarchica e tranquilla ma non soddisfaceva le necessit\u00e0 spirituali di coloro che erano presi da un forte senso religioso. Molti infatti erano attratti verso pratiche religiose e psicologiche che concedevano maggiore spazio alla loro dedizione, al loro ascetismo e rigore; la forza dello zelo religioso a volte per\u00f2 dava vita all'eresia.\nNell'Archivio arcivescovile della citt\u00e0 \u00e8 tuttora conservato un importante volume chiamato \u201c\"Libro dei titoli e dei benefici ecclesiastici\"\u201d indirizzato al vescovo di allora. Si tratta di un elenco di chiese della citt\u00e0, delle Masse e del resto della diocesi, con i relativi nomi dei rettori, dei patroni laici, capace di dare un'idea di quanto la presenza della Chiesa permeasse la vita pubblica.\nI rapporti tra comune e chiesa non furono sempre buoni, l'acquisizione da parte del primo di propriet\u00e0 del secondo dava vita a controversie. Nel 1309 ad esempio, il governo affisse i propri stemmi sull'ospedale di Santa Maria della Scala, come per esplicitarne la sua propriet\u00e0. In seguito a ci\u00f2 numerose furono le dispute sulla giurisdizione delle corti episcopali, e il comune tent\u00f2 un'azione contro coloro che vi ricorrevano a dispetto degli statuti di Siena.\nI nove avviarono numerosi procedimenti di laicizzazione su diversi campi di propriet\u00e0 ecclesiastica. Nel 1341 il Consiglio Generale ordin\u00f2 la realizzazione di un ospedale che fosse destinato ai prigionieri poveri, e sette anni dopo vennero elaborati altri progetti per la costruzione dell'ospedale di Santa Maria delle Grazie alla porta di Monteguatano, in corrispondenza della diffusione della Peste Nera.\nChiesa e comune per\u00f2 avevano al di l\u00e0 delle dispute prima citate, un rapporto di complicit\u00e0 nella manifestazione della devozione per la Vergine Maria. La citt\u00e0 venne dedicata a questa figura alla vigilia della battaglia di Montaperti del 1260. Il governo stanzi\u00f2 numero somme per tutti i festeggiamenti sia politici sia religiosi.\nDurante il regime dei Nove aument\u00f2 sempre pi\u00f9 il controllo statale e il consolidamento del contado, e la relativa sottomissione di numerosi signori e localit\u00e0.\nCultura e arte.\nAnche per quanto riguarda l'educazione lo stato intervenne senza ostacoli. Il Comune pagava gli stipendi dei professori, organizzava loro il lavoro e dedicava interi edifici come luogo di istruzione. Accrebbe anche l'interesse per l'Universit\u00e0, con il relativo aumento dei sostegni finanziari e l'emanazione di leggi che offrivano privilegi speciali a docenti e studenti non senesi che frequentavano l'Universit\u00e0. Questi provvedimenti derivavano dal desiderio di contribuire alla crescita della gloria comunale e al raggiungimento dell'eminenza e della fama nella sfera intellettuale al passo delle altre citt\u00e0 toscane. Nonostante la priorit\u00e0 verso atti pubblici e civici, Siena aveva comunque un'attivit\u00e0 letteraria di valore. Si ricorda un poeta del periodo, Bindo Bonichi, membro dell'oligarchia dominante e servo fra i nove per ben due volte (1309 e 1318), ricopr\u00ec anche la carica di console della corporazione mercantile per ben tre volte e nel 1327 divenne frate oblato di Santa Maria della Misericordia. Le sue opere evidenziano i valori, la cultura e gli ideali dell'oligarchia al potere.\nCome per i versi di Bindo anche nelle altre attivit\u00e0 e produzioni artistiche di altri autori era facile intravedere e conoscere gli ideali civici senesi del regime. Un esempio lampante \u00e8 il dipinto d'altare nel Duomo, realizzato da Duccio di Buoninsegna nel 1308 in sostituzione del pi\u00f9 antico ritratto della Madonna, che si riteneva avesse aiutato i senesi nella battaglia di Montaperti mezzo secolo prima.\nAl regime dei Nove risale l'edificazione del Palazzo Comunale o Palazzo Pubblico di Siena, oggetto di continua attenzione, sovrintendenza e sostegno da parte dei noveschi. Nel 1297 il consiglio cittadino autorizz\u00f2 a spendere fino a duemila lire ogni semestre per la realizzazione dello stesso. I lavori terminarono nel 1310, e in quell'anno il primo gruppo di noveschi si trasfer\u00ec nel palazzo. Quindici anni dopo fu eretta la Torre del Mangia.\nIl Campo fu lastricato di mattoni, ha forma di conchiglia ed \u00e8 suddiviso in nove parti uguali che puntano verso il Palazzo Comunale, un chiaro riferimento ai Nove.\nImportanti sono le decorazioni delle pareti laterali della camera del consiglio del Palazzo Comunale, con scene che raffigurano castelli acquisiti dallo stato senese. I Nove commissionarono l'affresco, famoso per la complessa allegoria politico-artistica. Lungo i muri laterali della sala l'autore, Ambrogio Lorenzetti raffigur\u00f2 gli effetti del Buongoverno e della Tirannia sulla citt\u00e0 e sulla campagna. La facciata centrale contiene le \"allegorie della Giustizia e del Bene Comune\", colme di virt\u00f9 aristoteliche medievalizzate e di spiegazioni letterali di alcune delle loro conseguenze. Dal punto di vista artistico e culturale Siena al contrario di Firenze, si ricorda non per la celebrit\u00e0 di alcune figure, come Dante o Boccaccio, ma per istituzioni come il Palio o il Palazzo Comunale. Il programma senese comprendeva una tradizione culturale con un saldo appoggio pi\u00f9 governativo e civico che privato. Lo stile dei palazzi delle famiglie nobili si armonizzava con quello degli edifici pubblici. L'estetica della citt\u00e0 era una preoccupazione primaria per il governo, che continuamente si occupava di effettuare restauri, erigere nuove costruzioni e proteggere le strutture esistenti con anche la realizzazione di servizi anti-incendio.\nCaduta del Governo.\nCon la Peste Nera e durante gli anni conclusivi del regime, cominciarono a manifestarsi numerosi malcontenti nei confronti del regime dei noveschi per il loro stile di governo. I magistrati della Biccherna vennero attaccati perch\u00e9 favorivano i propri amici nel rimborso dei prestiti, e permettevano di speculare sul debito pubblico. A queste si susseguirono inoltre una serie di accuse di disonest\u00e0 e favoritismi dirette anche contro alti magistrati finanziari. La causa principale per\u00f2 di questa esponenziale insoddisfazione nei confronti del governo era l'evidente incapacit\u00e0 di questo di affrontare con efficacia l'aumento della violenza e del disordine che segu\u00ec anche alla peste. Durante l'estate del 1354, sei mesi prima della caduta dei nove, Siena sub\u00ec numerosissimi incendi, rapine, omicidi ed estorsioni da parte dell'esercito mercenario.\nNel marzo 1355, dopo circa settanta anni di potere il regime cadde nel corso di una rivoluzione, scoppiata quando l'imperatore Carlo IV di Lussemburgo varc\u00f2 il confine della citt\u00e0. Dati ed elementi al riguardo vengono rintracciati dalle cronache di Donato Neri, il quale narra che l'imperatore concord\u00f2 di mantenere il regime dei Nove, e li nomin\u00f2 suoi vicari a Siena. Il 5 marzo una compagnia imperiale in avanscoperta composta da circa centocinquanta cavalieri, entr\u00f2 in citt\u00e0 e, in accordo con i patti precedenti, il suo comandante giur\u00f2 nel Concistoro di difendere e obbedire ai Nove.\nIl 25 marzo le rivolte furono incontrollabili, arriv\u00f2 la fine definitiva del regime. I rivoluzionari entrarono di forza nel Palazzo della Mercanzia, rubando e distruggendo ogni documento. I principali magistrati forestieri, il Podest\u00e0, il Capitano del popolo e il Capitano di guerra vennero cacciati dalla citt\u00e0.\nDopo la caduta del regime, molti aspetti dello stile di amministrazione e di reggenza politica provenivano dalle basi poste dai Nove, e continuarono dopo di loro quasi senza interruzione. Inoltre gli oligarchi formarono nel giro di trenta anni uno dei Monti, ossia uno dei ceti cui era riconosciuto il diritto di condividere le pi\u00f9 elevate magistrature del comune. Essi rimasero un elemento importante nel governo comunale fino all'assorbimento di Siena nello stato mediceo fiorentino verso la met\u00e0 del cinquecento.\nIn generale il regime dei Nove \u00e8 stato relativamente armonioso, tranquillo e longevo malgrado i periodi di scarsit\u00e0 alimentare, precoci ribellioni e guerre prolungate. Il successo dei Nove pu\u00f2 essere attribuito al loro stile di governo, all'originalit\u00e0, all'innovazione e al loro stile pratico che enfatizzava l'istituzionalizzazione, la formalizzazione e la regolarizzazione di pratiche e uffici in vista della loro funzionalit\u00e0. I noveschi si occupavano di ogni minimo dettaglio.\nSiena sotto i Nove fu molto vicina all'ideale di un governo comunale equilibrato."}
{"id": "1970812", "revid": "260853", "url": "https://it.wikipedia.org/wiki?curid=1970812", "title": "Susan Delfino", "text": ""}
{"id": "1970821", "revid": "767487", "url": "https://it.wikipedia.org/wiki?curid=1970821", "title": "Un ufficiale non si arrende mai, nemmeno di fronte all'evidenza. Firmato Colonnello Buttiglione", "text": "Un ufficiale non si arrende mai, nemmeno di fronte all'evidenza. Firmato Colonnello Buttiglione \u00e8 un film del 1973 diretto da Mino Guerrini.\nTrama.\nIl Colonnello Buttiglione \u00e8 sempre indaffarato e pieno di impegni, soprattutto pasticcione, odia il disordine e i soldati insubordinati e \"capelloni\". Un giorno, dopo una serie di avventure e confusioni di tutti i tipi, commette un errore che lo porta a morire.\nSubito arriva in Paradiso dove incontra Ges\u00f9, al quale ordina una immediata visita dal barbiere.\nProduzione.\nLa caserma \"Zanzibar\" in cui \u00e8 ambientata buona parte del film \u00e8 in realt\u00e0 l'Istituto San Michele di Roma, in piazzale Antonio Tosti. L'edificio \u00e8 stato utilizzato spesso nel cinema italiano, quasi sempre spacciandolo proprio come caserma.\nColonna sonora.\nAll'epoca (1973) la RCA Italiana pubblic\u00f2 un 45 giri sotto la propria etichetta RCA Original Cast (numero di catalogo: OC 40) appositamente dedicato al film, contenente due titoli:\nMusiche dirette dal Maestro Paolo Ormi."}
{"id": "1970825", "revid": "757396", "url": "https://it.wikipedia.org/wiki?curid=1970825", "title": "Krep\u0161inio klubas \u0160iauliai", "text": "Il K.K. \u0160iauliai \u00e8 una societ\u00e0 cestistica avente sede nella citt\u00e0 di \u0160iauliai, in Lituania. Fondata nel 1994, gioca nel campionato lituano.\nDisputa le partite interne nella \u0160iauli\u0173 Arena, che ha una capacit\u00e0 di 5.500 spettatori."}
{"id": "1970828", "revid": "647919", "url": "https://it.wikipedia.org/wiki?curid=1970828", "title": "BC \u0160iauliai", "text": ""}
{"id": "1970829", "revid": "1442080", "url": "https://it.wikipedia.org/wiki?curid=1970829", "title": "Alfred E. Green", "text": "Biografia.\nNato in California, era soprannominato Al. Nella sua carriera gir\u00f2 oltre cento film come regista, sette come aiuto regista e due da produttore. Negli anni dieci, aveva recitato in 14 pellicole.\nRegista molto prolifico, tanto che molte delle sue opere sono piuttosto mediocri, fatte salve alcune eccezioni, cominci\u00f2 a lavorare nel cinema nel 1912 come attore per la Selig Polyscope. Cinque anni pi\u00f9 tardi divent\u00f2 assistente del regista Colin Campbell, la sua carriera terminer\u00e0 poi verso la met\u00e0 degli anni cinquanta. Mary Pickford lo scelse come regista per molti dei suoi film durante gli anni venti. Nel 1935, diresse Bette Davis nel film \"Paura d'amare\", per il quale l'attrice si aggiudicher\u00e0 il Premio Oscar. Nel 1946 diresse \"Al Jolson\", il film che pi\u00f9 di ogni altro gli valse il plauso dei critici spesso severi con questo regista assai dedito alle pellicole di serie B.\nAfflitto dall'artrite, negli ultimi anni del suo lavoro era a malapena in grado di muoversi dalla propria sedia. Concluse la carriera dirigendo episodi tv.\nMor\u00ec a Hollywood, il 4 settembre 1960 all'et\u00e0 di 71 anni."}
{"id": "1970831", "revid": "647919", "url": "https://it.wikipedia.org/wiki?curid=1970831", "title": "KK Siauliai", "text": ""}
{"id": "1970833", "revid": "647919", "url": "https://it.wikipedia.org/wiki?curid=1970833", "title": "BC Siauliai", "text": ""}
{"id": "1970838", "revid": "322321", "url": "https://it.wikipedia.org/wiki?curid=1970838", "title": "Giovanni Battista Tolomei", "text": "Biografia.\nNato a Villa Camberaia tra Pistoia e Firenze fu di nobili origini. All'et\u00e0 di quindici anni fu mandato a studiare a Firenze dove studi\u00f2 legge presso l'Universit\u00e0 di Pisa. Il 18 febbraio 1673 entr\u00f2 a far parte dell'ordine dei Gesuiti e venne ordinato a Roma. Divenne esperto di ben undici lingue tra le quali latino, greco, ebraico, siriaco, arabo, inglese, illirico e francese.\nInizi\u00f2 la sua carriera teologica esponendo le Sacre scritture nelle letture pubbliche presso la Chiesa del Ges\u00f9 a Roma. All'et\u00e0 di trent'anni venne eletto alla carica di procuratore generale dell'Ordine dalla Congregazione Generale, ufficio che tenne per cinque anni, fino a quando cio\u00e8 non ottenne la cattedra di filosofia al Collegio Romano.\nOpere.\nLe sue letture, che ebbero sempre un vasto uditorio, vennero poi date alla stampa nel 1696 con il titolo \"Philosphia mentis et sensuum\", nella quale, pur nel pieno rispetto dell'aristotelismo, accolse gran parte delle scoperte naturalistiche della sua epoca, esponendole nelle sue lezioni. Le letture vennero ristampate nel 1698 in Germania dove ottenne l'encomio dell'Accademia di Lipsia e del celebre filosofo Leibniz.\nInsegnamento.\nSuccessivamente ottenne la cattedra di teologia alla Pontificia Universit\u00e0 Gregoriana (allora ancora \"Collegio Romano\") e rinnov\u00f2 le tematiche relative alla controversia sul concetto di dogma gi\u00e0 iniziate dal cardinal Bellarmino circa un secolo prima. Le letture relative a queste lezioni furono tutte redatte in un manoscritto di ben sei volumi \"in folio\" che tuttavia non vennero mai pubblicati dall'autore. Eletto successivamente rettore del Collegio Romano e del Collegio Germanico, ricopr\u00ec contemporaneamente la carica di Consultore presso la Congregazione dei Riti.\nLa nomina a cardinale.\nIl 17 maggio 1702 venne con sua sorpresa nominato cardinale da papa Clemente XI ed ottenne il titolo di Santo Stefano al Monte Celio. Chiamato al servizio del Pontefice per giudicare gli errori in materia di dogmatica si occup\u00f2 della pronuncia di condanna dell'eresia del teologo francese, esponente del giansenismo Pasquier Quesnel.\nIn qualit\u00e0 di cardinale fu uno degli elettori del conclave di nomina di papa Innocenzo XIII e di Benedetto XIII."}
{"id": "1970841", "revid": "309289", "url": "https://it.wikipedia.org/wiki?curid=1970841", "title": "Loz'va", "text": "La Loz'va () \u00e8 un fiume della Russia siberiana occidentale (Oblast' di Sverdlovsk), ramo sorgentifero di sinistra della Tavda nel bacino dell'Ob'.\nDescrizione.\nHa origine dal lago Luntchusaptur che si trova alle pendici del monte Otorten, sul versante orientale degli Urali settentrionali. Scorre dapprima con direzione sud/sud-est costeggiando il pedemonte uraliano orientale, successivamente prendendo pi\u00f9 decisamente direzione sudorientale ed entrando nelle paludi del bassopiano siberiano occidentale. Si unisce con la Sos'va presso la cittadina di Gari, formando la Tavda. I principali affluenti sono: Pynovka, Bol'\u0161aja Evva e Popil dalla sinistra idrografica, Ivdel' dalla destra.\nLa Loz'va \u00e8 gelata, in media, in un periodo compreso fra fine di ottobre/primi di novembre e fine aprile/primi di maggio; in questo periodo tocca i minimi annui di portata, mentre in primavera manifesta le piene pi\u00f9 importanti. \u00c8 navigabile a monte della foce fino alla confluenza dell'Ivdel'.\nNon incontra centri urbani di rilievo in tutto il corso, ad eccezione della cittadina di Ivdel', che sorge in realt\u00e0 a qualche chilometro dal fiume, sulle sponde del fiume omonimo."}
{"id": "1970843", "revid": "80339", "url": "https://it.wikipedia.org/wiki?curid=1970843", "title": "Lozva", "text": ""}
{"id": "1970849", "revid": "1602064", "url": "https://it.wikipedia.org/wiki?curid=1970849", "title": "Ken Annakin", "text": "Biografia.\nStudente alla Beverley Grammar School, fece vari mestieri - assicuratore, agente di vendita, pubblicitario, giornalista - prima di approdare al cinema come comparsa. \nCongedato per invalidit\u00e0 dalla Royal Air Force nel 1942, entr\u00f2 alla Verity Films come assistente operatore, diventando poi operatore, aiuto-regista (di Carol Reed), sceneggiatore e regista di documentari. L'esordio nella regia avvenne con il cortometraggio \"London 1942\", un documentario di pregevole fattura, seguito da altri dieci.\nIl primo lungometraggio a soggetto fu \"Campeggio festivo\", che inaugur\u00f2 una carriera prolifica contrassegnata da una solida routine che lo rese uno dei tipici artigiani del cinema commerciale britannico del secondo dopoguerra. Apprezzato in patria soprattutto per la trilogia (inedita in Italia) incentrata sulla famiglia Huggett - (\"Ecco gli Huggett\" 1948), (\"Votate per Huggett\" 1949) e (\"Gli Huggett all'estero\" 1949) - nel 1952 diresse il film che la critica britannica considera la sua opera migliore, \"Sangue bianco\" (1952), con una celebre e spettacolare scena dell'attacco alla piantagione. \nNel 1948 aveva suscitato consensi il malinconico e curioso \"Miranda\", storia di una sirena che sconvolge una rispettabile famiglia della borghesia britannica. Predilesse per\u00f2 i toni dell'avventura in \"Robin Hood e i compagni della foresta\" (1952) o quelli dell'ironia in \"Tre uomini in barca\" (1956), sapido adattamento da Jerome K. Jerome. Negli anni sessanta si fece notare con \"Robinson nell'isola dei corsari\" (1960), cui seguirono pellicole di grande successo come \"Il giorno pi\u00f9 lungo\" (1962), kolossal sullo sbarco alleato in Normandia - di cui diresse l'episodio inglese - e soprattutto il frenetico e spassoso dittico farsesco composto da \"Quei temerari sulle macchine volanti\" (1965) e \"Quei temerari sulle loro pazze, scatenate, scalcinate carriole\" (1969), film prodotti dalla Disney che esibivano un cast di stelle internazionali come Alberto Sordi e Red Skelton per il primo (divertente rievocazione del rally Londra-Parigi agli esordi dell'aviazione), Bourvil, Tony Curtis e Walter Chiari per il secondo. Da citare anche l'imponente dramma bellico \"La battaglia dei giganti\" (1965), considerato una delle migliori ricostruzioni delle battaglie della seconda guerra mondiale, e \"Il lungo duello\" (1967), con Yul Brynner e Charlotte Rampling. \nNel 1972 adatt\u00f2 una delle pi\u00f9 conosciute opere di Jack London, \"Il richiamo della foresta\", suscitando entusiasmi nella critica che consider\u00f2 il film migliore della precedente trasposizione di William A. Wellman. Del resto, l'avventura fu uno dei generi in cui eccelse, assieme al film di guerra: qui il regista pu\u00f2 dispiegare la sua immaginazione spettacolare e la sua abilit\u00e0 di illustratore. Si possono ancora ricordare l'australiano \"Il film pirata\" (1982) e il film incompleto \"Gengis Khan\" (1992).\nNella sua carriera (che altern\u00f2 film narrativi con aderenza e partecipazione a opere dettate da esigenze di cassetta) conquist\u00f2 quasi sempre vasti consensi, senza riuscire a fare emergere il suo nome dalla lista degli abili mestieranti di media levatura."}
{"id": "1970852", "revid": "486946", "url": "https://it.wikipedia.org/wiki?curid=1970852", "title": "Roman Balashov", "text": ""}
{"id": "1970856", "revid": "287204", "url": "https://it.wikipedia.org/wiki?curid=1970856", "title": "Krep\u0161inio klubas Sakalai Vilnius", "text": "Il K.K. Sakalai Vilnius \u00e8 una societ\u00e0 cestistica avente sede nella citt\u00e0 di Vilnius, in Lituania. Fondata nel 1994, gioca nel campionato lituano.\nDisputa le partite interne nello UAB Ekinsta laisvalaikio centras."}
{"id": "1970857", "revid": "1543377", "url": "https://it.wikipedia.org/wiki?curid=1970857", "title": "CUS Pisa", "text": "Il C.U.S. Pisa \u00e8 il Centro Universitario Sportivo pisano, organo periferico del CUSI italiano.\nLa societ\u00e0 si costituisce a Pisa il 22 marzo 1946.\nI colori sociali del club sono il giallo e l'azzurro.\nSezioni.\nAl suo interno trovano attualmente posto 60 Discipline amatoriali e nove discipline federali, costituite in sezioni: atletica leggera, calcio a 5, hockey su prato, pallacanestro, pallavolo, rugby, tennis e tennistavolo.\nAtletica Leggera.\nL'Atletica Cus Pisa \u00e8 una delle sezioni sportive del CUS Pisa. In questa sezione \u00e8 possibile praticare sia a livello amatoriale che agonistico tutte le discipline dell'atletica leggera. Le attivit\u00e0 si svolgono presso il Camposcuola \"Cino Cini\" di Pisa.\nVolley.\nLa sezione di pallavolo del CUS Pisa esord\u00ec in Serie A nei primi anni settanta: nel 1971 la \"Polisportiva Emilio Zoli\" di Pontedera, squadra dal fiorente vivaio (vinse uno scudetto Juniores nel 1969) che militava in Serie B, travolta da una crisi economica, fu assorbita dal CUS. Nel 1972 la squadra ottenne cos\u00ec la promozione in massima categoria.\nMilita attualmente nel campionato di Serie C della Toscana.\nHockey su prato.\nLa prima squadra maschile partecipa al campionato di Serie A1 a seguito della promozione nella stagione 2015/16 mentre la prima squadra femminile milita stabilmente nella Serie A1.\nLa sezione di hockey su prato ha anche numerose rappresentative giovanili, che partecipano ai rispettivi campionati nazionali, ed hanno vinto vari titoli tricolori di categoria.\nRugby.\nLa sezione Rugby del C.U.S. Pisa si \u00e8 formata ufficialmente negli anni 69-70 ad opera di Francesco Ballini e di Luigi Gaetaniello con una rappresentativa formata quasi totalmente da giocatori provenienti da Livorno.\nLe origini del rugby a Pisa, sono per\u00f2 pi\u00f9 lontane, una prima compagine - sia pure ufficiosa - risale al 1963.\nTra i tanti atleti che hanno fatto parte della schiera dei giocatori della prima squadra, degni di citazione sono i figli del suddetto Gaetaniello, Fabrizio e Fabio, i quali in pi\u00f9 occasioni hanno rivestito la maglia azzurra della nazionale italiana (39 e 30 rispettivamente, il primo per 11 volte anche quella di capitano), Vittoriano Bellini e Massimo Goti, anch'essi nazionali.\nCalcio a 5.\nIl 6 luglio 2010 la sezione Calcio CUS Pisa dopo aver rilevato il titolo del Vicarello C5, annuncia la nascita della societ\u00e0 CUS Pisa Calcio a 5 che parteciper\u00e0 al campionato federale di calcio a 5 regionale di serie C1 Nella stagione 2011/12 la squadra ottiene la salvezza in serie B eliminando ai play-out l'Isolotto Fondiaria. Nel 2012/2013 e nel 2013/2014 ottiene la salvezza diretta.\nCanottaggio.\nIl CUS Pisa, dopo la pausa del ventennio fascista, dal 1948 organizza la storica Regata Pisa-Pavia tra le universit\u00e0 di Pisa e Pavia.\nTennis.\nLa prima squadra maschile partecipa al campionato di Serie C. La sezione Tennis del CUS Pisa organizza anche corsi accessibili a tutti: da chi non ha mai avuto esperienze con racchetta e pallina a chi, invece, preferisce un allenamento avanzato. Presso i campi del Cus Pisa, i partecipanti sono seguiti passo dopo passo da allenatori federali qualificati.\nImpianti.\nIl CUS Pisa ha sede in via Federico Chiarugi (gi\u00e0 via Napoli) dove si trovano la maggior parte degli impianti da esso gestiti. Questi sono di propriet\u00e0 dell'Universit\u00e0 di Pisa e insieme a quelli presenti a San Piero a Grado completano il quadro degli impianti universitari. A questi si aggiunge l'impianto comunali del comune di Pisa di Atletica leggera."}
{"id": "1970858", "revid": "4711", "url": "https://it.wikipedia.org/wiki?curid=1970858", "title": "BC Sakalai", "text": ""}
{"id": "1970861", "revid": "1602064", "url": "https://it.wikipedia.org/wiki?curid=1970861", "title": "Bernhard Wicki", "text": "Biografia.\nPrima che scoppiasse la seconda guerra mondiale e fosse condotto in battaglia sul fronte francese, Bernhard Wicki era un clown. Soldato probabilmente atipico, aveva l'abitudine di rubare cibo per i prigionieri e li intratteneva con i suoi numeri per alleviare in un qualche modo l'angoscia.\nTerminato il conflitto torna allo spettacolo nel 1950 ed esordisce nel cinema. Nel 1954 recita in \"L'ultimo ponte\", un dramma bellico ambientato in Jugoslavia; nel 1958 lavora in \"La gatta\", altro film sulla guerra, dove interpreta un nazista sotto copertura che si trova invischiato, suo malgrado, con una partigiana. Nel 1963 \u00e8 interprete insieme a Lilli Palmer dell'episodio \"Il serpente\" nel film collettivo \"L'amore difficile\". Nel 1978 lavora nel noir \"Despair\" e conclude la carriera d'attore nel 1984 con \"Paris, Texas\".\nCome regista invece esordisce nel 1958 e l'anno dopo firma \"Il ponte\", un amaro film sulla follia della guerra che costringe alla morte un gruppo di adolescenti; del 1965 \u00e8 \"I morituri\" con Marlon Brando e Yul Brynner, dove il primo interpreta un disertore mandato in missione su una nave come sabotatore. Si ritira dalle scene a met\u00e0 degli anni novanta.\nRiconoscimenti.\n1954\n1959\n1960\n1961\n1963\n1964\n1972\n1976\n1977\n1985\n1988\n1989\n1990\n1991"}
{"id": "1970862", "revid": "647919", "url": "https://it.wikipedia.org/wiki?curid=1970862", "title": "KK Sakalai", "text": ""}
{"id": "1970873", "revid": "386375", "url": "https://it.wikipedia.org/wiki?curid=1970873", "title": "The Boondocks Saints - Giustizia finale", "text": ""}
{"id": "1970876", "revid": "767487", "url": "https://it.wikipedia.org/wiki?curid=1970876", "title": "Soul Revolution Part II", "text": "Soul Revolution Part II \u00e8 il quarto album in studio del gruppo musicale giamaicano The Wailers, di cui faceva parte anche Bob Marley, sotto etichetta Upsetter Records/Trojan Records. Il disco contiene le versioni strumentali dei brani del disco \"Soul Revolution\", e inizialmente fu distribuito solo in Giamaica."}
{"id": "1970878", "revid": "287204", "url": "https://it.wikipedia.org/wiki?curid=1970878", "title": "Andrew Marton", "text": ""}
{"id": "1970881", "revid": "194688", "url": "https://it.wikipedia.org/wiki?curid=1970881", "title": "Plasticit\u00e0 Cerebrale", "text": ""}
{"id": "1970890", "revid": "1516566", "url": "https://it.wikipedia.org/wiki?curid=1970890", "title": "Compton Bennett", "text": ""}
{"id": "1970897", "revid": "125726172", "url": "https://it.wikipedia.org/wiki?curid=1970897", "title": "Club Atl\u00e9tico Talleres", "text": "Il Club Atl\u00e9tico Talleres \u00e8 una societ\u00e0 calcistica argentina con sede nella citt\u00e0 argentina di C\u00f3rdoba. Milita nel campionato di Primera Divisi\u00f3n, la prima divisione del campionato di calcio argentino. Disputa le sue partite interne presso lo stadio Mario Alberto Kempes. \nStoria.\nFondazione e primi anni.\nIl club \u00e8 stato fondato nel 1913 col nome \"Atl\u00e9tico Talleres Central C\u00f3rdoba\", da lavoratori della C\u00f3rdoba Central Railway. Nel 1914 partecipa per la prima volta al campionato locale di C\u00f3rdoba, e nel 1925 ai primi campionati dilettantistici nazionali.\nDagli anni sessanta agli anni ottanta.\nNel 1963 la squadra riesce a ritornare in seconda divisione, ma nel 1967, torna in Terza Divisione (\"Primera C\") rimanendoci per due stagioni.\nNel 1977 il club raggiunge il secondo posto nella Primera Divisi\u00f3n Argentina, e nel 1980 il terzo posto. Luis Ludue\u00f1a nel 1976 con 12 gol e Jos\u00e9 Reinaldi nel 1978 con 18 furono capocannonieri del campionato.\nDagli anni novanta in poi.\nIl Talleres torna in Primera A dopo il 1993-1994, ma retrocede nuovamente nello stesso anno in seconda divisione.\nNel 2001 il Talleres si qualifica alla Copa Mercosur e alla Coppa Libertadores 2002, finendo eliminato in entrambe le competizioni nelle fasi iniziali.\nRivalit\u00e0.\nLa principale rivalit\u00e0 del Talleres \u00e8 quella con il Belgrano, squadra con il quale da vita al \"cl\u00e1sico cordob\u00e9s\"."}
{"id": "1970903", "revid": "83531", "url": "https://it.wikipedia.org/wiki?curid=1970903", "title": "Gran Premio di Germania 1983", "text": "Il Gran Premio di Germania 1983 \u00e8 stata la decima prova della stagione 1983 del Campionato mondiale di Formula 1. Si \u00e8 corsa domenica 7 agosto 1983 sul Circuito di Hockenheim. La gara \u00e8 stata vinta dal francese Ren\u00e9 Arnoux su Ferrari; per il vincitore si tratt\u00f2 del sesto successo nel mondiale. Ha preceduto sul traguardo gli italiani Andrea De Cesaris su Alfa Romeo e Riccardo Patrese su Brabham-BMW.\nVigilia.\nAspetti tecnici.\nLa Corte d'Appello della Federazione Internazionale dell'Automobile rigett\u00f2 il ricorso, presentato dalla Tyrrell, in merito al sistema di scappamento utilizzato dalla Renault. Secondo i giudici gli organi in movimento di motore e turbo non comportavano un effetto aerodinamico, pur se i gas di scarico poteva essere utilizzati per generare un vantaggio all'aerodinamica della monoposto. La casa transalpina ripresent\u00f2 cos\u00ec, ma solo sul muletto, la vecchia geometria dei tubi di scarico, ora definitivamente permessa.\nLa Tyrrell, con l'appoggio della Williams, reclam\u00f2, nuovamente, in merito al sistema di iniezione d'acqua nella benzina, utilizzato dalla Ferrari e della Renault. Secondo i team inglesi questo stratagemma, che comportava l'iniezione dell'acqua nella benzina, prima che questa entrasse nel motore, rendeva il carburante non conforme. La fornitrice di carburante della Tyrrell, la francese Elf,che riforniva anche la Renault, minacci\u00f2 la casa inglese l'interruzione della fornitura se la stessa non avesse bloccato le sue iniziative di protesta.\nLa Ferrari present\u00f2 delle modifiche alla nuova 126 C3: la parte posteriore era stata ridisegnata per consentire un alleggerimento. L'Alfa Romeo 183T present\u00f2 dei profili di deportanza inferiori pi\u00f9 piccoli, e dei turbocompressori pi\u00f9 grandi; sulla Brabham BT52 vennero montati, nuovamente, dei freni in fibra di carbonio, mentre sul motore BMW venne predisposto un nuovo tubo di scarico, che consentiva una maggiore potenza a bassi regimi. Vennero apportate delle modifiche anche alla Ligier.\nLa Goodyear, dopo i problemi sorti col caldo del Gp precedente, port\u00f2 degli pneumatici radiali che per\u00f2 vennero scartati dopo i primi test effettuati dai piloti. La Michelin port\u00f2 un nuovo tipo di pneumatici anteriori, anche se in quantit\u00e0 limitata.\nAspetti sportivi.\nA un anno dal grave incidente, che lo vide vittima, proprio sul tracciato tedesco, Didier Pironi fece visita alla sua vecchia Scuderia Ferrari. La scuderia tedesca ATS iscrisse alla gara, una seconda vettura, affidata a Stefan Bellof. L'iscrizione non venne poi confermata.\nQualifiche.\nResoconto.\nNella giornata del venerd\u00ec le prove ufficiali vennero dominate dalla Ferrari: Patrick Tambay precedette di un decimo il suo compagno di scuderia Ren\u00e9 Arnoux. Terzo di classific\u00f2 un altro pilota di una vettura italiana, Andrea De Cesaris su Alfa Romeo, staccato di un secondo e mezzo dal primo. Tambay si lament\u00f2 per una manovra di Niki Lauda, ma l'austriaco spieg\u00f2 che la troppa differenza di velocit\u00e0 tra la sua vettura a motore a pressione atmosferica e le vetture a motore turbo, rendeva difficile la convivenza in pista.\nLe Brabham soffrirono di problemi tecnici, con Nelson Piquet che ruppe ben due motori BMW, ma che comunque chiuse col quarto tempo. Le due Renault precedettero, col quinto e sesto tempo, l'altro pilota Alfa, Mauro Baldi. Dodicesimo di piazz\u00f2 Keke Rosberg, primo dei piloti con vetture non dotate di un motore sovralimentato: il finlandese era per\u00f2 distanziato di ben sei secondi da Tambay. Altri problemi tecnici furono evidenziati dalla Lotus, tanto che Elio De Angelis chiuse solo undicesimo (dopo un incidente nelle libere), mentre Nigel Mansell, ancora con a disposizione solo la vecchia 93T, sprofond\u00f2 al diciottesimo posto. Anche il pilota della Ligier, Raul Boesel, fu protagonista di un brutto incidente, senza per\u00f2 conseguenze fisiche. Non pot\u00e9 nemmeno provare Manfred Winkelhock, unico tedesco iscritto. La sua ATS sub\u00ec un problema alla lubrificazione del turbo, mentre il muletto risult\u00f2 inservibile a causa di un guasto al cambio.\nLa pioggia del sabato non permise a nessuno dei piloti di migliore i tempi fatti segnare il giorno precedente. Patrick Tambay conquist\u00f2 cos\u00ec la sua seconda \"pole position\" nel mondiale di F1. Il pi\u00f9 veloce, con pista bagnata, fu Ren\u00e9 Arnoux. La giornata fu movimentata solo da alcuni problemi tra i piloti e il corpo di sicurezza, presente all'autodromo. Andrea De Cesaris ebbe un diverbio con un addetto che, non riconoscendolo, voleva impedirne l'accesso al tracciato; stessa sorte anche per Keke Rosberg e per Manfred Winkelhock. Eddie Cheever ebbe invece un richiamo da parte della polizia per non aver seguito le indicazioni per raggiungere il circuito, dal suo hotel.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNelson Piquet decise di affrontare la gara col muletto, mentre Patrick Tambay e Alain Prost optarono per cambiare il motore sulle loro vetture. Il pilota della Renault, dopo il giro d'installazione, prefer\u00ec passare all'utilizzo del muletto.\nAlla partenza Patrick Tambay mantenne il comando della gara, davanti al compagno di scuderia Ren\u00e9 Arnoux, poi Andrea De Cesaris, Nelson Piquet e le due Renault; la difficile partenza delle Toleman provoc\u00f2 confusione nella pancia del gruppo, tanto che Keke Rosberg dovette sorpassarle passando sull'erba. Gi\u00e0 nel corso del primo passaggio Piquet pass\u00f2 De Cesaris.\nRen\u00e9 Arnoux prese il comando della gara al secondo giro; dietro, Andrea De Cesaris, venne passato prima da Alain Prost, poi, dopo un bel duello, anche da Eddie Cheever. Il pilota dell'Alfa Romeo cedette, al settimo giro, ancora una posizione, questa volta a Riccardo Patrese.\nAl decimo giro, dei problemi al motore, costrinsero Patrick Tambay a fermarsi ai box: gli vennero montate nuove candele, ma la gara del francese termin\u00f2 dopo poco. Anche Prost soffriva di noie tecniche; sulla sua vettura era mancata la prima marcia.\nAl diciassettesimo giro termin\u00f2 anche la gara per Derek Warwick. L'inglese, che era settimo, si ritir\u00f2 per un guasto al propulsore Hart. Tre giri dopo Prost, a cui erano sorti problemi anche per l'uso della quinta marcia, si ferm\u00f2 per il rabbocco di carburante e il cambio degli pneumatici: rientr\u00f2 in pista sesto. Al ventitreesimo giro fu il turno, della sosta, del \"leader\" della gara, Arnoux. La velocit\u00e0 dei meccanici della Ferrari permisero al pilota di rientrare in pista secondo, alle spalle del solo Nelson Piquet. Dietro al francese c'era invece Andrea De Cesaris, che aveva ripassato Patrese.\nAl giro 24 vi fu la sosta per Cheever, seguito, al giro 26 da De Cesaris. Piquet rimaneva al comando, davanti ad Arnoux, Patrese, Cheever, Prost, De Cesaris. Riccardo Patrese si ferm\u00f2 al ventinovesimo passaggio, ma rientr\u00f2 in pista davanti a De Cesaris. Nello stesso giro effettu\u00f2 la sosta anche Niki Lauda, che per\u00f2 giunse lungo alla sua piazzola, e venne aiutato dai meccanici a fermare la monoposto nel punto migliore per il rifornimento.\nNelson Piquet si ferm\u00f2 al giro 31; la velocit\u00e0 dei suoi meccanici non fu sufficiente per consentire di fargli mantenere la prima posizione, in cui torn\u00f2 Ren\u00e9 Arnoux. Nello stesso giro Andrea De Cesaris pass\u00f2 nuovamente Patrese, mentre, poco dopo, il pilota dell'Alfa approfitt\u00f2 dei guai al cambio di Prost, per salire in quarta posizione. Il francese fece passare, al giro 33, anche Patrese.\nLa gara di Eddie Cheever si interruppe al giro 39, quando un problema alla pompa della benzina lo costrinse all'abbandono. De Cesaris scal\u00f2 cos\u00ec in terza posizione. Al quarantaduesimo giro, dalla vettura di Nelson Piquet, inizi\u00f2 a fuoriuscire della benzina, a causa della rottura del filtro del carburante. Il motore turbo BMW del brasiliano and\u00f2 in fiamma, costringendolo ad abbandonare il gran premio.\nNegli ultimi giri si verificarono dei problemi sia sulla vettura di Ren\u00e9 Arnoux (al motore) che su quella di De Cesaris (rottura di una guarnizione). Ci\u00f2 non imped\u00ec al francese di vincere per la sesta volta nel mondiale. Due italiani, Andrea De Cesaris e Riccardo Patrese, completarono il podio. Per Patrese fu il primo arrivo a punti in stagione, dopo 9 ritiri (anche se era stato classificato in una gara).\nRisultati.\nI risultati del gran premio furono i seguenti:\nDecisioni dei commissari.\nLa direzione di gara decise di squalificare Niki Lauda, giunto quinto. Nel corso del rifornimento, infatti, il pilota venne aiutato dai suoi meccanici a rientrare nella posizione corretta sulla piazzola di sosta."}
{"id": "1970907", "revid": "179980", "url": "https://it.wikipedia.org/wiki?curid=1970907", "title": "Talleres de C\u00f3rdoba", "text": ""}
{"id": "1970912", "revid": "599013", "url": "https://it.wikipedia.org/wiki?curid=1970912", "title": "Clive Walker", "text": "Carriera.\nWalker \u00e8 stata veloce ala sinistra vecchio stampo, specializzata nel mettere paura ai terzini avversari. Ha giocato quasi 200 partite in otto anni per il (1976-1984), un Chelsea che non era certo quello di oggi, visto che giocava in seconda divisione e che nel 1983 stava per retrocedere, rischiando anche il fallimento.\nManco a dirlo fu proprio Walker a salvarlo, nel 4-3 contro il Bolton Wanderers alla penultima giornata, con una doppietta il cui secondo goal fu un tiro da 25 yards all'ultimo minuto quando, fino al 75\u00ba, il Chelsea perdeva 3-0.\nNella stagione successiva, incredibilmente, il Chelsea centrer\u00e0 la promozione in First Division (ancora non si chiamava Premier League).\nL'anno successivo ancora (1984-1985), i blues raggiungeranno da neopromossi la qualificazione alla Coppa UEFA, ma la tragedia di Heysel e la conseguente esclusione delle squadre inglesi dalle competizioni europee vanificher\u00e0 l'impresa.\nMa tutto questo a Clive Walker non importa. Aveva infatti lasciato Londra nel 1984, non avendo trovato un accordo per rinnovare il contratto. Viene cos\u00ec ingaggiato dal Sunderland in prima divisione.\nIronia della sorte, la semifinale della League Cup 1984-85 vedeva il Sunderland di fronte al Chelsea: Clive Walker fu protagonista ispirando la vittoria per 3-2 del Sunderland a Stamford Bridge, scatenando la furia di un tifoso che scese in campo per inseguirlo. In finale per\u00f2, il nostro eroe sbaglier\u00e0 un calcio di rigore e il Sunderland perder\u00e0 contro il Norwich, oltre a retrocedere a fine stagione.\nDopo un altro anno nel Sunderland (alla fine il suo score registra 10 goal in 50 partite di campionato), Walker passa al Queens Park Rangers, insieme a un giovanissimo David Seaman, dove segna 1 goal in 21 partite; a 30 anni gioca quindi le ultime partite e segna l'ultimo goal in First Division.\nNel 1987 viene ingaggiato dal Fulham in Terza Divisione, diventando uno dei pochi ad aver giocato nelle tre squadre della parte occidentale di Londra (Chlesea, QPR e appunto Fulham). \u00c8 un altalenante Fulham in quegli anni \u2013 in tre anni un 9\u00ba, un 4\u00ba e un 20\u00ba posto\u00a0\u2013 e Walker gioca 109 partite segnando 29 goal.\nWalker gioca altri 3 anni (1990-1993) nel Brighton &amp; Hove, con cui retrocede dalla seconda alla terza divisione quando lascia il calcio professionistico per accasarsi, a 36 anni, al Woking, che gioca in Conference.\nSaranno 4 anni straordinariamente ricchi di successi: nel 1994, 1995 e 1997 infatti il Woking vince la FA Trophy, la coppa riservata alle squadre non professionistiche, e Walker gioca 203 partite segnando 91 goal. Nel 1997 ci fu anche la soddisfazione di eliminare il Millwall nella FA Cup, soddisfazioni che solo questo torneo sa dare.\nNel 1997 Clive Walker passa al Cheltenham. Evidentemente gli stimoli per sportivi non si erano ancora esauriti, o forse voleva rigenerarsi alle terme (Cheltenham \u00e8 famosa per questo!).\nAnche gli ultimi anni di questa lunga carriera finiscono in gloria: nel 1998 arriva un altro FA Trophy, nel 1999 la promozione del Cheltenham nella Third Division che, nonostante il nome, \u00e8 la quarta serie del campionato inglese.\nA 42 anni, pi\u00f9 di 1000 partite giocate (750 in campionato) e 212 goal segnati, Clive Walker lascia il calcio giocato. ."}
{"id": "1970920", "revid": "10473", "url": "https://it.wikipedia.org/wiki?curid=1970920", "title": "Aeffe S.p.A.", "text": ""}
{"id": "1970921", "revid": "827882", "url": "https://it.wikipedia.org/wiki?curid=1970921", "title": "Enrico Accatino", "text": "Biografia.\nNasce a Genova in un contesto di tradizione contadina e commerciale da una famiglia originaria del Monferrato, la terra \u201cidealizzata\u201d che diventer\u00e0 soggetto dei suoi primi lavori giovanili.\nIl periodo figurativo.\nA 14 anni inizia a disegnare, sperimentando la difficile situazione dell'autodidatta. Alla ricerca di stimoli e consensi si reca prima da Carlo Carr\u00e0, con il quale non entra in sintonia, e quindi da Felice Casorati, che lo accoglie, appena diciottenne, nel suo studio privato di Torino. Frequenta i corsi della Accademia Albertina, ma trova l'insegnamento troppo lontano dalla sua visione. Durante la seconda guerra mondiale, fante nel sud Italia presso il 42\u00ba Battaglione, stringe amicizia con altri giovani intellettuali come Michele Prisco, Mario Pomilio e Gino Montesanto. Terminato il conflitto si trasferisce a Roma e si diploma presso l'Accademia di Belle Arti, dopo aver dato vita, insieme a Achille Perilli e Rosanna Lancia alla prima contestazione studentesca del dopoguerra, contro le istituzioni e la vita accademica.\nNel 1947, insieme all'amico e scultore Mino Guerrini decide di recarsi a Parigi, dove Accatino riesce finalmente a confrontarsi con le nuove tendenze dell'arte europea, e dove frequenter\u00e0 per quasi due anni maestri come Gino Severini, Alberto Giacometti, Eduard Pignon, Henri Laurens.\nAlla fine del viaggio rientra in Italia dove sviluppa un'arte figurativa ispirata a motivi sociali. Entra quindi in rapporto con altri artisti di matrice realista, diversi per temperamento e riferimenti culturali Roberto Melli, Fausto Pirandello. Renato Guttuso, per incoraggiarlo, arriv\u00f2 addirittura ad acquistargli le sue opere pi\u00f9 espressioniste, senza convincerlo ad affiancarlo nella militanza politica, come emerge dall'interessante epistolario.\nVinta la medaglia d'oro alla Biennale di Salisburgo la sua produzione artistica si va via via orientando verso grandi \"Cicli\" figurativi, come quelli delle \"Madri\", dei \"Pescatori\", degli \"Annegati\", della \"Mattanza\", quest'ultimo ispirato dall'esperienza di 5 mesi come \u201ctonnarotto\u201d presso la tonnara di Carloforte, in Sardegna. \nNel 1951 si aggiudica la prima edizione del Premio Marzotto, confermandosi come uno dei pi\u00f9 interessanti giovani talenti della pittura italiana del dopoguerra.\nL'astrattismo.\nLa sua produzione in seguito mut\u00f2, ponendo fine alla stagione figurativa. I primi quadri aniconici sono databili a partire dalla met\u00e0 degli anni cinquanta. ideale punto di congiunzione tra la pittura italiana e l'esempio rigoroso di Nicolas De Sta\u00ebl. \nDa allora il motivo conduttore della sua produzione grafica, pittorica e tridimensionale sar\u00e0 la \"circolarit\u00e0\": cerchi, dischi, mandala, declinati attraverso incisioni, sovrapposizioni, \"collage\" (le ormai celebri \"Carte Costruite\"). Una ricerca che proseguir\u00e0, ininterrotta, sino agli ultimi mesi di vita.\nAttento studioso e teorico dell'arte, Accatino motiv\u00f2 sempre le sue scelte su categorie estetiche, sperimentando le pi\u00f9 diverse tecniche espressive (pittura, disegno, scultura, mosaico. Acquistato negli anni '70 il torchio di Ottone Rosai realizz\u00f2 numerose opere grafiche, spesso prodotte come monotipi.\nFu inoltre tra i primi a diffondere la cultura della tessilit\u00e0 e dal 1966 si dedic\u00f2 al rilancio dell'arazzo come linguaggio per soluzioni bi-tridimensionali (diaframma), promuovendo la \"fiber art\", in tutta Italia, rappresentando la nazione alla prima Biennale de la Tapisserie di Losanna, arrivando a realizzare una \"proposta agli architetti\", vero e proprio manifesto dell'arte tessile ripreso da molte testate di architettura e design, elogiato da Bruno Munari.\nIn questo percorso come cartonnier form\u00f2 e coinvolse decine di operatori, rivitalizzando le manifatture di Penne, Castelmassa, Monopoli, Milano, Sassari, promuovendo decine di corsi di aggiornamento, divenendo uno dei maggiori esponenti dell'arte tessile. Su questo tema scrisse anche una Proposta agli Architetti per l'inserimento dell'arte tessile nella nuova architettura contemporanea.\nSposatosi con la poetessa e scrittrice Ornella Angeloni, coautrice di molte sue pubblicazioni e scritti, ha avuto tre figli.\nA partire dagli anni '50 ha sempre vissuto a Roma, aprendo prima lo studio presso Via Chiana, e infine a Via Agri, un punto di incontro di artisti e appassionati d'arte ancora oggi visitabile facendone domanda all'Archivio che ne tutela l'opera.\nCollocazione delle opere.\nNel corso della sua intensa attivit\u00e0 artistica ha ottenuto importanti riconoscimenti nazionali e internazionali, ha partecipato alla Quadriennale di Roma e alla Triennale di Milano. Sue opere sono conservate presso musei e collezioni private: Galleria nazionale d'arte moderna e contemporanea di Roma, Collezioni Permanenti di Arte Moderna dei Musei Vaticani, Simon Wiesenthal Foundation di Los Angeles, Museo della Scultura Contemporanea di Matera MUSMA, MAGI '900 di Pieve di Cento (BO).\nNel 1980 il Presidente della Repubblica Oscar Luigi Scalfaro gli ha conferito la Medaglia d'Oro quale Benemeriti della cultura e dell'arte.\nDidattica delle arti visive.\nIn parallelo all'attivit\u00e0 artistica Enrico Accatino \u00e8 stato tra i primi in Italia a modernizzare la didattica delle arti visive. Dal 1960 al 1964 registra con la Rai centinaia di trasmissioni televisive (ciclo Telescuola - Non \u00e8 mai troppo tardi), organizza quindi incontri con formatori e docenti, partecipa alla redazione del nnuovo programma della Scuola Media, realizzando in seguito testi di Educazione artistico-visiva e Storia dell'Arte che sarebbero divenuti fondamentali per il rinnovamento della disciplina (Forma Colore Segno, Percezione Creativit\u00e0 Lettura dell'Opera, Edart). Opere che costituiranno, di fatto, la base della riforma scolastica del 1966. A partire dagli anni '60, superando i tradizionali confini dell'handicap proporr\u00e0 i linguaggi dell'arte come esperienza nelle disabilit\u00e0 mentali, soprattutto tra i bambini e in et\u00e0 scolare, realizzando alcuni progetti pilota e mostre didattiche, iniziando una collaborazione con il pedagogista Carlo Piantoni."}
{"id": "1970922", "revid": "36426", "url": "https://it.wikipedia.org/wiki?curid=1970922", "title": "Chiesa di Santa Costanza", "text": ""}
{"id": "1970930", "revid": "93556", "url": "https://it.wikipedia.org/wiki?curid=1970930", "title": "Petar Borota", "text": "Biografia.\nInizi\u00f2 a giocare nel 1969, venne ingaggiato dal Chelsea nel marzo 1979 per 70.000 Sterline. \u00c8 morto il 12 febbraio 2010 a Genova all'et\u00e0 di 57 anni.\nCarriera.\nNazionale.\nIl suo debutto con la nazionale jugoslava risale al 5 ottobre 1977 nell'incontro amichevole contro la . La sua ultima partita con la nazionale risale al 25 ottobre 1978 sempre contro la rappresentativa rumena.\nIndoss\u00f2 la maglia della nazionale per un totale di quattro partite."}
{"id": "1970932", "revid": "1444401", "url": "https://it.wikipedia.org/wiki?curid=1970932", "title": "Custom Robo Arena", "text": " \u00e8 un videogioco di ruolo sviluppato da Noise e pubblicato nel 2006 da Nintendo per Nintendo DS.\nIl gioco fa vivere in prima persona la storia di un ragazzino neo-lottatore di \"Custom Robo\", robottini combattenti comandati da una persona umana per scopo agonistico, alle prese con tante avventure con i suoi amici.\nTrama.\nLa storia \u00e8 ambientata in un lontano futuro e parla di un ragazzo, il cui nome gli verr\u00e0 dato dal giocatore stesso, appena trasferitosi in citt\u00e0. Guarda caso lo stesso giorno compie gli anni e suo padre, studioso di Custom Robo, decide di regalargli il suo primo robo, un Ray MK II, appunto.\nDopo aver ricevuto vari oggetti tra cui il panno per lucidare il Robo e altre cose, fa colazione con la famiglia e subito dopo si dirige alla sua nuova scuola: l'istituto Meridiana. A scuola, l'aria \u00e8 tesa per l'imminente gara tra Comandanti di Robo, avente luogo nella scuola stessa. Tra l'euforia generale, il nostro personaggio incappa in un Team ormai in decadenza: i \"Number One\". I restanti membri del gruppo, Livia e Dennis, nonch\u00e9 inseparabili amici per tutto il gioco, decidono di assumere il nostro personaggio in squadra e di partecipare alla gara.\nCos\u00ec, insieme a Livia e Dennis, il nostro personaggio andr\u00e0 incontro a Comandanti pi\u00f9 o meno difficili, criminali, fino a vincere la Robo Cup, il trofeo pi\u00f9 ambito tra i Comandanti di Robo.\nAnche dopo aver vinto la Robo Cup, il gioco non finisce; ci saranno sottomissioni, luoghi nascosti e molte altre cose che aspettano solo noi.\nModalit\u00e0 di gioco.\nMolto ampia \u00e8 la scelta dei pezzi per il Robo del nostro personaggio, reperibili in negozi sparsi per la citt\u00e0. Cos\u00ec come molto vasta \u00e8 la scelta dei Robo stessi (pi\u00f9 di 80, tra legali e illegali). Il primo robot in assoluto che avr\u00e0 il nostro personaggio sar\u00e0 un Ray MK II."}
{"id": "1970933", "revid": "124622119", "url": "https://it.wikipedia.org/wiki?curid=1970933", "title": "Imageboard", "text": "Unimageboard, detta anche *chan come abbreviazione di channel (IT: canale), \u00e8 un tipo di sito Internet basato sulla pubblicazione di immagini da parte dei propri utenti. Le prime imageboard sono di origine giapponese, e numerose imageboard in lingua inglese sono dedicate a vari aspetti della cultura giapponese, come ad esempio manga e anime.\nCaratteristiche delle imageboard.\nIl principio basilare di un'imageboard \u00e8 di consentire ai propri utenti l'inserimento di immagini delle quali discutere. A differenza di un forum, che deriva dalle BBS e i cui contenuti sono principalmente di natura testuale, le *chan dipendono largamente dalle immagini, tanto che una nuova discussione (EN: \"thread\" = filo) pu\u00f2 essere iniziata solo con un'immagine, e non con un commento testuale singolo.\nIn modo simile a un forum, le imageboard sono quindi utilizzate per discutere una grande variet\u00e0 di argomenti, ma non necessariamente i loro contenuti sono prodotti originalmente dagli utenti nell'ambito della imageboard o specificamente per essa, ma anche prelevate da altri siti Internet. La transitoriet\u00e0 dei contenuti, ottenuta tramite i sistemi di \"pruning\", analizzati in seguito, permette di arginare i problemi legati al copyright.\nAnonimato.\nLe imageboards usano diffusamente un sistema basato sull'anonimato, incoraggiato fin dalle prime incarnazioni in Giappone; per inserire risposte in una imageboard non \u00e8 necessario registrarsi, ma \u00e8 possibile commentare in forma completamente anonima e talvolta questo \u00e8 addirittura forzato eliminando il campo \"Nome\". L'unico metodo di identificazione consentito \u00e8 l'impiego di tripcodes associati al nome, ovvero sequenze alfanumeriche generate in modo automatico da uno script contenuto nel software stesso.\nPruning.\nLe imageboard, a differenza di molti forum, hanno un sistema automatizzato e costantemente attivo di cancellazione (\"pruning\") dei thread. Il principio su cui si basa questa cancellazione \u00e8 quello di eliminare le discussioni che hanno l'ultima risposta pi\u00f9 indietro nel tempo, secondo il principio della pila FIFO (EN: \"first-in-first-out\" = il primo che entra \u00e8 il primo che esce.) Con questo sistema, nel momento in cui viene data una risposta a un thread gi\u00e0 esistente o ne viene creato uno nuovo, il thread viene posto in cima alla prima pagina e diventa di fatto il primo thread visualizzato. Nel caso in cui sia un nuovo thread, per fargli spazio verr\u00e0 eliminato quello con l'ultima risposta pi\u00f9 vecchia in ordine di tempo, eliminato indipendentemente dalla data di creazione del thread.\nQuesto sistema permette quindi di eliminare rapidamente i thread di minore successo (ovvero quelli che hanno ricevuto poche risposte) o quelli che non hanno ricevuto risposte recenti e che perci\u00f2 si presume abbiano terminato il loro motivo di interesse. \u00c8 inoltre possibile stabilire criteri aggiuntivi per l'eliminazione dei thread: ad esempio, un limite di risposte massimo oltre il quale il thread non pu\u00f2 pi\u00f9 essere promosso in cima alla pagina, oppure un limite temporale per ricevere risposte.\nI thread delle image boards pi\u00f9 veloci (come ad esempio 4chan) hanno una vita media pari o inferiore a 20 minuti. Gli utenti possono influire su questo processo di promozione/depromozione dei thread inserendo nel campo e-mail la parola \"sage\" (Giapponese: \u4e0b\u3052, pron. \"s\u00e0ghe\", da \"sageru\" = abbassare) che non promuove il thread in cima alla pagina. L'uso della funzione sage \u00e8 originariamente legata a una forma di rispetto, perch\u00e9 usato dall'utente per inserire un commento ritenuto non importante. Nelle image boards occidentali, l'uso di \"sage\" \u00e8 diventato un segno di disapprovazione nei confronti di un thread.\nSoftware.\nLe singole imageboards possono avere al loro interno delle sottosezioni, che possono essere a loro volta chiamate image boards. Ognuna di esse pu\u00f2 essere identificata da una lettera o da una sequenza di lettere, che in molti casi corrispondono anche alla cartella del server remoto su cui \u00e8 ospitato il suo contenuto.\nMolte boards offrono il supporto per file che non siano solo immagini, come ad esempio archivi RAR e ZIP, musica in formato MP3 e Ogg, e file Flash. Altre consentono incorporamento di video provenienti da siti come YouTube e Google Video.\nI software pi\u00f9 diffusi per le image boards sono \"Futallaby\" (in PHP), e \"Wakaba\" (in Perl). \"Kusaba\" (in PHP) \u00e8 uno dei pi\u00f9 comuni per via della relativa semplicit\u00e0 d'uso, ma il suo supporto ufficiale \u00e8 terminato, e quindi \u00e8 possibile reperirlo sotto altre forme modificate (come ad esempio \"Serissa\", usato su \"99chan\", o \"KusabaX\"), o addirittura versioni scritte in python sono in via di creazione.\nImageboard di valore storico.\nFutaba Channel.\nFutaba Channel (\u3075\u305f\u3070\u2606\u3061\u3083\u3093\u306d\u308b), spesso abbreviata impropriamente con il nome 2chan, \u00e8 un'imageboard giapponese. Improntata sul modello dell'anonimit\u00e0 dei suoi utenti, permette di inserire contenuti di qualsiasi tipo nelle sue board, senza distinguere tra ci\u00f2 che \u00e8 SFW (\"safe for work\", ovvero che pu\u00f2 essere visto mentre si sta al lavoro) e quello che non lo \u00e8 (NSFW), come ad esempio immagini di carattere pornografico. Tuttavia, esiste una forte distinzione tra le board che ospitano contenuti in 2-D e quelle dedicate alle immagini 3-D.\n4chan.\n4chan \u00e8 un' imageboard americana nata con caratteristiche simili a quelle di Futaba Channel, e nasce come un sito dedicato principalmente alla discussione di manga e anime; con il tempo, la board /b/ - Random ha acquisito un numero largamente preponderante di post, diventando di fatto popolare in s\u00e9 e incarnando lo spirito di 4chan agli occhi dei visitatori. L'identit\u00e0 collettiva \u00e8 diventata sinonimo di 4chan stessa, anche se le radici e le motivazioni sono eterogenee quanto i suoi componenti.\nIn particolare, 4chan \u00e8 attualmente tra i 1200 siti pi\u00f9 visitati al mondo, e tra i primi 500 in America e in Canada.\nAltri siti.\nLa maggior parte dei siti che prendono spunto da 4chan tendono a conformarsi allo stile di quest'ultimo, e in generale si rifanno a una cultura riconosciuta: il segno pi\u00f9 evidente \u00e8 nel nome di molti siti, che tendono ad avere nomi che finiscono con il suffisso -chan. I singoli siti hanno poi approcci differenti alla cultura delle imageboard, oppure cercano di differenziarsi o specializzarsi. Esempi di questa specializzazione sono:\nCultura collegata alle imageboard americane ed europee.\nLa longevit\u00e0 di 4chan (circa anni di attivit\u00e0 interrotta solo in brevi occasioni), ha portato alla cementificazione di una sottocultura ad essa legata, e in particolare alla sua board /b/. La casualit\u00e0 dei contenuti in essa inseriti, unitamente a delle difficolt\u00e0 oggettive di controllo per un sito che permette di inserire immagini in forma anonima, hanno trasformato /b/ in una sorta di \"zona franca\" dove periodicamente si riaffacciano contenuti di ogni tipo, continuamente ripetuti e rielaborati dagli utenti. Tali contenuti, quando riconosciuti come validi, prendono il nome di \"memes\", dalla definizione data di tale termine da Richard Dawkins.\nI suoi utenti tendono a identificarsi in un'entit\u00e0 condivisa, detta \"Anonymous\" (IT: Anonimo), che viene considerata come un'unica definizione alla quale ci si riferisce sia al singolare che al plurale. Ad Anonymous, in genere, si associano degli stereotipi classici dei nerd, ovvero il sesso maschile, gli atteggiamenti antisociali, la passione per i computer e per la pornografia, l'incapacit\u00e0 comunicativa nei confronti del sesso femminile.\nLa sottocultura si propaga direttamente anche alle altre imageboard, e numerosi siti raccolgono informazioni sui contenuti di esse, come ad esempio numerose wiki: \"Encyclopedia Dramatica\", Wikichan e \"Lurkmore\"'.\nTra gli atti da utenti pi\u00f9 o meno affiliati ad Anonymous, alcuni hanno richiamato l'attenzione dei media, e in particolare di quelli americani. Agli onori della cronaca sono passate le finte minacce terroristiche riguardanti eventi sportivi, azioni massive di hacking effettuato su numerosi account di MySpace, gli attacchi personali contro il politico ed esponente americano di estrema destra Hal Turner, le proteste contro la Chiesa di Scientology nell'ambito delle manifestazioni mondiali denominate \"Project Chanology\" e la vittoria di Rick Astley agli MTV Europe Music Awards 2008 come miglior artista di sempre. \nContestualmente all'attenzione dei media, le imageboard hanno ricevuto anche un'esposizione nei confronti del pubblico di Internet."}
{"id": "1970934", "revid": "3115", "url": "https://it.wikipedia.org/wiki?curid=1970934", "title": "Cond\u00e9 (diamante)", "text": "Il Cond\u00e9 o Gran Cond\u00e9 \u00e8 un famoso diamante di 9,01 carati, di colore rosa. Prende il nome del francese Luigi II di Borbone-Cond\u00e9. \u00c8 noto anche con il nome Cond\u00e9 Pink (Cond\u00e9 rosa). I diamanti rosa sono particolarmente rari, ma il suo valore dipende soprattutto dalla sua lunga storia. \nL'origine del diamante \u00e8 incerta, ma quasi sicuramente proviene dall'India. Il mercante e viaggiatore francese Jean-Baptiste Tavernier ne entr\u00f2 in possesso e nel 1643 lo vendette al re di Francia Luigi XIII. Secondo alcuni autori il re ne fece dono a Luigi II di Borbone, principe di Cond\u00e9, che si era distinto nel comando delle truppe francesi durante la Guerra dei trent'anni, ricevendo l'appellativo di \"Grand Cond\u00e9\". Secondo altri fu invece Luigi XIV a donarglielo. \nIl diamante rimase in propriet\u00e0 alla famiglia Cond\u00e9 fino al 1892, quando il duca d'Aumale lo cedette al governo francese, alla condizione che rimanesse sempre conservato nel Castello di Chantilly. Nel 1926 il diamante fu rubato, ma in seguito fu recuperato. Oggi il diamante \u00e8 esposto, racchiuso in una corona di molte altre gemme, nel Museo Cond\u00e9, all'interno del medesimo castello. "}
{"id": "1970935", "revid": "124508022", "url": "https://it.wikipedia.org/wiki?curid=1970935", "title": "Super Nova Racing", "text": "La Super Nova Racing \u00e8 stata una squadra automobilistica britannica fondata nel 1991 che, dopo aver gareggiato con successo nella Formula 3000 e nell'A1 Grand Prix e nella GP2 Series, negli ultimi anni corse anche nel campionato Auto GP. \nIn 11 stagioni di Formula 3000, dal 1994 al 2004, la squadra ha vinto 5 titoli per team e 4 titoli piloti, guadagnando 27 vittorie, 26 pole position e 21 giri veloci. Tutto ci\u00f2 la classifica tra i team maggiormente vittoriosi nella categoria."}
{"id": "1970936", "revid": "152819", "url": "https://it.wikipedia.org/wiki?curid=1970936", "title": "Hamlets", "text": "Hamlets (gi\u00e0 conosciuto come \"IBM Servlet-based Content Creation Framework\") \u00e8 un sistema open source destinato a generare web-pages che \u00e8 stato inizialmente sviluppato da Ren\u00e9 Pawlitzek a IBM. Un Hamlet \u00e8 un'estensione di un servlet che legge templates in formato XHTML contenenti presentazioni basate su SAX. Il contenuto viene dinamicamente inserito nei templates, che sono annotate con tags et IDs, mediante un insieme ristretto di funzioni call-back. \u00c8 anche disponibile un compilatore di templates destinato ad accelerare l'esecuzione degli Hamlets.\nGli Hamlets si distinguono per la loro semplicit\u00e0 di comprensione e di utilizzo ed anche per il fatto che consumano poche risorse. Sono un sistema che facilita lo sviluppo di applicazioni Web tramite un framework per la creazione di contenuto basato su servlets. Non solo gli Hamlets supportano la completa separazione tra contenuto e presentazione ma la impongono."}
{"id": "1970941", "revid": "1185701", "url": "https://it.wikipedia.org/wiki?curid=1970941", "title": "Tuffi ai Giochi della XXVI Olimpiade - Piattaforma 10 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXVI Olimpiade disputati ad Atlanta nel 1996.\nLa competizione \u00e8 stata divisa in tre fasi:"}
{"id": "1970944", "revid": "1185701", "url": "https://it.wikipedia.org/wiki?curid=1970944", "title": "Tuffi ai Giochi della XXVI Olimpiade - Trampolino 3 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXVI Olimpiade disputati ad Atlanta nel 1996.\nLa competizione \u00e8 stata divisa in tre fasi:"}
{"id": "1970946", "revid": "767487", "url": "https://it.wikipedia.org/wiki?curid=1970946", "title": "Tuffi ai Giochi della XXVI Olimpiade - Trampolino 3 metri maschile", "text": "La competizione dei tuffi dal trampolino 3 metri maschile \u00e8 stata una delle quattro gare di tuffi inclusa nel programma dei Giochi della XXVI Olimpiade disputati ad Atlanta nel 1996.\nLa competizione \u00e8 stata divisa in tre fasi:"}
{"id": "1970948", "revid": "767487", "url": "https://it.wikipedia.org/wiki?curid=1970948", "title": "Tuffi ai Giochi della XXVI Olimpiade - Piattaforma 10 metri maschile", "text": "La competizione dei tuffi dalla piattaforma 10 metri maschile \u00e8 stata una delle quattro gare di tuffi inclusa nel programma dei Giochi della XXVI Olimpiade disputati ad Atlanta nel 1996.\nLa competizione \u00e8 stata divisa in tre fasi:"}
{"id": "1970949", "revid": "1573940", "url": "https://it.wikipedia.org/wiki?curid=1970949", "title": "Lonchura cucullata", "text": "La nonnetta comune o rondinella del Senegal (Lonchura cucullata ) \u00e8 un uccello passeriforme appartenente alla famiglia degli Estrildidi.\nTassonomia.\nSe ne riconoscono due sottospecie:\nIl nome scientifico di questa specie, \"cucullata\", deriva dal latino e significa \"portatrice di cocolla\", in riferimento alla caratteristica distribuzione della colorazione bruna in questi uccelli.\nDistribuzione e habitat.\nLa specie \u00e8 diffusa in gran parte dell'Africa subsahariana, dal Senegal all'Angola e ad est fino all'Etiopia meridionale e al Sudafrica: la si trova inoltre sull'isola di Bioko, a S\u00e3o Tom\u00e9 e Pr\u00edncipe e alle Comore, mentre \u00e8 stata introdotta con successo a Porto Rico, dove \u00e8 particolarmente abbondante nei pressi della capitale San Juan ed \u00e8 nota col nome spagnolo di \"diablito\", \"diavoletto\", per la sua vivacit\u00e0.\nQuesta specie \u00e8 un'abitatrice della savana e delle radure nella boscaglia, colonizzando anche le aree erbose lungo il corso dei fiumi e le coltivazioni: rispetto alla nonnetta bicolore mostra una maggiore preferenza per le aree aperte ed \u00e8 ancora pi\u00f9 tollerante alla presenza dell'uomo, spingendosi con maggiore frequenza fin nei centri abitati. Pur preferendo le aree pianeggianti al livello del mare, la nonnetta comune pu\u00f2 essere osservata fino a 2000 m di altitudine.\nDescrizione.\nDimensioni.\nMisura al massimo 10\u00a0cm di lunghezza, coda compresa.\nAspetto.\nSi tratta di un uccelletto piccolo e dall'aspetto robusto, munito di un becco tozzo e forte, di forma conica.\nLa livrea si presenta di colore bruno su testa, petto, dorso, e ali, mentre il ventre \u00e8 di colore bianco-crema, cos\u00ec come il codione, i fianchi ed il sottocoda, sebbene in queste ultime tre parti siano presenti delle striature brune: sulla faccia, sulla coda e a livello dell'attaccatura dell'ala il colore bruno \u00e8 pi\u00f9 scuro, ed in quest'ultima parte possono essere osservate iridescenze verdastre o violacee a seconda della sottospecie. Gli occhi sono di colore bruno, il becco \u00e8 nerastro superiormente e bianco-perlato inferiormente, le zampe sono di colore grigio-carnicino.\nBiologia.\nSi tratta di uccelli dalle abitudini diurne e gregarie, che si riuniscono in gruppi anche abbastanza consistenti i quali passano la maggior parte della giornata al suolo o fra l'erba alta alla ricerca di cibo, mentre sul far della sera essi cercano rifugio fra gli alberi.\nAlimentazione.\nL'alimentazione della nonnetta comune \u00e8 principalmente granivora: questi uccelli si nutrono infatti di piccoli semi di graminacee e cereali, oltre che di altro materiale di origine vegetale (frutti, bacche, germogli) e di una quantit\u00e0 piuttosto consistente rispetto alle munie asiatiche di piccoli insetti, soprattutto termiti durante il periodo di sciamatura.\nRiproduzione.\nLa stagione riproduttiva tende a coincidere con la fase finale della stagione delle piogge. I \"partner\" collaborano nella costruzione del nido, che viene ubicato nel folto della vegetazione fra i 2 ed i 2,5\u00a0m di altezza: spesso i nidi vengono costruiti nei pressi di formicai o vespai, cos\u00ec come sono state osservate coppie deporre all'interno di nidi abbandonati di uccelli tessitori. Il nido ha una struttura tondeggiante ed \u00e8 costituito da steli d'erba, fibra di cocco ed altro materiale fibroso di origine vegetale intrecciati a formare una camera di cova centrale foderata di lanugine e piume, all'interno della quale la femminea depone da 3-6 uova biancastre che verranno covate da entrambi i sessi per 12-13 giorni. I \"pulli\", ciechi ed implumi alla schiusa, vengono accuditi da ambedue i genitori e sono pronti per l'involo attorno ai 17-18 giorni di vita, sebbene tendano a tornare al nido per riposare durante la notte e a chiedere sporadicamente l'imbeccata ai genitori per circa altre due settimane prima di allontanarsene definitivamente."}
{"id": "1970950", "revid": "116974586", "url": "https://it.wikipedia.org/wiki?curid=1970950", "title": "Butterfly (singolo Mariah Carey)", "text": "Butterfly \u00e8 un brano musicale scritto e interpretato dalla cantante statunitense Mariah Carey e prodotto da Walter Afanasieff per il settimo album della Carey \"Butterfly\" del 1997. Il brano \u00e8 stato pubblicato come secondo singolo estratto dall'album.\nSi tratta di una ballata che combina elementi della musica pop e del gospel, anche se la Carey l'aveva inizialmente pensata come una canzone house con David Morales intitolata \"Fly Away (Butterfly Reprise)\". Dopo aver realizzato quanto personale fosse il testo, il brano fu reintitolato con l'attuale \"Butterfly\", e fu affidato a Afanasieff.\nParlando di \"Butterfly\" la Carey ha commentato che nel testo ha scritto ci\u00f2 che avrebbe voluto che il suo ex marito (Tommy Mottola), le avesse detto."}
{"id": "1970960", "revid": "836630", "url": "https://it.wikipedia.org/wiki?curid=1970960", "title": "Chiesa scomparsa di Santa Galla", "text": "La chiesa di Santa Galla era una chiesa di Roma, nel rione Ripa, sulla strada che collegava piazza Montanara con piazza della Bocca della Verit\u00e0. La chiesa e la piazza antistante furono distrutte tra il 1928 e il 1930 per la costruzione della via del Mare (oggi via del Teatro di Marcello). Gli arredi e l'altare vennero trasferiti nella nuova Chiesa di Santa Galla alla Garbatella, costruita nel 1940.\nStoria.\nSecondo la tradizione, la chiesa fu costruita sulla casa della patrizia Galla, figlia di Simmaco, come luogo di esposizione di una immagine miracolosa della Madonna. Cos\u00ec il Nibby racconta:\nLa chiesa prese il nome di \"\u201cSanta Maria in portico\u201d\" dai vicini portici e forse dai ruderi di quelli dell'abitazione stessa della fondatrice, chiamati nel Medioevo \"Porticus Gallatorum\". Papa Gregorio Magno, molto devoto a Santa Galla e all'immagine che in quella chiesa si venerava, eresse la chiesa stessa a diaconia cardinalizia. Nel Medioevo Gregorio VII la riedific\u00f2 di nuovo e la consacr\u00f2 l'8 luglio 1073.\nQuando, nel 1656, una terribile peste infier\u00ec su Roma, molti fra gli abitanti si raccomandarono alla protezione della Madonna di Santa Maria in Portico, per la quale in seguito fu decisa una migliore collocazione. Alessandro VII decret\u00f2 di trasferire l'immagine della Madonna e il titolo cardinalizio dalla chiesa di Santa Maria in Portico a quella vicina di Santa Maria in Campitelli; nel medesimo tempo la vecchia chiesa di Santa Maria in Portico ricevette il nuovo nome di Santa Galla, e accanto vi fu costruito un ospizio per i poveri. La traslazione dell'immagine ebbe luogo il 14 gennaio 1662.&lt;br&gt;\nIn seguito la chiesa di Santa Galla fu riedificata a spese di Livio Odescalchi, su progetto di Mattia de Rossi; i poveri furono poi trasferiti all'opera pia di famiglia, l'ospizio di san Michele a Ripa.\nAl suo interno si conservavano due \"Angeli in adorazione del Santissimo Sacramento\" in stucco, opera di Gian Lorenzo Bernini e modelli di quelli di metallo collocati in San Pietro in Vaticano, nella cappella del Santissimo Sacramento; inoltre, un'antica ara romana riconvertita in altare e un dipinto raffigurante Santa Galla che riceve il quadro della Madonna del Portico, oggi entrambi nella moderna Chiesa di Santa Galla alla Garbatella."}
{"id": "1970967", "revid": "260752", "url": "https://it.wikipedia.org/wiki?curid=1970967", "title": "Nonnetta comune", "text": ""}
{"id": "1970971", "revid": "1762097", "url": "https://it.wikipedia.org/wiki?curid=1970971", "title": "Vigile del fuoco", "text": "Il vigile del fuoco (detto anche genericamente pompiere dal francesismo \"sapeurs-pompiers\" e indicato con tale termine nella Svizzera italiana e in alcune zone della Lombardia) \u00e8 una figura professionale a cui vengono affidati vari compiti nella salvaguardia di vite umane, animali e cose. \nIl servizio antincendio \u00e8 uno dei tre principali servizi di emergenza. Dalle aree urbane a bordo delle navi, i vigili del fuoco sono diventati onnipresenti in tutto il mondo. I compiti dei vigili includono: spegnimento, ventilazione, ricerca e soccorso, salvataggio, contenimento, pulizia e revisione.\nL'inquadramento di questa figura \u00e8 solitamente in un corpo pubblico, talvolta anche con limitate funzioni di polizia giudiziaria, per quanto esistano anche soggetti privati incaricati nei vari stati, dove la legge lo preveda.\nLe competenze richieste per operazioni sicure vengono regolarmente esercitate durante le valutazioni dell'addestramento durante la carriera di un vigile del fuoco. Le abilit\u00e0 antincendio iniziali vengono normalmente insegnate attraverso accademie antincendio locali, regionali o approvate dallo stato o corsi di formazione. \u00a0A seconda dei requisiti di un dipartimento, in questo momento possono essere acquisite anche competenze e certificazioni aggiuntive come il soccorso tecnico e la medicina pre-ospedaliera.\nStoria.\nUna delle prime figure di questo tipo \u00e8 quella del \"vigiles\" dell'Antica Roma da cui deriva la sua denominazione. Furono istituiti dopo l'enorme incendio del 23 a.C.. Essi avevano funzione sia di vigili del fuoco sia di polizia cittadina. Pattugliavano infatti le strade sia di giorno che di notte.\nIn Giappone il corpo dei fu fondato durante il periodo Edo. Essi utilizzavano, oltre alla consueta attrezzatura antincendio, una lampada chiamata per segnalare un edificio in fiamme.\nIl primo vero e proprio corpo di pompieri in senso moderno venne fondato a Londra, conseguentemente al devastante incendio che la colp\u00ec nel 1666.\nCompetenze.\nTra le competenze vi sono essenzialmente la prevenzione ed il contrasto agli incendi, ma spesso sono allargate in molti casi ad attivit\u00e0 di ricerca e soccorso, difesa civile e la tutela dei beni storico-artistici e culturali, a seconda dei contesti in cui operino e della normativa dei vari Stato del mondo.\nPresso stabilimenti produttivi inoltre una quota di personale pu\u00f2 esser impiegata come unit\u00e0 di vigili del fuoco aziendali; a bordo delle navi passeggero vi pu\u00f2 essere un marinaio addetto alla sorveglianza antincendio.\nNegli Stati Uniti d'America esiste uno standard a livello federale per stabilire i requisiti minimi richiesti per un corpo di vigili del fuoco, ad esempio gli standard NFPA (National Fire Protection Association).\nEnti di vigili del fuoco nel mondo.\nEuropa.\nCitt\u00e0 del Vaticano.\nIl corpo dei vigili del fuoco dello Stato della Citt\u00e0 del Vaticano \u00e8 un organismo istituzionale ad ordinamento civile dello Stato della Citt\u00e0 del Vaticano, istituito nel 1941 da papa Pio XII.\nI compiti d'istituto del corpo sono la salvaguardia delle persone, degli animali e dei beni sia attraverso la prevenzione che attraverso il soccorso tecnico urgente nei casi di emergenza, con operazioni antincendio, di primo soccorso, protezione civile e di difesa N.B.C.\nItalia.\nNel 1334 fu fondata a Firenze la Guardia del Fuoco. Nel 1786 a Torino venne emanato un regolamento regio che disciplinava le attivit\u00e0 dei precursori dei vigili del fuoco piemontesi dell\u2019epoca. Nel 1806 a Napoli il re Giuseppe Bonaparte fond\u00f2 il Corpo dei Pompieri.\nDopo l'unit\u00e0 d'Italia, un corpo nazionale fu creato a seguito del regio decreto legge 10 ottobre 1935 n. 2472, che istitu\u00ec il Corpo pompieri alle dirette dipendenze del Ministero dell'interno, e che ne decret\u00f2 l'organizzazione su base provinciale e distaccamenti nei centri pi\u00f9 importanti.\nDal 1939 furono aboliti tutti i vari servizi pompieristici locali e le relative coordinazioni nazionali, nonch\u00e9 le varie organizzazioni provinciali. \nCon l'istituzione del servizio antincendio comunale, ad opera della legge 27 dicembre 1941, n. 1570, il Corpo pompieri sub\u00ec un primo riordino ed assunse la denominazione di \u201cCorpo nazionale dei vigili del fuoco\u201d, venendo posto alle dirette dipendenza del Ministero dell'interno, come corpo civile militarmente ordinato, a livello nazionale, ad esclusione di Trentino-Alto Adige e Valle d'Aosta."}
{"id": "1970980", "revid": "1318658", "url": "https://it.wikipedia.org/wiki?curid=1970980", "title": "Space (gruppo musicale)", "text": "Gli Space sono un gruppo di musica elettronica francese fondato a Marsiglia nel 1977.\nStoria.\nIl gruppo fu fondato a Marsiglia nel 1977 da Didier Marouani, ex studente di pianoforte al conservatorio di Monaco e di Parigi. Subito dopo la nascita del gruppo fu pubblicato il primo album, intitolato \"Magic Fly\", che ottenne un enorme successo anche a livello internazionale (esord\u00ec al primo posto in diciassette Paesi tra cui anche l'Unione Sovietica, nonch\u00e9 negli Stati Uniti) che gli valse la sottoscrizione di un contratto con l'etichetta statunitense Casablanca. Il successo dell'album fu replicato anche dai due album successivi, ovvero \"Deliverance\" (premiato con quattro dischi d'oro in patria) e \"Just Blue\" (che raggiunse la posizione numero 45 nella classifica statunitense di Billboard), pubblicati rispettivamente nel 1977 e nel 1978. Poco dopo la pubblicazione dell'album \"Just Blue\", Marouani abbandon\u00f2 il gruppo per disaccordi con la produzione dovuti all'annullamento di un concerto sotto la torre Eiffel ed entrarono un chitarrista, Patrice Tison, assieme al bassista Jannick Top, in aggiunta ai due membri superstiti Joe Hammer e Roland Romanelli. Con questa nuova formazione nel 1980 verr\u00e0 inciso \"Deeper Zone\", ultimo lavoro del gruppo che non otterr\u00e0 gli stessi riscontri di vendite dei precedenti album. Dopo la pubblicazione dell'ottimo discomix \"Tender Force\" nel 1981 (ripreso e adattato alcuni anni dopo da Koto), il gruppo si sciolse. Il nome \"Space\" e i diritti d'autore sui brani furono rilevati in seguito da Didier Marouani che attualmente porta avanti il progetto con il nome \"Didier Marouani &amp; Space\". Nel 1985 usc\u00ec una versione remix, dell'inglese Flood, sul brano Magic fly sempre col nome di Space, seguita nel 1998 da un'altra versione remixata, ripresa in anni successivi con \"Magic Space Fly\" di Proxyon.\nL'ultimo album \"From Earth to Mars\" \u00e9 del 2011 e, gi\u00e0 prima di allora, Marouani ha spostato la sua carriera e le sue esibizioni live nei paesi dell'ex Unione Sovietica dove sin dagli anni settanta ha ottenuto un successo travolgente."}
{"id": "1970981", "revid": "767487", "url": "https://it.wikipedia.org/wiki?curid=1970981", "title": "Sposer\u00f2 Simon Le Bon (film)", "text": "Sposer\u00f2 Simon Le Bon \u00e8 un film del 1986 di Carlo Cotti.\n\u00c8 tratto dall'omonimo romanzo di Clizia Gurrado, pubblicato nell'ottobre 1985, che narra la storia della sedicenne Clizia, una fan sfegatata dei Duran Duran e in particolare del suo leader Simon Le Bon; il cantante non appare mai di persona nella pellicola, ma vengono mostrati vari spezzoni di vere interviste e videoclip.\nTrama.\nMilano, 1984. Clizia \u00e8 un'adolescente che sogna a occhi aperti di sposare il suo idolo musicale, il cantante Simon Le Bon del gruppo Duran Duran. Tutta la sua vita ruota attorno a questa passione, che condivide con l'amica del cuore e compagna di classe Rossana Invernizzi, che invece predilige il bassista del gruppo, John Taylor. La vita di Clizia \u00e8 quella di una tipica ragazza di buona famiglia con tutti i suoi alti e bassi: vive con i genitori (il padre \u00e8 giornalista, la madre casalinga) e il fratello Gipo, che \u00e8 un fan altrettanto scatenato di Madonna nonch\u00e9 tifoso dell'.\nClizia ha avuto una breve relazione con il compagno Cody, e si trova ora al centro delle attenzioni di Alex, un affascinante ragazzo pi\u00f9 grande d'et\u00e0, gi\u00e0 fidanzato con la bellissima Viviana, ma che ci\u00f2 nonostante prova in tutti i modi a conquistarla. Cody, dal suo canto, sta con la compagna di banco di Clizia, Elena, ma nemmeno quest'ultima \"liaison\" sembra essere felice. A un certo punto Elena crede di essere rimasta incinta di Cody, il quale si dimostra immaturo e poco interessato delle condizioni della fidanzata; quindi, Elena, Clizia e Rossana si coalizzano mettendo in scena una finta gravidanza, allo scopo di punire ed estorcere al giovane del denaro per comprare i dischi del gruppo preferito.\nUn giorno Clizia viene a sapere che i Duran Duran parteciperanno al Festival di Sanremo come ospiti e non ci pensa su due volte: ruba il tesserino da giornalista di suo padre e, insieme a Rossana, scappa di casa alla volta della riviera ligure, per realizzare finalmente il sogno di conoscere il suo amato. Non riesce nell'intento, ma in compenso torna a Milano insieme ad Alex, finalmente pronta a iniziare una storia con lui.\nL'ultima parte del film \u00e8 un \"flash-forward\" in cui si racconta com'\u00e8 cambiata la vita dei protagonisti a un anno di distanza dagli ultimi eventi: Clizia stessa continua felicemente la storia con Alex, Elena e Cody si sposano (lei era incinta per davvero), Rossana diventa giornalista allo scopo di continuare a inseguire i Duran Duran, e Gipo inizia a interessarsi alle ragazze."}
{"id": "1970988", "revid": "287204", "url": "https://it.wikipedia.org/wiki?curid=1970988", "title": "Paul Young", "text": ""}
{"id": "1970989", "revid": "30610", "url": "https://it.wikipedia.org/wiki?curid=1970989", "title": "Plum cake", "text": " \nLa parola inglese plum cake (o plumcake, letteralmente \"torta alle prugne\") indica in italiano un dolce lievitato a base di farina, uova, zucchero, burro e altri ingredienti come la frutta secca o candita, talvolta con l'aggiunta di spezie e liquori. Viene cotto al forno in speciali stampi rettangolari a pareti alte, chiamati stampi a cassetta, e servito a fette a colazione o a merenda. Soprattutto nell'industria dolciaria, trova tuttavia diffusione pi\u00f9 ampia il formato monoporzione, di norma contenuto in pirottini pure di forma rettangolare, nel quale la frutta secca o candita \u00e8 soppiantata da yogurt, gocce di cioccolato o aromi alla vaniglia o al limone.\nIl nome deriva dal fatto che anticamente in Inghilterra si realizzava con le prugne (\"plum\") secche. Oggi tuttavia gli anglosassoni preferiscono usare il termine \"fruitcake\", riservando il termine \"plum cake\" per indicare negli Stati Uniti le torte alle prugne e nel Regno Unito alcune specialit\u00e0 regionali.\nPer ingredienti, il plumcake tradizionale ricorda il pangiallo dell'antica Roma. Nelle versioni prive di frutta secca o candita ha consistenza simile a quella del pan di Spagna, mentre le versioni di piccole dimensioni ricordano la madeleine francese."}
{"id": "1970990", "revid": "6923", "url": "https://it.wikipedia.org/wiki?curid=1970990", "title": "I Still Believe (Mariah Carey)", "text": "I Still Believe \u00e8 una ballata-pop scritta da Antonina Armato e Beppe Cantarelli, ed originariamente registrata dalla cantante Brenda K. Starr nel 1988.\nNel 1998 Mariah Carey produsse una cover del brano, insieme a Stevie J e Mike Mason per il suo ottavo album, \"#1's\". Il brano fu pubblicato come secondo singolo dell'album nel 1999. In seguito la Carey registr\u00f2 nuovamente il brano come tributo alla Starr, per la quale aveva cantato come corista nei primi anni ottanta.\nA differenza del precedente singolo estratto da \"#1's\" \"When You Believe\", \"I Still Believe\" ebbe pi\u00f9 successo negli Stati Uniti che nel resto del mondo, giungendo alla posizione numero quattro della \"Billboard Hot 100\", dove ottenne anche un disco di platino.\nIl video.\nIl video prodotto per \"I Still Believe\" \u00e8 stato diretto da Brett Ratner, ed \u00e8 ispirato alla famosa esibizione di Marilyn Monroe, in visita alle truppe statunitensi in Corea nel 1953. Nel video, la Carey (truccata e vestita come la Monroe, e con le movenze ispirata a quelle di Judy Garland), \u00e8 in visita in una base militare americana, e si esibisce su un palco, di fronte ai soldati."}
{"id": "1970996", "revid": "106456", "url": "https://it.wikipedia.org/wiki?curid=1970996", "title": "Alfred Sloan", "text": "\u00c8 stato a lungo presidente e chairman della General Motors.\nBiografia.\nSloan nacque a New Haven, Connecticut. Studi\u00f2 ingegneria elettronica e si diplom\u00f2 al Massachusetts Institute of Technology nel 1892. Mentre frequentava il MIT ader\u00ec alla confraternita universitaria \"Delta Upsilon\".\nDivenne presidente della \"Hyatt Roller Bearing\", una societ\u00e0 che costruiva rotelle e cuscinetti a sfera, nel 1899. Per un breve periodo di tempo, all'inizio del XX secolo, la Ford si forn\u00ec dalla Hyatt. Nel 1916 la sua azienda si un\u00ec alla United Motors Corporation che infine divenne parte della General Motors Corporation. Sloan ne divenne prima vicepresidente, poi presidente (1923) e infine Presidente del Consiglio di Amministrazione nel 1937. Nel 1934, cre\u00f2 la Fondazione Alfred P. Sloan, un istituto filantropico \"no-profit\". La General Motors sotto Sloan divenne famosa nel gestire diverse operazioni finanziarie come ritorno sugli investimenti; queste misure furono introdotte nella GM da Donaldson Brown, un pupillo del vicepresidente John J. Raskob, il quale era a sua volta il pupillo di Pierre du Pont (la DuPont co. deteneva il 43% di GM).\nA Sloan \u00e8 attribuito il merito, peraltro dubbio, di aver stabilito dei cambiamenti annuali nello stile, dai quali deriv\u00f2 il concetto di obsolescenza pianificata. Egli inoltre cre\u00f2 una struttura dei prezzi, in cui (dal costo pi\u00f9 basso al pi\u00f9 alto) Chevrolet, Pontiac, Oldsmobile, Buick e Cadillac non si facevano concorrenza tra di loro, ed i compratori potevano entrare nella \"famiglia\" GM a seconda del loro potere d'acquisto e dei gusti che cambiavano nel tempo. Queste idee spinsero la General Motors ad essere \"leader\" nell'industria delle vendite dagli inizi del 1930, una posizione che conservarono per oltre 70 anni. Sotto la direzione di Sloan, la GM divenne la pi\u00f9 grande e proficua impresa industriale di successo che il mondo abbia mai conosciuto."}
{"id": "1971003", "revid": "767487", "url": "https://it.wikipedia.org/wiki?curid=1971003", "title": "Agostino Ratti", "text": "Biografia.\nFrequent\u00f2 a Roma la scuola di Benedetto Luti. Fu padre e maestro di Carlo Giuseppe Ratti."}
{"id": "1971015", "revid": "106456", "url": "https://it.wikipedia.org/wiki?curid=1971015", "title": "Vivekananda", "text": "Biografia.\nConsiderato in India alla stregua di un santo, \u00e8 stato il principale discepolo del guru Ramakrishna, e secondo le sue istruzioni, fond\u00f2 nel 1897 a Calcutta la Ramakrishna Mission, allo scopo di \"promuovere il miglioramento delle condizioni spirituali e materiali dell'umanit\u00e0 intera, senza alcuna distinzione di casta, credo, razza, nazionalit\u00e0, genere e religione\"., e di promuovere la fratellanza fra gli adepti delle diverse religioni, nella consapevolezza che si tratta di forme differenti di unica Religione eterna ed universale.\nDi tradizione e cultura induista, fu un grande ammiratore e conoscitore di differenti religioni, in modo particolare del Cristianesimo.\nPoeta, filosofo e grande pensatore fu autore di molti testi spirituali, ma non solo; scrisse vari pensieri con la finalit\u00e0 di integrare la cultura occidentale con quella orientale, un filone ripreso poi da vari asceti indiani.\nVivekananda inoltre si prodig\u00f2 molto in campo sociale, tanto che ancora oggi \u00e8 ricordato per le sue innumerevoli attivit\u00e0 rivolte al prossimo.\nMassone, venne iniziato nel 1884 nella Loggia \"Anchor and Hope\" N. 1 di Calcutta, della Gran Loggia dell'India.\nIl seguito.\nFra i suoi discepoli pi\u00f9 stretti vi fu la mistica tedesca Christina Greenstidel 1866-1930, conosciuta anche come \"Sister Christine\"."}
{"id": "1971018", "revid": "287204", "url": "https://it.wikipedia.org/wiki?curid=1971018", "title": "Paralakhemundi", "text": " \nParalakhemundi \u00e8 una suddivisione dell'India, classificata come \"municipality\", di 42.991 abitanti, capoluogo del distretto di Gajapati, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 18\u00b0 46' 60 N e 84\u00b0 5' 60 E e ha un'altitudine di 145 .\nSociet\u00e0.\nEvoluzione demografica.\nAl censimento del 2001 la popolazione di Paralakhemundi assommava a 42.991 persone, delle quali 21.748 maschi e 21.243 femmine. I bambini di et\u00e0 inferiore o uguale ai sei anni assommavano a 4.689, dei quali 2.435 maschi e 2.254 femmine. Infine, coloro che erano in grado di saper almeno leggere e scrivere erano 29.548, dei quali 16.663 maschi e 12.885 femmine."}
{"id": "1971019", "revid": "767487", "url": "https://it.wikipedia.org/wiki?curid=1971019", "title": "Grande unit\u00e0", "text": "Una grande unit\u00e0, nelle forze armate \u00e8 una unit\u00e0 militare dei reparti di impiego strategico.\nOrganizzazione.\nComando.\nTutte le grandi unit\u00e0 sono sempre poste sotto il comando di un \"ufficiale generale\", il cui grado \u00e8 relativo al livello dell'unit\u00e0 comandata.\nStruttura.\nTipicamente, le grandi unit\u00e0 militari si suddividono in \"elementari\" e \"complesse\". Ad esempio, nell'Esercito Italiano le grandi unit\u00e0 \nelementari sono le brigate e le divisioni, mentre quelle complesse sono i corpi d'armata e le armate."}
{"id": "1971020", "revid": "928766", "url": "https://it.wikipedia.org/wiki?curid=1971020", "title": "Gr\u00e9gory Leblanc", "text": "Carriera.\nDebutta nel 2000 nella coppa di Francia Promosport. Nel 2002 partecipa al campionato francese classe 125, concludendo 3\u00ba nella serie National e 5\u00ba nella serie Open; nello stesso anno esordisce anche nel motomondiale in occasione del GP di Francia in sella ad una Honda.\nSempre nello stesso anno passa alla classe 250 e inizia a gareggiare anche nel campionato Europeo Velocit\u00e0 arrivando 16\u00ba al termine della stagione. L'anno seguente conclude 4\u00ba nel campionato francese e 12\u00ba nell'Europeo, ma un infortunio manda in fumo le sue speranze. Durante l'anno \u00e8 iscritto anche a due prove del motomondiale, sempre come wild card, ma non riesce a qualificarsi.\nNel 2004 partecipa sempre al campionato europeo (dove si piazzer\u00e0 12\u00ba) e contemporaneamente partecipa anche a 8 prove del motomondiale 2004, sempre nella stessa classe ma passando alla guida di una Aprilia del team Equipe GP de France. Viene dallo stesso team confermato anche l'anno successivo, con compagno di squadra Sylvain Guintoli.\nTerminata senza particolari risultati l'avventura nel motomondiale, Leblanc partecipa nei tre anni successivi ad alcune prove del campionato mondiale Supersport disputando 29 gare.\nHa partecipato nel 2009 come wildcard ad una prova della Superstock 1000 FIM Cup con una Yamaha YZF R1 del team Duterne Racing, portando a termine la gara con un piazzamento fuori dalla zona punti.\nDal 2009 partecipa come pilota titolare al campionato Francese, laureandosi campione della categoria Supersport nel 2010 con 305 punti, mentre nel 2011, sempre in ambito nazionale, \u00e8 quarto nella categoria Superbike.\nCol team francese SRC Kawasaki conquista la vittoria al Bol d'or nel 2012 e nel 2013."}
{"id": "1971022", "revid": "62004", "url": "https://it.wikipedia.org/wiki?curid=1971022", "title": "Mauro Esteban Navas", "text": ""}
{"id": "1971023", "revid": "6923", "url": "https://it.wikipedia.org/wiki?curid=1971023", "title": "Reparti alpini", "text": "I reparti alpini sono le varie unit\u00e0 militari del corpo degli alpini dell'esercito italiano.\nDi seguito sono presenti i corpi attualmente presenti, alle dipendenze del Comando truppe alpine, e quelli disciolti, con indicazione dei loro fregi, mostrine e delle nappine portate sul cappello che li contraddistinguono."}
{"id": "1971024", "revid": "287204", "url": "https://it.wikipedia.org/wiki?curid=1971024", "title": "Rayagada", "text": " \nRayagada \u00e8 una suddivisione dell'India, classificata come \"municipality\", di 57.732 abitanti, capoluogo del distretto di Rayagada, nello stato federato dell'Orissa. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 19\u00b0 10' 0 N e 83\u00b0 25' 0 E e ha un'altitudine di 206 .\nSociet\u00e0.\nEvoluzione demografica.\nAl censimento del 2001 la popolazione di Rayagada assommava a 57.732 persone, delle quali 29.514 maschi e 28.218 femmine. I bambini di et\u00e0 inferiore o uguale ai sei anni assommavano a 7.016, dei quali 3.581 maschi e 3.435 femmine. Infine, coloro che erano in grado di saper almeno leggere e scrivere erano 36.966, dei quali 21.269 maschi e 15.697 femmine."}
{"id": "1971026", "revid": "28026", "url": "https://it.wikipedia.org/wiki?curid=1971026", "title": "Actelios S.p.A.", "text": ""}
{"id": "1971029", "revid": "10473", "url": "https://it.wikipedia.org/wiki?curid=1971029", "title": "RDB S.p.A.", "text": ""}
{"id": "1971034", "revid": "75421", "url": "https://it.wikipedia.org/wiki?curid=1971034", "title": "Leandro At\u00edlio Romagnoli", "text": ""}
{"id": "1971037", "revid": "1573940", "url": "https://it.wikipedia.org/wiki?curid=1971037", "title": "Dezghingea", "text": "Dezghingea (pronuncia [dez'gin\u02a4e\u032fa], gag.: \"Dezginc\u00e4\", \"\u0414\u0435\u0437\u0433\u0438\u043d\u04c2\u04d3\", in moldavo \"\u0414\u0435\u0437\u0433\u0438\u043d\u04c2\u044f\", in russo, \"\u0414\u0435\u0437\u0433\u0438\u043d\u0436\u0430\", transliterazione: \"Dezgin\u017ea\") \u00e8 un comune della Moldavia situato nella Gagauzia di 5.252 abitanti al censimento del 2004.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nInfrastrutture e trasporti.\nA Dezghingea c'\u00e8 una stazione ferroviaria \"Halta Dezghingea\" che si trova ad un'altitudine di 79 m s.l.m. Questa stazione ha anche il nome russo - \"\u0421\u0442\u0430\u043d\u0446\u0438\u044f \u0414\u0435\u0437\u0433\u0438\u043d\u0436\u0435\u043d\u044b\". La \nlinea ferroviaria porta a C\u0103u\u0219eni."}
{"id": "1971038", "revid": "2153076", "url": "https://it.wikipedia.org/wiki?curid=1971038", "title": "Catfights and Spotlights", "text": "Catfights and Spotlights \u00e8 il sesto album del gruppo musicale pop britannico Sugababes, pubblicato il 17 ottobre 2008 dall'etichetta discografica Island in Irlanda e Paesi Bassi e il 20 dello stesso mese nel Regno Unito. \u00c8 stato prodotto da Klas \u00c5hlund, Steve Booker, Orson, Si Hulbert, The Invisible Men, Melvin Kuiters, e Max Martin. \u00c8 l'ultimo album del gruppo in cui compare Keisha Buchanan.\nDall'album sono stati estratti i singoli \"Girls\" e \"No Can Do\".\nRegistrazione.\nDopo aver completato il \"Change Tour\" nel maggio 2008, le Sugababes annunciarono che non sarebbero rientrate in studio fino al settembre 2008, insistendo di aver bisogno di pi\u00f9 tempo per lavorare su nuovo materiale. Invece, il 15 giugno 2008, Keisha Buchanan disse che il trio avrebbe presto ricominciato a registrare grazie alle opportunit\u00e0 di lavorare con nuovi produttori, e dal 17 giugno hanno iniziato la registrazione dell'album. Poco dopo un mese, all'annuale Liverpool Summer Pops a Liverpool, annunciarono che il primo singolo era pronto. Il titolo di questo, \"Girls\", fu rivelato l'11 agosto 2008 e pubblicato il 6 ottobre 2008 nel Regno Unito.\nIn un'intervista, le Sugababes hanno descritto che in \"Catfights and Spotlights\" la sonorit\u00e0 \u00e8 pi\u00f9 morbida e matura, perch\u00e9 hanno voluto concentrarsi principalmente sulle loro voci. Heidi Range ha aggiunto che \u00e8 pi\u00f9 dark dei precedenti lavori.\nCritica.\nL'album ha ricevuto critiche generalmente positive dai media e dai critici musicali, ma \u00e8 stato il terzo album del gruppo con la pi\u00f9 bassa posizione e il secondo con le vendite minori, raggiungendo la numero 8 e le prime venti posizioni rispettivamente nel Regno Unito e in Irlanda. Da \"Catfights and Spotlights\" sono stati estratti solo due singoli: dopo la gi\u00e0 citata \"Girls\", fu estratta \"No Can Do\", il 22 dicembre 2008."}
{"id": "1971042", "revid": "123526767", "url": "https://it.wikipedia.org/wiki?curid=1971042", "title": "Heartbreaker (Mariah Carey)", "text": "Heartbreaker \u00e8 un brano musicale scritto dalla cantante statunitense Mariah Carey insieme al rapper Jay-Z, e registrato per il sesto album in studio della Carey \"Rainbow\" del 1999.\nCoprodotto insieme a DJ Clue e Mr. Fingaz, il brano \u00e8 costruito intorno ad un campionamento di \"Attack of the Name game\" di Stacy Lattisaw, scritto da Jeff Cohen, Narada Michael Walden, Shirley Elliston e Lincoln Chase (\"Attack of the Name Game\" a sua volta campionava il celebre \"The Name Game\", scritto da Elliston e Chase).\nA proposito del testo di \"Heartbreaker\", Mariah Carey dichiar\u00f2:\nIl brano \u00e8 stato pubblicato come primo singolo estratto da \"Rainbow\" nell'agosto 1999, ed ha ottenuto un notevole successo in tutti i paesi in cui \u00e8 stato commercializzato, raggiungendo anche la vetta della \"Billboard Hot 100\"."}
{"id": "1971048", "revid": "287204", "url": "https://it.wikipedia.org/wiki?curid=1971048", "title": "Sambalpur", "text": " \nSambalpur (o Sambalpore) \u00e8 una suddivisione dell'India, classificata come \"municipality\", di 154.164 abitanti, capoluogo del distretto di Sambalpur, nello stato federato dell'Orissa. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 26' 60 N e 83\u00b0 58' 0 E e ha un'altitudine di 134 .\nSociet\u00e0.\nEvoluzione demografica.\nAl censimento del 2001 la popolazione di Sambalpur assommava a 154.164 persone, delle quali 79.914 maschi e 74.250 femmine. I bambini di et\u00e0 inferiore o uguale ai sei anni assommavano a 16.606, dei quali 8.619 maschi e 7.987 femmine. Infine, coloro che erano in grado di saper almeno leggere e scrivere erano 102.217, dei quali 59.318 maschi e 42.899 femmine.\nMonumenti e luoghi d'interesse.\nTempio della dea Samaleswari.\nIl tempio \u00e8 dedicato alla dea Samalswari e fu costruito dal re Balaram nel 1540-1556 e fu ristrutturato dal re Chatra Singh Dev nel 1657-1695."}
{"id": "1971053", "revid": "287204", "url": "https://it.wikipedia.org/wiki?curid=1971053", "title": "Sonepur", "text": " \nSonepur \u00e8 una suddivisione dell'India, classificata come \"municipality\", di 17.535 abitanti, capoluogo del distretto di Subarnapur, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 49' 60 N e 83\u00b0 55' 0 E e ha un'altitudine di 120 .\nSociet\u00e0.\nEvoluzione demografica.\nAl censimento del 2001 la popolazione di Sonepur assommava a 17.535 persone, delle quali 9.297 maschi e 8.238 femmine. I bambini di et\u00e0 inferiore o uguale ai sei anni assommavano a 1.852, dei quali 969 maschi e 883 femmine. Infine, coloro che erano in grado di saper almeno leggere e scrivere erano 12.987, dei quali 7.635 maschi e 5.352 femmine."}
{"id": "1971054", "revid": "2110845", "url": "https://it.wikipedia.org/wiki?curid=1971054", "title": "Kees Okx", "text": "Biografia.\nLaureato della Accademia di Amsterdam, \u00e8 noto innanzitutto per le sue acqueforti, ma pratica anche con grande successo l'arte della pittura olio su tela.\nI quadri non rappresentativi, per cui \u00e8 conosciuto e che spesso rassomigliano a strutture organiche, sono in effetti il risultato di un'evoluzione stilistica che cominci\u00f2 quando Okx lasciava il suo paese di nascita dopo aver subito una sindrome da burnout nel suo professione precedente (faceva il designer).\nOkx esercita la sua arte abitualmente all'esterno, dato che il paesaggio aspro del Lot gli fornisce fonte di ispirazione.\nMusei.\nElenco dei musei che espongono opere dell'artista:"}
{"id": "1971057", "revid": "834", "url": "https://it.wikipedia.org/wiki?curid=1971057", "title": "Lonsdale (marca)", "text": ""}
{"id": "1971059", "revid": "287204", "url": "https://it.wikipedia.org/wiki?curid=1971059", "title": "Sundergarh", "text": " \nSundergarh \u00e8 una suddivisione dell'India, classificata come \"municipality\", di 38.402 abitanti, capoluogo del distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 7' 0 N e 84\u00b0 1' 60 E e ha un'altitudine di 232 .\nSociet\u00e0.\nEvoluzione demografica.\nAl censimento del 2001 la popolazione di Sundergarh assommava a 38.402 persone, delle quali 19.678 maschi e 18.724 femmine. I bambini di et\u00e0 inferiore o uguale ai sei anni assommavano a 4.252, dei quali 2.193 maschi e 2.059 femmine. Infine, coloro che erano in grado di saper almeno leggere e scrivere erano 28.699, dei quali 15.715 maschi e 12.984 femmine."}
{"id": "1971071", "revid": "1745361", "url": "https://it.wikipedia.org/wiki?curid=1971071", "title": "Nechtan Sc\u00e9ne", "text": "Nel Ciclo dell'Ulster della mitologia irlandese Nechtan Sc\u00e9ne (Nechta Sc\u00e9ne, Nechtan Sc\u00e9ine) era la madre di tre guerrieri, Fannell, Foill e Tuchell, che si vantavano di aver ucciso pi\u00f9 Ulaid loro di quanti ne rimanessero in tutto l'Ulster. Ne \"Le imprese giovanili di C\u00fa Chulainn\" si racconta che vennero uccisi da C\u00fa Chulainn con la lancia Del Chliss di Nechtan."}
{"id": "1971075", "revid": "767487", "url": "https://it.wikipedia.org/wiki?curid=1971075", "title": "Klaus Ulonska", "text": "Nei campionati europei di atletica leggera del 1962 a Belgrado ha vinto la medaglia d'oro con la staffetta 4\u00d7100 metri tedesca.\n\u00c8 stato presidente del Fortuna Colonia dal 2006 fino alla morte, avvenuta nel 2015 all'et\u00e0 di 72 anni a seguito di un infarto."}
{"id": "1971077", "revid": "1305772", "url": "https://it.wikipedia.org/wiki?curid=1971077", "title": "Deeper Zone", "text": "Deeper Zone \u00e8 il quarto album del gruppo di musica elettronica francese Space, pubblicato nel 1980 per l'etichetta discografica Vogue.\nIl disco.\nUltimo lavoro degli Space prima dello scioglimento del gruppo, fu quasi interamente composto da Roland Romanelli (data la dipartita di Didier Marouani l'anno precedente) e fu registrato con una formazione differente dalla precedente, con il bassista Jannick Top e il chitarrista Patrice Tison.\nL'album non corrispose agli altri lavori del gruppo in termini di vendite (solamente il brano \"On the Air\", composto utilizzando delle parti della composizione di Johann Sebastian Bach \"Suite per orchestra n. 3 di Bach\" fu mandato nelle discoteche) e di l\u00ec a poco il gruppo si sciolse. Le parti vocali dei brani \"Mixed Up\" e \"Love Starring You and Me\" sono state registrate dalla cantante inglese Cissy Stone.\nIl disco fu ripubblicato nel 2002 in formato CD, con l'aggiunta di due tracce che furono pubblicate come singolo senza essere aggiunte nell'album, \"Tender Force\" e \"Robbots\"."}
{"id": "1971079", "revid": "124340198", "url": "https://it.wikipedia.org/wiki?curid=1971079", "title": "Riflesso di marcia automatica", "text": "Il riflesso di marcia automatica (o \"stepping\") \u00e8, in campo medico, uno dei riflessi neonatali.\nGrazie a questo riflesso il bambino, sostenuto da sotto le ascelle e con le palme dei piedi poggiate su una superficie piana, accenna una sorta di camminata.\nSi presenta dopo i primi due giorni di vita e scompare intorno al quarto mese con il progredire delle capacit\u00e0 di movimento del bambino. Ha funzione preparatoria per la deambulazione volontaria.\nPer quanto riguarda la scomparsa del riflesso di marcia automatica, si sono avanzate due ipotesi: una \u00e8 che lo sviluppo della corteccia cerebrale inibisca il riflesso, un'altra \u00e8 che il grande peso che acquistano i bambini soprattutto nella parte superiore delle gambe impedisca il movimento.\nComunemente si crede che tale riflesso derivi dalla \"spinta\" che il neonato compie con gli arti inferiori nel momento del parto. Se cos\u00ec fosse, tale riflesso non sarebbe presente nei bambini nati da parto cesareo, che invece lo possiedono. Questo perch\u00e9 \u00e8 probabile che il riflesso derivi dai continui spostamenti che il neonato compie nell'utero anche diverse settimane prima del parto. "}
{"id": "1971080", "revid": "466539", "url": "https://it.wikipedia.org/wiki?curid=1971080", "title": "Khulna", "text": "Khulna (bengali: \u0996\u09c1\u09b2\u09a8\u09be, Khuln\u0101) \u00e8 la terza pi\u00f9 grande citt\u00e0 del Bangladesh (dopo Dacca e Chittagong), ed \u00e8 capoluogo del distretto di Khulna e dell'omonima divisione amministrativa. \u00c8 localizzata lungo le rive dei fiumi Rupsha e Bhairab, a circa 130\u00a0km a sud ovest della capitale Dacca.\nConta 811.500 abitanti, che con l'agglomerato urbano raggiungono i 1.500.000. Sita su un ramo del delta del Gange, \u00e8 capoluogo dell'omonima Divisione amministrativa. \u00c8 il pi\u00f9 grande mercato agricolo della nazione per la produzione, lavorazione e commercio del riso ed inoltre per la canna da zucchero, lo iuta ed i semi oleosi."}
{"id": "1971081", "revid": "123526830", "url": "https://it.wikipedia.org/wiki?curid=1971081", "title": "Thank God I Found You", "text": "Thank God I Found You \u00e8 una canzone scritta e prodotta dalla cantante statunitense Mariah Carey, insieme a Jimmy Jam e Terry Lewis, per il suo sesto album in studio, \"Rainbow\" del 1999.\nIl brano figura la partecipazione del cantante Joe, e della boy band 98 Degrees, ed \u00e8 ispirata alla figura dell'ex fidanzato della Carey Luis Miguel.\n\"Thank God I Found You\" \u00e8 stato pubblicato come secondo singolo dell'album nel 2000, ed ha raggiunto la vetta della \"Billboard Hot 100\"."}
{"id": "1971085", "revid": "1745361", "url": "https://it.wikipedia.org/wiki?curid=1971085", "title": "Del Chliss", "text": ""}
{"id": "1971087", "revid": "767487", "url": "https://it.wikipedia.org/wiki?curid=1971087", "title": "Ben Handlogten", "text": "Carriera.\nCentro di carnagione bianca, Handlogten esce dalla Western Michigan University nel 1996, andando quindi a giocare nella lega CBA coi Grand Rapids Hoops, franchigia della sua citt\u00e0 natale. Un anno pi\u00f9 tardi \u00e8 di scena nella massima serie turca dove chiude con 17 punti e 9,5 rimbalzi di media, mentre la stagione 1998-99 la disputa in Giappone. Poi due anni trascorsi nuovamente in Turchia, prima con la canotta del Galatasaray e poi con quella dell'\u00dclkerspor con cui vince il campionato.\nNel 2001-02 debutta nel campionato italiano firmando con la Virtus Roma, registrando in giallorosso una media di 13,1 punti e 8,9 rimbalzi a partita.\nDopo un anno con i greci del Makedonikos, Handlogten fa il proprio debutto in NBA grazie alla chiamata degli Utah Jazz: tuttavia nel dicembre 2003 si lacera il legamento crociato anteriore ed \u00e8 costretto ad un lungo stop. Due mesi dopo \u00e8 coinvolto in uno scambio che lo porta ai Phoenix Suns, ma non scende mai in campo. Ristabilitosi, torna a calcare i parquet tra marzo e aprile del 2005 ancora con i Jazz.\nNel 2005-06 accetta di approdare in Corea del Sud dopo il taglio ricevuto in pre-stagione dai New Jersey Nets. Nel febbraio del 2006 sigla un contratto a gettone col Barcellona, ma poche settimane dopo viene tagliato senza mai esordire."}
{"id": "1971098", "revid": "1564499", "url": "https://it.wikipedia.org/wiki?curid=1971098", "title": "Lingua a-pucikwar", "text": "A-pucikwar (altri nomi: \"Pucikwar\", \"Puchikwar\") \u00e8 una lingua quasi estinta appartenente alla famiglia delle lingue andamanesi. \n\u00c8 una lingua degli abitanti delle Isole Andamane, che \u00e8 stata ormai sostituita dalla lingua hindi. Nel 2006, il numero di parlanti \u00e8 stato stimato in 10 o meno."}
{"id": "1971104", "revid": "2225", "url": "https://it.wikipedia.org/wiki?curid=1971104", "title": "Benjamin Handlogten", "text": ""}
{"id": "1971108", "revid": "114029025", "url": "https://it.wikipedia.org/wiki?curid=1971108", "title": "Can't Take That Away (Mariah's Theme)", "text": "Can't Take That Away (Mariah's Theme) \u00e8 una canzone scritta dalla cantante statunitense Mariah Carey e da Diane Warren, e prodotta dalla Carey, insieme a Jimmy Jam e Terry Lewis per il nono album della Carey \"Rainbow\" del 1999, dal quale \u00e8 stato estratto come terzo singolo.\nIl brano.\nSecondo quanto dichiarato da Mariah Carey, la scrittura di \"Can't Take That Away (Mariah's Theme)\" la aiut\u00f2 a superare dei momenti di tensione emotiva con i manager della sua etichetta discografica e pi\u00f9 in generale tratta dei momenti in cui si sente sopraffatta da terzi. All'inizio della produzione dell'album \"Rainbow\" la Carey dichiar\u00f2 di sentirsi sotto pressione perch\u00e9 l'album fosse finito in tempi brevi, trattandosi del suo ultimo disco con la Columbia. Nei momenti difficili, seguenti al divorzio da Tommy Mottola, la scrittura di brani e il canto la aiutarono e comment\u00f2 che sperava che lo stesso succedesse con i suoi ascoltatori. Mariah Carey auspic\u00f2 che la ballata diventasse un inno per i suoi fan e per tutti gli ascoltatori che attraversavano momenti ostici. Durante la registrazione di \"Mariah Carey Homecoming Special\", la cantante confid\u00f2 agli spettatori che sperava che la canzone avrebbe aiutato i superstiti e le persone che avevano perso qualcuno durante il massacro della Columbine High School nel 1999. Per questo motivo la Carey fu inflessibile perch\u00e9 la canzone venisse inclusa nell'album e che fosse estratta come singolo nel 2000.\n\"Can't Take That Away (Mariah's Theme)\" \u00e8 una canzone lenta pop e R&amp;B. La sua strumentazione include violino, pianoforte e organo. La ballata \u00e8 in tempo comune con una velocit\u00e0 di 52 battiti al minuto. La ballad \u00e8 stata scritta in chiave di La maggiore, con la voce della Carey che copre quasi tre ottave dal La al Fa#5, dalla cantante stessa con Diane Warren, che raramente co-scrive brani. Sebbene non sfociarono mai in dispute aperte, le due non si trovarono spesso d'accordo sulle scelte artistiche: la Carey tacci\u00f2 la Warren di essere ripetitiva nei suoi versi. Le due scrissero inoltre il brano \"There for Me\", pubblicata in seguito come lato B del singolo \"Never Too Far/Hero Medley\". Nel testo del brano la protagonista descrive la sofferenza di sentirsi messa alle spalle da terzi e canta di come superare le avversit\u00e0 con fiducia, coraggio e confidando in Dio. La Carey dichiara che sebbene provino a farla soccombere, lei non li lascer\u00e0 vincere: \"There's a light in me that shines brightly. They can try but they can't take that away from me\" (\"C'\u00e8 una luce che risplende in me. Possono provarci, ma non riusciranno a portarmela via\").\nTracce.\nCD Single europeo\nAmerican CD1 \nAmerican CD2 "}
{"id": "1971109", "revid": "1982", "url": "https://it.wikipedia.org/wiki?curid=1971109", "title": "Quasi-satelliti", "text": ""}
{"id": "1971110", "revid": "1186766", "url": "https://it.wikipedia.org/wiki?curid=1971110", "title": "Zanella", "text": ""}
{"id": "1971111", "revid": "47767", "url": "https://it.wikipedia.org/wiki?curid=1971111", "title": "Lucius (nome)", "text": ""}
{"id": "1971113", "revid": "599013", "url": "https://it.wikipedia.org/wiki?curid=1971113", "title": "Emilio Mendogni", "text": "Carriera.\nEsordisce giovanissimo, ad appena 16 anni, su una DKW 98\u00a0cm\u00b3, al circuito di Parma. Si dimostra subito un buon pilota, ma dopo qualche gara viene diffidato dal correre (per limiti d'et\u00e0) sino al compimento del diciottesimo anno d'et\u00e0.\nNel 1950 il debutto ufficiale nelle corse, alla Milano-Taranto (la prima del dopoguerra), con una Moto Morini 125 2 tempi, con la quale \u00e8 nono nella sua categoria. Inizia a farsi notare vincendo, a fine anno, il circuito di Finale Emilia, e attirando su di s\u00e9 l'interesse della Morini, che lo ingaggia all'inizio della stagione 1951. L'esordio da pilota ufficiale \u00e8 alla gara di Campionato Italiano classe 125, all'Aerautodromo di Modena, il 25 aprile. Nonostante la scarsa esperienza (deve ottenere una dispensa speciale da parte della FMI), riuscir\u00e0 a vincere (nonostante una caduta), mettendo dietro a s\u00e9 piloti come Carlo Ubbiali, Raffaele Alberti, Luigi Zinzani, Franco Bertoni e Guido Leoni. Alla gara successiva, il circuito di Ferrara (6 maggio) \u00e8 coinvolto nell'incidente che costa la vita ad Alberti e Leoni, ed \u00e8 costretto a ritirarsi. Alfonso Morini, il patron della Casa bolognese, crede in Mendogni, e lo fa debuttare nel Motomondiale, al GP d\u2019Olanda, nel quale si classifica sesto nella gara della 125 solo per problemi tecnici. Il pilota parmense \u00e8 sfortunato anche al successivo GP delle Nazioni, nel quale un altro guasto lo relega al decimo posto. Nell'Italiano \u00e8 comunque terzo.\nIl 1952 non inizi\u00f2 benissimo, a causa della scarsa competitivit\u00e0 della Morini 125 nel Campionato Italiano. Da met\u00e0 stagione, per\u00f2, la situazione miglior\u00f2 decisamente: al GP d'Olanda la vittoria sfum\u00f2 solo per un guasto al motore. La sfortuna ricompenser\u00e0 Mendogni sul finale della stagione, dandogli la vittoria al GP delle Nazioni e al GP di Spagna. A fine stagione il parmense fu terzo nel Mondiale.\nDopo aver respinto le offerte di MV Agusta e Moto Guzzi, Mendogni apr\u00ec la stagione 1953 vincendo la gara inaugurale dell'autodromo di Imola, per poi perdere in volata il GP delle Nazioni; si rifar\u00e0 facendo suo il Campionato Italiano 125\u00a0cm\u00b3. Nella stagione 1954, invece, la Morini 125 non si dimostr\u00f2 per niente competitiva. La Casa bolognese decise quindi di abbandonare la categoria, passando alla 175 (categoria del Campionato Italiano istituita proprio in quella stagione) con una 125 maggiorata: il pilota parmense vincer\u00e0 il titolo.\nNelle stagioni 1955 e 1956 l'attivit\u00e0 di Mendogni e della Moto Morini si limita al Campionato Italiano e alle gare di Gran Fondo come la Milano-Taranto e il Motogiro, vinto dal pilota parmense nel 1955 con la nuova \"Rebello 175\". Il ritorno alle gare internazionali \u00e8 al GP delle Nazioni 1957, con una nuova 250 monocilindrica bialbero. La moto si dimostra competitiva, ma non ancora abbastanza affidabile: Mendogni si deve ritirare mentre \u00e8 quarto.\nSpeso l'inverno 1957-58 ad aggiornare e migliorare la 250, questa si ripresent\u00f2 nella nuova stagione insieme a Mendogni, terzo nella Coppa d'Oro Shell a Imola e sorprendentemente primo al GP delle Nazioni, davanti al compagno di squadra Zubani e a Ubbiali. La vittoria monzese fece da stimolo a un ritorno della Moto Morini al Mondiale. Se le prime gare della nuova stagione furono positive (vittoria a Modena e alla Coppa d'Oro Shell), successivamente i rapporti tra il pilota parmense e la Morini si fecero sempre pi\u00f9 tesi, fino a giungere al divorzio a fine stagione '59.\nPer il 1960 Mendogni si accord\u00f2 con la MV Agusta. L'esordio, al circuito di Cesenatico, fu positivo (terzo in 500 dietro a Surtees e Venturi) e anche le successive partecipazioni nel Motomondiale nella classe regina si dimostrarono discrete (terzo in Germania e Olanda, secondo a Monza). A fine stagione, per\u00f2, la MV Agusta decise di ritirarsi da 125 e 250, e di limitare l'attivit\u00e0 in 350 e 500. La decisione prese alla sprovvista Mendogni, che decise di ritirarsi. Nel 1964, per\u00f2, dopo alcuni anni di inattivit\u00e0, ritorn\u00f2 alle gare, con le MV 250 e 500: con la mezzo litro lombarda riuscir\u00e0 a vincere a Cervia (nonostante una caduta). Quella romagnola sar\u00e0 l'ultima gara di Mendogni, che si ritirer\u00e0 definitivamente dalle competizioni.\nTerminata l'attivit\u00e0 sportiva viene assunto dall'Autobianchi come meccanico, per poi diventarne collaudatore e responsabile tecnico; successivamente sar\u00e0 assunto dall'Iso Rivolta, dove rester\u00e0 sino alla chiusura della fabbrica di Bresso. Dopo essere andato in pensione divenne una presenza frequente nelle manifestazioni dedicate alle moto d'epoca, sino alla sua morte, avvenuta in conseguenza di un'improvvisa malattia."}
{"id": "1971116", "revid": "599013", "url": "https://it.wikipedia.org/wiki?curid=1971116", "title": "Daniel Imhof", "text": "Carriera.\nCanada.\nNato in Svizzera, ma cresciuto in Canada (la sua famiglia emigr\u00f2 l\u00ec quando lui aveva quattro anni), Imhof crebbe calcisticamente alla University of Victoria; qui, negli ultimi anni della sua carriera scolastica divenne uno dei giocatori chiave della squadra universitaria.\nSvizzera.\nNella primavera del 1998 Imhof torn\u00f2 in Europa con la speranza di poter giocare in un grande club europeo; i suoi parenti, che vivevano ancora l\u00ec, gli organizzarono un appuntamento con i massimi dirigenti della loro squadra locale, il Wil allenato da Marcel Koller, che gli propose un contratto da professionista, che lo leg\u00f2 ai bianconeri per due anni; nel 2000 Imhof venne ceduto al , dove segu\u00ec il suo allenatore Koller.\nVfL Bochum.\nNell'estate del 2005 Imhof segu\u00ec nuovamente il suo allenatore alla neo promossa squadra tedesca del . Nel 2007 per\u00f2 la societ\u00e0 decise di sciogliere il contratto fino a che il giocatore non avesse giocato con regolarit\u00e0 e a grandi livelli. La situazione alla fine si risolse dato che la squadra non riusc\u00ec a trovare un valido sostituto per quel ruolo. Gli fu offerto un contratto di un anno e quasi per caso Imhof scese in campo in quasi tutte le partite."}
{"id": "1971119", "revid": "1573940", "url": "https://it.wikipedia.org/wiki?curid=1971119", "title": "Cappella Sistina (Savona)", "text": "La Cappella Sistina, a Savona, \u00e8 un luogo di culto cattolico adiacente alla cattedrale di Nostra Signora Assunta che si trova di fronte a Palazzo Della Rovere.\nStoria.\nFu costruita per volere di Papa Sisto IV tra il 1481 e il 1483 come mausoleo per ospitare le tombe dei suoi genitori, Leonardo della Rovere e Luchina Monteleoni, entrambi di Savona.\nFrancesco Maria Della Rovere (Genova, 1695-1768), ultimo discendente del ramo ligure della nobile famiglia, ne ordin\u00f2 il rifacimento tra il 1762 e il 1764. L'interno venne ricoperto di stucchi e pitture dal Brusco e dal Tagliafichi. Rimase inalterato solo il sepolcro dei genitori di Papa Sisto IV scolpito tra il 1482 e il 1483 dai fratelli D'Aria.\nRecentemente, la cappella \u00e8 stata restaurata, ed \u00e8 utilizzata per concerti o tavole rotonde.\nDescrizione.\nArchitettura.\nLa facciata principale della cappella \u00e8 in un sobrio stile gotico e d\u00e0 sul chiostro del convento di San Francesco. Al centro di essa, sopra il porticato che cinge il cortile, si apre un piccolo rosone circolare. Il fianco destro, invece, \u00e8 interamente affrescato con la tecnica del trompe l'\u0153il, con finte architetture.\nL'interno della cappella \u00e8 a navata unica rettangolare con volta a vela ed abside a pianta quadrata coperta da una cupola che presenta solo esternamente un tamburo. Originariamente, la chiesa era interamente decorata da affreschi realizzati dal Mazone nel 1489. Di tali affreschi rimangono poche tracce visibili dietro l'altare e sul tamburo della cupola. Attualmente, invece, \u00e8 in stile rococ\u00f2, con ricche stuccature e affreschi dai colori vivaci.\nOrgano a canne.\nSulla cantoria in controfacciata, si trova l'organo a canne, pregevole opera del genovese Filippo Piccaluga e del figlio Felice Piccaluga risalente al 1764, restaurato dal M\u00b0 Graziano Interbartolo nel 2008.\nLo strumento \u00e8 racchiuso entro una cassa lignea riccamente decorata e chiusa da portelle dipinte. La mostra \u00e8 composta da tre cuspidi di canne di principale, ciascuna in campo proprio e composta da 9 canne. La trasmissione \u00e8 integralmente meccanica sospesa e la consolle \u00e8 a finestra, con un'unica tastiera di 45 note con prima ottava scavezza e pedaliera a leggio scavezza di 9 note priva di registri propri e costantemente unita al manuale."}
{"id": "1971124", "revid": "1418004", "url": "https://it.wikipedia.org/wiki?curid=1971124", "title": "Cao Xueqin", "text": "Il suo nome di nascita era Cao Zhan e il suo nome di cortesia Mengruan (cio\u00e8: \"Sogno di Ruan\", nel senso di \"riguardante Ruan\" oppure di \"sognato da Ruan\").\nBiografia.\nQuasi nessuno conosce l'esatta data di nascita di Cao Xueqin, anche se \u00e8 nota in maniera quasi sicura quella della sua morte. Cao Xueqin era il figlio di Cao Fu o Cao Yong. \u00c8 certo che Cao Yong nacque intorno al 1715, dopo la morte del padre. Alcuni pensano che suo padre sia stato Cao Yong, ma negli ultimi anni il consenso ha favorito Cao Fu come padre di Xueqin, e dunque quest'ultimo sarebbe nato attorno al 1724. La maggior parte di ci\u00f2 che sappiamo circa Cao Xueqin \u00e8 stata tramandata dai suoi contemporanei e amici. La presenza di Cao nella parte occidentale della periferia di Pechino, dove visse la maggior parte dei suoi ultimi anni in condizioni di povert\u00e0, \u00e8 accertata.\nGli amici e i conoscenti hanno ricordato un intelligente uomo di grande talento che trascorse un decennio per lavorare diligentemente alla stesura del \"Sogno Camera Rossa\". Essi hanno lodato sia il suo stile che l'originalit\u00e0 della poesia. Cao Xueqin mor\u00ec all'incirca nel 1763 o nel 1764, lasciando il suo romanzo in una fase molto avanzata di completamento. Sopravvisse ad una moglie e almeno un figlio.\nOpera.\nCao Xueqin raggiunse fama postuma attraverso il lavoro della sua vita. Il romanzo \"Il sogno della camera rossa\", scritto con \"sangue e lacrime\", come un commentatore amico ha detto, \u00e8 una vivida ricreazione di un'illustre famiglia nella sua altezza e la sua successiva caduta. Un piccolo gruppo di parenti stretti e amici sembra essere autore di una parziale trascrizione al ritrovamento del manoscritto del defunto Cao. Quelle copie, esistenti ancora oggi, sono conservate. Sono ottanta capitoli scritti a mano copie, in circolazione a Pechino subito dopo la morte di Cao, incredibilmente apprezzati dai collezionisti.\nCheng Weiyuan e Gao E, che hanno affermato di avere accesso ai documenti di lavoro di Cao, hanno pubblicato un'edizione \"completa\" con tutti i 120 capitoli della versione originale, la prima edizione a stampa dell'opera. Ristampato un anno pi\u00f9 tardi con altre revisioni, questa versione \u00e8 la pi\u00f9 completa di cui si pu\u00f2 disporre. Gli studiosi moderni generalmente pensano che fu terminata nel 1791."}
{"id": "1971131", "revid": "287204", "url": "https://it.wikipedia.org/wiki?curid=1971131", "title": "Contraband (album)", "text": ""}
{"id": "1971132", "revid": "1431409", "url": "https://it.wikipedia.org/wiki?curid=1971132", "title": "Mi\u0161o Bre\u010dko", "text": ""}
{"id": "1971137", "revid": "287204", "url": "https://it.wikipedia.org/wiki?curid=1971137", "title": "Barnala", "text": " \nBarnala \u00e8 una citt\u00e0 dell'India di 96.397 abitanti, capoluogo del distretto di Barnala, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 22' 60 N e 75\u00b0 32' 60 E e ha un'altitudine di 226 .\nSociet\u00e0.\nEvoluzione demografica.\nAl censimento del 2001 la popolazione di Barnala assommava a 96.397 persone, delle quali 52.477 maschi e 43.920 femmine. I bambini di et\u00e0 inferiore o uguale ai sei anni assommavano a 11.979, dei quali 6.650 maschi e 5.329 femmine. Infine, coloro che erano in grado di saper almeno leggere e scrivere erano 63.084, dei quali 36.693 maschi e 26.391 femmine."}
{"id": "1971138", "revid": "1573940", "url": "https://it.wikipedia.org/wiki?curid=1971138", "title": "Chiesa di Sant'Isidoro alle Terme", "text": "La chiesa di Sant'Isidoro alle Terme era un luogo di culto cattolico di Roma, nel rione Castro Pretorio, nell'odierna via Parigi. La chiesa fu prima sconsacrata e poi demolita nel 1940 per il recupero delle precedenti strutture delle terme di Diocleziano. Della chiesa resta solo la facciata.\nStoria e descrizione.\nFu fatta costruire da Benedetto XIV nel 1754 e realizzata dall'architetto Giuseppe Pannini, utilizzando alcuni ambienti a fianco dell'attuale \"Sala ottagona\" delle terme di Diocleziano; questi ambienti, e altri ora distrutti, nel corso dei secoli erano stati utilizzati dai papi come deposito dell'annona pontificia, ossia magazzini per la conservazione delle granaglie dello Stato Pontificio."}
{"id": "1971139", "revid": "228587", "url": "https://it.wikipedia.org/wiki?curid=1971139", "title": "Nechtan", "text": ""}
{"id": "1971140", "revid": "1418004", "url": "https://it.wikipedia.org/wiki?curid=1971140", "title": "Seiichi Morimura", "text": "\u00c8 conosciuto per il controverso \"La gola del Diavolo\", scritto nel 1981, che ha rivelato le atrocit\u00e0 commesse dall'Unit\u00e0 731 dell'Esercito Imperiale Giapponese durante la seconda guerra sino-giapponese (1937-1945).\n\"La gola del Diavolo\" \u00e8 stato originariamente serializzato sull'Akahata (il quotidiano nazionale ufficiale del Partito Comunista Giapponese) nel 1980, e successivamente pubblicato dalla Kobunsha, in due volumi nel 1981 e 1982. Nelle polemiche seguenti la pubblicazione, la met\u00e0 di una fotografia nel libro si rivel\u00f2 essere un fotomontaggio e Kobunsha si vide costretta a ritirare il libro. Una seconda edizione \u00e8 stata poi ripubblicata dalla Kadokawa Shoten senza la controversa fotografia.\nDa un suo romanzo \u00e8 stato tratto il film storico Genghis Khan - Il grande conquistatore del 2007."}
{"id": "1971148", "revid": "287204", "url": "https://it.wikipedia.org/wiki?curid=1971148", "title": "Bathinda", "text": " \nBathinda \u00e8 una citt\u00e0 dell'India di 217.389 abitanti, capoluogo del distretto di Bathinda, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 11' 60 N e 74\u00b0 57' 0 E e ha un'altitudine di 201 .\nSociet\u00e0.\nEvoluzione demografica.\nAl censimento del 2001 la popolazione di Bathinda assommava a 217.389 persone, delle quali 117.359 maschi e 100.030 femmine. I bambini di et\u00e0 inferiore o uguale ai sei anni assommavano a 23.604, dei quali 13.512 maschi e 10.092 femmine. Infine, coloro che erano in grado di saper almeno leggere e scrivere erano 152.761, dei quali 87.763 maschi e 64.998 femmine."}
{"id": "1971149", "revid": "1437331", "url": "https://it.wikipedia.org/wiki?curid=1971149", "title": "Perrotta", "text": ""}
{"id": "1971167", "revid": "287204", "url": "https://it.wikipedia.org/wiki?curid=1971167", "title": "Faridkot", "text": " \nFaridkot \u00e8 una citt\u00e0 dell'India di 71.986 abitanti, capoluogo del distretto di Faridkot e della divisione di Faridkot, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 40' 0 N e 74\u00b0 45' 0 E e ha un'altitudine di 195 .\nSociet\u00e0.\nEvoluzione demografica.\nAl censimento del 2001 la popolazione di Faridkot assommava a 71.986 persone, delle quali 37.900 maschi e 34.086 femmine. I bambini di et\u00e0 inferiore o uguale ai sei anni assommavano a 9.021, dei quali 4.964 maschi e 4.057 femmine. Infine, coloro che erano in grado di saper almeno leggere e scrivere erano 48.128, dei quali 27.056 maschi e 21.072 femmine."}
{"id": "1971172", "revid": "1833487", "url": "https://it.wikipedia.org/wiki?curid=1971172", "title": "Cecilia Camellini", "text": "\u00c8 un'ex atleta non vedente, campionessa europea, mondiale e paralimpica nello stile libero e nel dorso.\nCarriera.\nCieca dalla nascita, Cecilia ha iniziato a nuotare all'et\u00e0 di tre anni nella piscina di Modena dei vigili del fuoco.\nDal 2003 nuota nella A.S.D Tricolore di Reggio Emilia. Ha avuto come primo allenatore Ettore Pacini; dalla fine del 2005 al 2008 il suo allenatore \u00e8 stato Gianni Pala, dal 2008 a oggi \u00e8 stata allenata da Alessandro Cocchi e Matteo Poli. Nel 2004 ha vinto ai campionati italiani di Abano Terme i titoli nei 50 e nei 100 metri stile libero e nei 100 metri dorso. Negli anni seguenti ha raccolto altri titoli italiani e ha partecipato alle maggiori competizioni internazionali.\nNel 2007, quindicenne, ha partecipato ai III Giochi mondiali dell'IBSA, la federazione internazionale degli sport per ciechi, a San Paolo del Brasile e l\u00e0 ha vinto due medaglie d'oro nei 200 e 400 metri stile libero, una d'argento nei 100 metri dorso e una di bronzo nei 100 metri stile libero. L'anno dopo \u00e8 stata convocata per i Giochi paralimpici di Pechino, in cui \u00e8 stata portabandiera durante la cerimonia di apertura con Francesca Porcellato nonch\u00e9 atleta pi\u00f9 giovane della squadra italiana. Ai Giochi ha vinto due medaglie d'argento nei 50 e nei 100 metri stile libero.\nAi campionati europei IPC di nuoto del 2009 di Reykjav\u00edk ha vinto l'oro nei 100 metri stile libero e l'argento nei 50\u00a0m stile libero. Nel 2010 partecipa ai mondiali del Comitato Paralimpico Internazionale a Eindhoven, vincendo l'oro nei 100 metri stile libero e nei 100\u00a0m dorso stabilendo il primato mondiale per le due gare nella sua categoria; inoltre l'argento nei 200\u00a0m misti e nei 50 metri stile libero.\nNel luglio del 2011 si \u00e8 confermata agli europei IPC di Berlino con le vittorie nei 50 e 100 metri stile libero e gli argenti nei 400 metri stile libero, nei 100 metri dorso e nei 200 metri misti.\nAlle Paralimpiadi di Londra 2012 vince due medaglie d'oro stabilendo due nuovi primati mondiali nei 100 metri stile libero categoria S11, con il tempo di 1'07\"29, e nei 50 metri stile libero categoria S11, con il tempo di 30\"94. Il 2 settembre vince la medaglia di bronzo nei 100 metri dorso con il tempo di 1'19\"91, dietro alla giapponese Rina Akiyama e alla neozelandese Mary Fisher.\nIl 7 settembre vince il bronzo nei 400\u00a0m stile libero S11 con il tempo di 5:20.27\nAi campionati europei IPC di nuoto del 2018 di Dublino chiude la propria carriera come atleta della Nazionale Italiana aggiudicandosi due medaglie d'argento (100m dorso S11 - 400m stile libero S11) e una di bronzo (100m stile libero S11).\nPalmar\u00e8s.\nCampionati italiani.\n18 titoli individuali, cos\u00ec ripartiti:\n\"Questa tabella \u00e8 incompleta. Nei campionati europei IPC ha vinto 7 medaglie d'oro, non 4.\""}
{"id": "1971173", "revid": "1711941", "url": "https://it.wikipedia.org/wiki?curid=1971173", "title": "Nechtan (mitologia)", "text": "Nella mitologia irlandese Nechtan era il padre e/o il marito della dea Boann. Potrebbe trattarsi dello stesso Nuada Braccio d'Argento sotto un altro nome, oppure di un predecessore di quest'ultimo nel culto tradizionale. \nSolo Nechtan e i suoi tre coppieri avevano il permesso di visitare il pozzo di Connla, dove nove sacri noccioli lasciavano cadere i loro frutti apportatori di saggezza. Quando Boann visit\u00f2 il pozzo esso strabocc\u00f2 e ricacci\u00f2 la dea verso la costa, trasformandola nel fiume Boyne. \nIl nome \"Nechtan\" si ricollega forse al dio romano-britanno Nodens, o al dio romano Nettuno, o al dio indo-iranico Apam Napat. Il tema del dio che dimora presso pozzi e fonti lo ricollega invece alle tradizioni norrene. Questo nome, divenuto comune, viene portato in seguito da diverse figure sia storiche che leggendarie."}
{"id": "1971176", "revid": "599013", "url": "https://it.wikipedia.org/wiki?curid=1971176", "title": "Figlie di Maria Immacolata di Guadalupe", "text": "Le Figlie di Maria Immacolata di Guadalupe (in spagnolo \"Hijas de Mar\u00eda Inmaculada de Guadalupe\") sono un istituto religioso femminile di diritto pontificio: le suore di questa congregazione, dette Guadalupane, pospongono al loro nome la sigla H.M.I.G.\nStoria.\nLa congregazione nacque in Messico durante il governo anticlericale di Benito Ju\u00e1rez per garantire l'educazione religiosa delle fanciulle. Venne fondata dal sacerdote Jos\u00e9 Antonio Plancarte y Labastida (1840-1898): il 2 febbraio 1878, a Jacona, le prime sette suore emisero la loro professione dei voti.\nLe sue costituzioni vennero approvate a livello diocesano il 15 aprile 1879: l'istitituto ricevette il pontificio decreto di lode il 21 maggio 1899.\nAttivit\u00e0 e diffusione.\nLe Figlie di Maria Immacolata di Guadalupe si dedicano all'istruzione e all'educazione cristiana della giovent\u00f9.\nSono una delle pi\u00f9 numerose congregazioni messicane e contano case anche in Bolivia, El Salvador, Italia e Stati Uniti d'America: la sede generalizia \u00e8 a Citt\u00e0 del Messico.\nAl 31 dicembre 2005 l'istituto contava 689 religiose in 73 case."}
{"id": "1971183", "revid": "287204", "url": "https://it.wikipedia.org/wiki?curid=1971183", "title": "Campionato Italiano Rally 2010", "text": "Il campionato italiano rally (C.I.R), nel 2010 comprende 8 gare che si snodano per tutta l'Italia. \nTre di queste gare sono su sterrato, mentre le altre su asfalto. Al Campionato Italiano partecipano tutte le auto, ad esclusione delle WRC e delle Kit CAr superiori a 1600 di cilindrata, che non sono ammesse.\nLe vetture di punta usate in questo campionato sono le S2000 e le N4.\nLe Super2000, sono dotate di trazione integrale con motori aspirati a 2000\u00a0cm\u00b3 (Peugeot 207, Grande Punto Abarth) la (Skoda Fabia S2000 e la Ford Fiesta S2000); le N4 (Gruppo N) dove possiamo ammirare le Mitsubishi Lancer EVO 9 e Mitsubishi Lancer Evolution e le Subaru Impreza. Poi possiamo trovare le Super 1600 come la Fiat Punto,la Renault Clio, Citro\u00ebn C2, Peugeot 206 e le Suzuki Swift e Ignis. \nIn crescita anche il gruppo R, con la presenza della Clio R3C e della Peugeot 207 R3,senza dimenticare la Citro\u00ebn C2 R2B e l'Abarth 500 R3T e le ultime arrivate, la Ford Fiesta e la Renault Twingo R2B\nPresenti anche 2 campionati: uno il Trofeo Rally Terra su 6 gare su terra e l'altro il Trofeo Rally Asfalto su 10 gare interamente su asfalto dove possono correre anche le WRC.\nCalendario 2010.\nPer il campionato italiano di rally 2010, si svolse su 8 prove.\nSquadre e piloti 2010.\nPiloti e Team al via"}
{"id": "1971186", "revid": "287204", "url": "https://it.wikipedia.org/wiki?curid=1971186", "title": "Gurdaspur", "text": " \nGurdaspur \u00e8 una citt\u00e0 dell'India di 67.455 abitanti, capoluogo del distretto di Gurdaspur, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 32\u00b0 1' 60 N e 75\u00b0 31' 0 E e ha un'altitudine di 241 .\nSociet\u00e0.\nEvoluzione demografica.\nAl censimento del 2001 la popolazione di Gurdaspur assommava a 67.455 persone, delle quali 35.820 maschi e 31.635 femmine. I bambini di et\u00e0 inferiore o uguale ai sei anni assommavano a 6.997, dei quali 4.083 maschi e 2.914 femmine. Infine, coloro che erano in grado di saper almeno leggere e scrivere erano 52.414, dei quali 28.753 maschi e 23.661 femmine."}
{"id": "1971187", "revid": "21880", "url": "https://it.wikipedia.org/wiki?curid=1971187", "title": "Euonymus europaea", "text": ""}
{"id": "1971190", "revid": "547034", "url": "https://it.wikipedia.org/wiki?curid=1971190", "title": "Terza Divisione 1924-1925", "text": "La Terza Divisione 1924-1925 fu la terza edizione di questa manifestazione calcistica a carattere regionale organizzata dalla FIGC.\nEra strutturata in campionati regionali gestiti dai Comitati Regionali. I campioni regionali ottenevano la promozione diretta in Seconda Divisione.\nNon erano previste retrocessioni in Quarta Divisione che non era una categoria di merito ma bens\u00ec di prova.\nComitati della Lega Nord.\nErano sette: Piemonte, Liguria, Lombardia, Veneto, Venezia Giulia, Emilia e Toscana. I campioni regionali ottenevano la promozione diretta in Seconda Divisione. Per motivi patriottici furono poi promossi anche i vicecampioni giuliani.\nPiemonte.\nGirone A.\nFonte:\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone finale.\nLegenda:\nRegolamento:\nNote:\nLiguria.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nGirone A.\nLegenda:\nRegolamento:\nGirone B.\nLegenda:\nRegolamento:\nLombardia.\nCampionato organizzato dal Comitato Regionale Lombardo di Milano su nuova formula di quattro gironi da otto o pi\u00f9 squadre con due gironi semifinali da quattro squadre e una finale. \nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nSemifinali.\nSemifinale A.\nLegenda:\nRegolamento:\nSemifinale B.\nLegenda:\nRegolamento:\nNote:\nVeneto.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nFinali.\nClassifica finale.\nLegenda:\nRegolamento:\nVenezia Giulia.\nClassifica finale.\nLegenda:\nRegolamento:\nNote:\nEmilia.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nSemifinali.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nToscana.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nFinali.\nClassifica finale.\nLegenda:\nRegolamento:\nComitati del Sud.\nI tornei solo apparentemente omonimi nel Sud Italia non ebbero alcuna relazione con quelli del Nord, essendo stati solo una semplice ridenominazione di quelli precedenti di Terza Categoria cui erano succeduti. \nMarche.\nClassifica finale.\nLegenda:\nRegolamento:\nLazio.\nClassifica finale.\nLegenda:\nRegolamento:\nCampania.\nClassifica finale.\nLegenda:\nRegolamento:\nClassifica finale.\nLegenda:\nRegolamento:"}
{"id": "1971193", "revid": "1700563", "url": "https://it.wikipedia.org/wiki?curid=1971193", "title": "Ema (fiume)", "text": "L'Ema \u00e8 un corso d'acqua della provincia di Firenze.\n\u00c8 lungo circa 27 chilometri ed attraversa i comuni di Bagno a Ripoli, Impruneta, Greve in Chianti e Firenze. Scaturisce dalla confluenza di tre fossi situati nei pressi di Poggio alla Croce; lungo il percorso viene arricchito dalle acque dei suoi principali affluenti, i torrenti Isone, Rimezzano e il torrente Grassina.\nLocalit\u00e0 Ponte a Ema.\nNella localit\u00e0 Ponte a Ema, il ponte sull'Ema, che segna il confine tra il comune di Bagno a Ripoli e il comune di Firenze e sul quale passa la \"via di Campigliano\", fu bombardato e abbattuto durante la Seconda guerra mondiale e successivamente ricostruito."}
{"id": "1971199", "revid": "1543377", "url": "https://it.wikipedia.org/wiki?curid=1971199", "title": "Hoshiarpur", "text": " \nHoshiarpur \u00e8 una citt\u00e0 dell'India di 148.243 abitanti, capoluogo del distretto di Hoshiarpur, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 31\u00b0 31' 56 N e 75\u00b0 55' 2 E e ha un'altitudine di 295 .\nSociet\u00e0.\nEvoluzione demografica.\nAl censimento del 2001 la popolazione di Hoshiarpur assommava a 148.243 persone, delle quali 78.946 maschi e 69.297 femmine. I bambini di et\u00e0 inferiore o uguale ai sei anni assommavano a 15.626, dei quali 8.714 maschi e 6.912 femmine. Infine, coloro che erano in grado di saper almeno leggere e scrivere erano 116.147, dei quali 63.601 maschi e 52.546 femmine."}
{"id": "1971201", "revid": "599013", "url": "https://it.wikipedia.org/wiki?curid=1971201", "title": "Hans Sch\u00e4fer", "text": "Carriera.\nClub.\nNel 1964 ha vinto il titolo nazionale. Ha trascorso la maggior parte della carriera nel Colonia.\nNazionale.\nHa giocato con la nazionale della Germania Ovest anche nel Campionato mondiale di calcio 1954, competizione che vinse segnando 4 gol in 5 partite. Partecip\u00f2 anche ai Mondiali del 1958 segnando altri 3 gol in 6 partite, e ai Mondiali del 1962 dove scese in campo altre 4 volte."}
{"id": "1971205", "revid": "6923", "url": "https://it.wikipedia.org/wiki?curid=1971205", "title": "Trofeo Rally Terra 2010", "text": "Il Trofeo Rally Terra 2010 (T.R.T.) si \u00e8 disputato su 6 gare, tutte su fondo sterrato. Una di queste il Rally di Sardegna a coefficiente doppio. Mentre Azzano coeff. 1,5"}
{"id": "1971207", "revid": "933835", "url": "https://it.wikipedia.org/wiki?curid=1971207", "title": "Kurt Beck", "text": "Beck \u00e8 stato ministro presidente della Renania-Palatinato dal 1994 al 2013, ed \u00e8 stato presidente del Bundesrat nel 2000-2001.\n\u00c8 stato presidente federale del Partito Socialdemocratico di Germania (SPD) dal 14 maggio 2006 al 7 settembre 2008, giorno delle sue dimissioni."}
{"id": "1971208", "revid": "767487", "url": "https://it.wikipedia.org/wiki?curid=1971208", "title": "Basta che funzioni", "text": "Basta che funzioni (\"Whatever Works\") \u00e8 un film del 2009 scritto e diretto da Woody Allen.\nIl film \u00e8 stato girato a New York, segnando il ritorno di Woody Allen nella sua citt\u00e0 natale dopo quattro film girati in Europa, tre a Londra (\"Match Point\", \"Scoop\" e \"Sogni e delitti\") ed uno a Barcellona (\"Vicky Cristina Barcelona\"). Protagonista del film \u00e8 un alter ego di Allen, Larry David, star della serie televisiva \"Curb Your Enthusiasm\" e co-creatore della serie \"Seinfeld\".\nTrama.\nBoris Yellnikoff, un uomo di mezza et\u00e0 un tempo fisico di fama internazionale e candidato al Premio Nobel, divorzia dopo aver tentato il suicidio, va a vivere da solo e cerca di isolarsi dalle persone che non ritiene siano al livello del suo intelletto. Per guadagnarsi da vivere insegna a giocare a scacchi ad alcuni bambini, adottando comportamenti bruschi e impazienti anche con i suoi giovani allievi.\nUna sera, rientrando a casa, si imbatte in Melodie St. Ann Celestine, una giovane ragazza del Mississippi scappata a New York, che mendica un po' di cibo ed un posto dove passare la notte. Il carattere misantropo e cinico di Boris non \u00e8 un problema per l'ingenua Melodie, che ottiene di poter rimanere nella sua casa fino a quando non sar\u00e0 riuscita a trovare un'occupazione.\nDopo avere trovato un lavoro come dog-sitter, la ragazza confessa all'uomo di essersi innamorata di lui; dapprima la reazione di Boris \u00e8 fortemente contrariata - il suo rifiuto verso il mondo comprende anche i rapporti con le donne - ma in seguito ad una serata, in cui Melodie mostra d'aver assimilato una parte degli \"insegnamenti\" di Boris riguardo alla vita e all'universo, i due si sposano.\nL'arrivo dei genitori di lei, per\u00f2, sovverte l'ordine costituito nella coppia. La madre, dalle idee molto conservatrici, abbandonata dal marito si stabilisce a casa loro. Il contatto con la cultura newyorchese apre la mentalit\u00e0 della suocera, che diventa un'artista ed instaura una relazione con due uomini; tuttavia nel frattempo cerca di porre fine al matrimonio tra Boris e Melodie facendo conoscere alla figlia Randy, un ragazzo giovane e attraente.\nIn citt\u00e0 giunge anche il padre di Melodie, la cui nuova relazione non ha avuto successo. L'uomo scoprir\u00e0 di essere sempre stato omosessuale. Quando Melodie confessa al marito di essersi innamorata di Randy, Boris tenta nuovamente il suicidio e si getta dalla finestra, ma finir\u00e0 per atterrare su una donna, che in seguito diventer\u00e0 la sua nuova compagna.\nCuriosit\u00e0.\nIl film era stato scritto da Allen verso la fine degli anni settanta ed il protagonista Boris Yellnikoff, ruolo infine impersonificato da Larry David, era stato scritto ed ideato per venir interpretato da Zero Mostel, che tuttavia mor\u00ec nel 1977 prima che il progetto potesse realizzarsi, e portando Allen a \"congelare\" di fatto il film per oltre 30 anni.\nDistribuzione.\nIl film \u00e8 stato presentato in anteprima al Tribeca Film Festival il 22 aprile 2009, nelle sale cinematografiche statunitensi \u00e8 stato distribuito il 19 giugno, uscendo poi in Italia il 18 settembre."}
{"id": "1971209", "revid": "93556", "url": "https://it.wikipedia.org/wiki?curid=1971209", "title": "Maria di Sassonia-Weimar", "text": "Biografia.\nMaria era figlia del duca Giovanni Guglielmo di Sassonia-Weimar (1530-1573) e di sua moglie, la contessa Dorotea Susanna (1544-1592), figlia del principe elettore Federico III del Palatinato.\nIntrapresa la carriera ecclesiastica, alla morte della precedente badessa nel 1601 venne suggerita quale suo successore dall'influente fratello, Federico Guglielmo I di Sassonia-Weimar e venne riconfermata il 2 luglio di quello stesso anno dall'Imperatore Rodolfo II d'Asburgo.\nIl suo mandato fu piuttosto calmo: ella si dimostrava indulgente nei confronti dei protettori che pure portarono alla diminuzione del suo potere temporale.\nMor\u00ec a Halle, sulla via per Dresda, a 38 anni nel 1610 e venne sepolta nel cimitero dell'abbazia di Quedlinburg."}
{"id": "1971210", "revid": "400694", "url": "https://it.wikipedia.org/wiki?curid=1971210", "title": "It Takes a Thief", "text": "It Takes Thief (\"ci vuole un ladro\" in lingua inglese) pu\u00f2 riferirsi a:"}
{"id": "1971211", "revid": "154326", "url": "https://it.wikipedia.org/wiki?curid=1971211", "title": "Augusta di Sassonia-Weimar", "text": ""}
{"id": "1971212", "revid": "1718925", "url": "https://it.wikipedia.org/wiki?curid=1971212", "title": "Jalandhar", "text": " \nJalandhar (o Jullundur) \u00e8 una suddivisione dell'India, classificata come \"municipal corporation\", di 701.223 abitanti, capoluogo del distretto di Jalandhar e della divisione di Jalandhar, nello Stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 31\u00b0 19' 32 N e 75\u00b0 34' 45 E e ha un'altitudine di 228 .\nSociet\u00e0.\nEvoluzione demografica.\nAl censimento del 2001 la popolazione di Jalandhar assommava a 701.223 persone, delle quali 376.925 maschi e 324.298 femmine. I bambini di et\u00e0 inferiore o uguale ai sei anni assommavano a 71.619, dei quali 40.147 maschi e 31.472 femmine. Infine, coloro che erano in grado di saper almeno leggere e scrivere erano 521.808, dei quali 288.583 maschi e 233.225 femmine."}
{"id": "1971224", "revid": "287204", "url": "https://it.wikipedia.org/wiki?curid=1971224", "title": "Kapurthala", "text": " \nKapurthala \u00e8 una citt\u00e0 dell'India di 84.361 abitanti, capoluogo del distretto di Kapurthala, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 31\u00b0 22' 46 N e 31\u00b0 22' 46 E e ha un'altitudine di 224 .\nSociet\u00e0.\nEvoluzione demografica.\nAl censimento del 2001 la popolazione di Kapurthala assommava a 84.361 persone, delle quali 46.577 maschi e 37.784 femmine. I bambini di et\u00e0 inferiore o uguale ai sei anni assommavano a 8.863, dei quali 4.911 maschi e 3.952 femmine. Infine, coloro che erano in grado di saper almeno leggere e scrivere erano 54.420, dei quali 31.137 maschi e 23.283 femmine."}
{"id": "1971225", "revid": "729019", "url": "https://it.wikipedia.org/wiki?curid=1971225", "title": "Pineview (hardware)", "text": "Pineview \u00e8 il successore del processore Intel Atom Diamondville pensato per i sistemi mobile e desktop di fascia pi\u00f9 economica.\nObiettivi di Pineview.\nAl pari del predecessore Diamondville, Pineview non punter\u00e0 ad offrire il massimo delle prestazioni ma, grazie al costo d'acquisto estremamente contenuto, addirittura inferiore a quello disponibile gi\u00e0 da tempo con le soluzioni Celeron (in particolare le sue diverse varianti Celeron D, Celeron (serie xxx), Celeron Dual Core e Celeron M), mirer\u00e0 alla conquista del mercato dei dispositivi portatili e dei PC di fascia pi\u00f9 bassa (che potranno avere costi finali al di sotto dei 250 $), sfruttando pienamente i vantaggi della produzione in grandi volumi.\n\u00c8 da evidenziare che ancora una volta il nome commerciale \"Atom\" verr\u00e0 utilizzato da Intel anche per l'evoluzione del processore Silverthorne, che \u00e8 stata la prima CPU ad essere stata sviluppata espressamente per l'integrazione nei sistemi ultra portatili UMPC e MID, ovvero il progetto Lincroft.\nCaratteristiche tecniche.\nProcesso produttivo.\nAl pari di quanto fatto per il predecessore di Pineview, Diamondville, che era stato derivato dal progetto principale (Silverthorne) pensato per i sistemi UMPC, anche per questo nuovo progetto Intel si ispirer\u00e0 profondamente all'evoluzione dei processori per UMPC, vale a dire il progetto Lincroft. In altre parole, se Diamondville \u00e8 stato l'alter ego di Silverthorne per i sistemi di fascia ultra economica, allo stesso modo Pineview sar\u00e0 l'alter ego di Lincroft.\nPer questo motivo il progetto Pineview sar\u00e0 molto simile a Lincroft e porter\u00e0 di conseguenza con s\u00e9 la peculiarit\u00e0 di questo nuovo progetto, vale a dire il design di tipo System on a Chip (SoC) consentendo un ulteriore e deciso passo avanti nell'ottimizzazione generale dell'efficienza di tali sistemi.\nPineview viene considerato un SoC in quanto integrer\u00e0 non solo il core di elaborazione (che sar\u00e0 un'evoluzione di quello alla base di Diamondville e conosciuto come Bonnell), ma anche tutti gli altri sistemi, come il chipset, il sottosistema grafico GMA 500 a 200\u00a0MHz e il controller di memoria RAM DDR2 a 667\u00a0MHz single channel fino a 2 GB, in un unico chip a 45 nm. Ancora una volta, si differenzier\u00e0 dal prodotto pensato per gli UMPC dalla possibilit\u00e0 di essere anche dual core e non solo single core. In ragione del fatto che lo stesso die ospiter\u00e0 anche il controller della RAM e il comparto video, \u00e8 presumibile che a differenza del predecessore la versione dual core verr\u00e0 realizzata mediante l'approccio a Die Monolitico anzich\u00e9 a Die Doppio (altrimenti si avrebbe una duplicazione del controller e del comparto video, ovviamente inutile), ma Intel non ha ancora rilasciato dichiarazioni pi\u00f9 precise in tal senso. Se cos\u00ec fosse anche le cache L2 potrebbero, in questo progetto, essere unite in una sola, condivisa tra i due core.\nMentre Lincroft verr\u00e0 affiancato dal chip Langwell per la gestione dell'I/O e che viene per questo indicato da Intel come un \"Communications Hub\", Pineview verr\u00e0 abbinato ad un chip analogo ma differente conosciuto come Tiger Point. La connessione tra la CPU e il \"Communications Hub\" vedr\u00e0 l'abbandono del tradizionale bus in favore di un collegamento Direct Media Interface (DMI), gi\u00e0 utilizzato in passato da Intel per collegare northbridge e southbridge dei tradizionali chipset.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nAl pari del predecessore, anche Pineview sar\u00e0 dotato del supporto alle istruzioni MMX, SSE, SSE2 e SSE3, mentre non si sa ancora nulla circa un'eventuale implementazione delle SSE4. Sar\u00e0 presente anche la tecnologia Hyper-Threading e quella di protezione XD-bit e le estensioni EM64T per l'esecuzione di codice a 64 bit, malgrado si tratti di una tecnologia poco utile in questo tipo di sistemi; la tecnologia di risparmio energetico dovrebbe essere presente solo nelle versioni destinate al settore mobile, mentre non dovrebbe venire implementata la tecnologia di virtualizzazione Vanderpool.\nPiattaforma per Pineview.\nPineview insieme al chipset Tiger Point (che verr\u00e0 commercializzato con il nome di \"NM10\") sar\u00e0 alla base della nuova piattaforma Pine Trail-M, che grazie all'adozione di 2 soli chip potr\u00e0 ridurre l'ingombro di tali sistemi di circa il 64% passando da 2174\u00a0mm\u00b2 a 773\u00a0mm\u00b2 e potr\u00e0 essere raffreddata in maniera totalmente passiva grazie a un dimezzamento dei consumi totali a fronte di prestazioni paragonabili.\nModelli attesi sul mercato.\nAl momento sono stati annunciati i seguenti modelli:\nIl successore.\nIntel non ha ancora lasciato trapelare nulla riguardo al successore di Pineview, ma \u00e8 molto probabile che continui ad essere un chip SoC.\nDurante l'Intel Developer Forum che si \u00e8 svolto ad agosto 2008, Intel ha infatti dichiarato di essere impegnata nello sviluppo di ben 15 progetti SoC, destinati a diversi settori di mercato e tra questi si pu\u00f2 citare anche il chip Canmore, presentato propri durante l'evento ma destinato ai dispositivi di elettronica di consumo."}
{"id": "1971226", "revid": "838137", "url": "https://it.wikipedia.org/wiki?curid=1971226", "title": "Tito Romilio Roco Vaticano", "text": "Apparteneva alla patrizia \"gens Romilia\", e sia suo padre che suo nonno si chiamavano Tito, secondo quanto riportato dai \"Fasti consolari\".\nBiografia.\nFu eletto console assieme a Gaio Veturio Cicurino nel 455 a.C..\nIl consolato inizi\u00f2 con il forte dissenso tra i Consoli e i Tribuni della plebe, sulla necessit\u00e0 di procedere alla leva militare, sostenendo i tribuni, che si trattasse dell'usuale manovra per non portare a votazione la distribuzione delle terre pubbliche. Alla fine sembr\u00f2 che i plebei riuscissero a portare la legge a votazione, ma i Patrizi vi si opposero, anche fisicamente, impedendo che si formassero le trib\u00f9 per le votazioni, od ostacolando l'attivit\u00e0 di quanti erano addetti alle votazioni. Si arriv\u00f2 anche alla citazione in giudizio dei pi\u00f9 facinorosi tra gli oppositori dei patrizi, che per\u00f2, condannati a pene pecuniarie, furono rifusi dagli altri componenti della propria classe. Il tentativo di portare la legge in votazione, fu per\u00f2 definitivamente stroncato dalla notizia delle razzie portarta dagli Equi a danno dalla citt\u00e0 alleata di Tusculum.\nI Tuscolani chiesero l'aiuto dei Romani contro le incursioni degli Equi, che i due consoli affrontarono e sconfissero in battaglia nei pressi del monte Algido. Romilio e Cicurino decisero di vendere il bottino per rimpinguare le vuote casse dell'erario, ma cos\u00ec facendo si inimicarono i plebei, che costituivano la gran parte dell'esercito, e che avevano sperato di spartirsi quel bottino.\nL'anno dopo, nel 454 a.C., convocato in giudizio dal tribuno della plebe Gaio Calvo Cicerone, con l'accusa di aver illecitamente impedito che il bottino fosse diviso tra i soldati, e riconosciuto colpevole, venne condannato a pagare una pesante multa di 10.000 assi di bronzo.\nNel 451 a.C. fece parte del primo decemvirato, che elabor\u00f2 le Leggi delle X tavole, completate dal successivo decemvirato, che emise le Leggi delle XII tavole."}
{"id": "1971229", "revid": "287204", "url": "https://it.wikipedia.org/wiki?curid=1971229", "title": "Krep\u0161inio klubas S\u016bduva Marijampol\u0117", "text": "Il K.K. S\u016bduva \u00e8 una societ\u00e0 cestistica avente sede nella citt\u00e0 di Marijampol\u0117, in Lituania. Fondata nel 2006, gioca nel campionato lituano."}
{"id": "1971233", "revid": "647919", "url": "https://it.wikipedia.org/wiki?curid=1971233", "title": "BC Arvi-S\u016bduva", "text": ""}
{"id": "1971235", "revid": "647919", "url": "https://it.wikipedia.org/wiki?curid=1971235", "title": "KK Arvi-Suduva", "text": ""}
{"id": "1971236", "revid": "647919", "url": "https://it.wikipedia.org/wiki?curid=1971236", "title": "KK Suduva", "text": ""}
{"id": "1971238", "revid": "647919", "url": "https://it.wikipedia.org/wiki?curid=1971238", "title": "KK S\u016bduva", "text": ""}
{"id": "1971239", "revid": "647919", "url": "https://it.wikipedia.org/wiki?curid=1971239", "title": "BC S\u016bduva", "text": ""}
{"id": "1971240", "revid": "65962799", "url": "https://it.wikipedia.org/wiki?curid=1971240", "title": "Disordine dello sviluppo della coordinazione", "text": "Il disordine dello sviluppo della coordinazione (\"Developmental Coordination Disorder\" o DCD) in campo medico \u00e8 un disturbo dello sviluppo motorio tipico dei primi anni di vita.\nEpidemiologia.\nI DCD hanno un'incidenza del 5%, si presentano nella met\u00e0 delle volte associati ad ADHD e problemi nel linguaggio, pi\u00f9 raramente ad autismo.\nEziologia.\nSono dovuti a problemi sensori-motori e della coordinazione, pianificazione motoria ma hanno manifestazioni diverse.\nPer essere definiti tali devono portare ad un deficit compromettente per l'apprendimento e la maturazione, non dipendere da patologie generali, disturbi generalizzati dello sviluppo e se correlate ad un ritardo mentale, essere in eccesso rispetto alla norma.\nClinica.\n&lt;br&gt;Ai DCD \u00e8 legata la disprassia evolutiva che comporta un deficit nella capacit\u00e0 di apprendere nuovi movimenti, di generalizzarli e la disfunzione sensori-motoria che \u00e8 propria di carenze nell'elaborazione delle informazioni sensoriali e di capacit\u00e0 di coordinazione.\nLa mobilit\u00e0 \u00e8 consentita da due diversi sistemi, un sistema concettuale che consente di rappresentare mentalmente il movimento ed un sistema sensori-motorio che consente di osservare il movimento e poi pianificarlo ed eseguirlo.\n&lt;br&gt;Per osservare le capacit\u00e0 del primo sistema si utilizza la via verbale per richiedere al soggetto di compiere un dato movimento.\nPer quanto riguarda il secondo si presenta al soggetto il gesto da imitare. \nI bambini piccoli hanno maggiore difficolt\u00e0 nella via verbale mentre gli affetti da DCD hanno entrambe le vie compromesse.\nCon il procedere degli anni aumenta la differenza tra la via verbale di soggetti normali ed affetti da DCD.\n&lt;br&gt;La confusione di un oggetto con la parte del proprio corpo, la difficolt\u00e0 a ordinare temporalmente la sequenza di movimenti per compiere un gesto, l'associazione del DCD con problemi del linguaggio e l'incapacit\u00e0 di svolgere compiti su ordine verbale sono indicatori di un deficit nel sistema concettuale.\n&lt;br&gt;La difficolt\u00e0 a considerare le forze in gioco nell'eseguire un gesto, di ordinare la sequenza temporale, e la confusione sull'orientamento dell'oggetto indicano una compromissione dell'organizzazione spazio-temporale.\n&lt;br&gt;I compiti di discriminazione tattile consentono di rivelare problemi di integrazione sensoriale e di gestione dei piani motori.\nDiagnosi.\nLa valutazione neuropsicologica di questa categoria di patologie si pu\u00f2 effettuare tramite l'MABC (Movement Assessment Battery for Children), un test a cui possono essere sottoposti bambini fra i 4 e 12 anni che valuta la mobilit\u00e0 grossolana, fine, le capacit\u00e0 di equilibrio statico e dinamico.\nUn altro strumento \u00e8 il DCD-Questionnaire, che pu\u00f2 essere utilizzato con bambini a partire da 4 anni e valuta, oltre alle capacit\u00e0 gi\u00e0 valutate dall'MABC, la coordinazione generale.\n&lt;br&gt;Nel particolare la prassia degli arti si giudica con l'esecuzione di gesti significativi o no, conosciuti o meno, fini e grossolani, isolati e in sequenza, su comando verbale o per imitazione.\nLa prassia orofacciale si giudica con l'esecuzione di movimenti paralleli (contemporanei), di movimenti oroverbali e non verbali.\n&lt;br&gt;I disegni sono altres\u00ec utilizzati per determinare la capacit\u00e0 di coordinazione occhio-mano, mantenimento proporzioni ed orientamento."}
{"id": "1971241", "revid": "933835", "url": "https://it.wikipedia.org/wiki?curid=1971241", "title": "Matthias Platzeck", "text": "Biografia.\nPlatzeck \u00e8 primo ministro del \"Land\" del Brandeburgo dal 26 giugno 2002 al 2013. In questa veste, \u00e8 stato presidente del \"Bundesrat\" nel 2004-2005.\n\u00c8 stato presidente della SPD dal 15 novembre 2005 al 10 aprile 2006, giorno delle sue dimissioni per motivi di salute."}
{"id": "1971242", "revid": "647919", "url": "https://it.wikipedia.org/wiki?curid=1971242", "title": "BC Suduva", "text": ""}
{"id": "1971244", "revid": "301255", "url": "https://it.wikipedia.org/wiki?curid=1971244", "title": "Sualtam mac R\u00f3ich", "text": ""}
{"id": "1971260", "revid": "1711941", "url": "https://it.wikipedia.org/wiki?curid=1971260", "title": "S\u00faaltam", "text": "S\u00faaltam (S\u00faaltaim, S\u00faaldam, S\u00faaldaim, S\u00faaltach) mac R\u00f3ich \u00e8 il padre mortale dell'eroe C\u00fa Chulainn, protagonista del Ciclo dell'Ulster della mitologia irlandese. Sua moglie \u00e8 Deichtine, la sorella di Conchobar mac Nessa, re dell'Ulster. Suo fratello \u00e8 Fergus mac R\u00f3ich.\nLa vera paternit\u00e0 di C\u00fa Chulainn non \u00e8 chiara. In una versione Deichtine adotta il figlio di L\u00fag, che per\u00f2 poco dopo si ammala e muore. Poi rimane magicamente incinta dello stesso dio, che le intima di dare nome al nascituro S\u00e9tanta, ma la giovane, promessa in sposa a S\u00faaltam mac R\u00f3ich, abortisce. Infine dopo il matrimonio genera al marito un figlio, che chiama S\u00e9tanta, destinato a diventare l'eroico C\u00fa Chulainn. \nIn un'altra versione Deichtine scompare da Emain Macha, finch\u00e9 non viene ritrovata magicamente dai nobili dell'Ulster nei panni di moglie di L\u00fag e madre di suo figlio S\u00e9tanta. Il bambino viene allevato da Deichtine e il suo marito umano, S\u00faaltam, nella loro casa a Muithemne Plain, nel County Louth.\nDiciassette anni dopo, quando Medb, regina del Connacht, guida la sua guerra contro l'Ulster per la conquista del toro di Cooley, C\u00fa Chulainn e S\u00faaltam stanno sorvegliando il confine a Iraird Cuilenn (Crossakiel, County Meath). Mentre il figlio tenter\u00e0 di fermare l'avanzata dei nemici, S\u00faaltam andr\u00e0 ad avvisare Conchobar. Per motivi misteriosi egli per\u00f2 non arriver\u00e0 ad Emain Macha che molti mesi dopo. Infine porter\u00e0 il suo messaggio, lamentando l'assassinio degli uomini, il rapimento delle donne e il furto del bestiame per opera di Ailill, re del Connacht. Ma viene ignorato: nella concitazione non ha rispettata la precedenza dovuta nei discorsi al re, che a sua volta deve lasciare la prima parola ai suoi tre druidi. Conchobar e i druidi sono d'accordo di condannarlo alla pena capitale. S\u00faaltam fuggendo inciampa e cade sul bordo affilato del suo scudo, decapitandosi. Miracolosamente la sua testa tagliata, portata al re sullo scudo assassino, lamenta ancora le morti, gli stupri e le rapine. Conchobar si convince ad agire e raduna un esercito per la battaglia."}
{"id": "1971262", "revid": "1305772", "url": "https://it.wikipedia.org/wiki?curid=1971262", "title": "Along Came a Spider", "text": ""}
{"id": "1971266", "revid": "142136", "url": "https://it.wikipedia.org/wiki?curid=1971266", "title": "Rosario Urz\u00ec", "text": ""}
{"id": "1971267", "revid": "301255", "url": "https://it.wikipedia.org/wiki?curid=1971267", "title": "S\u00faaltam mac R\u00f3ich", "text": ""}
{"id": "1971269", "revid": "287204", "url": "https://it.wikipedia.org/wiki?curid=1971269", "title": "Ferozepur", "text": " \nFerozepur \u00e8 una citt\u00e0 dell'India di 95.451 abitanti, capoluogo del distretto di Ferozepur e della divisione di Ferozepur, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 55' 0 N e 74\u00b0 35' 60 E e ha un'altitudine di 182 .\nSociet\u00e0.\nEvoluzione demografica.\nAl censimento del 2001 la popolazione di Ferozepur assommava a 95.451 persone, delle quali 50.561 maschi e 44.890 femmine. I bambini di et\u00e0 inferiore o uguale ai sei anni assommavano a 10.550, dei quali 5.919 maschi e 4.631 femmine. Infine, coloro che erano in grado di saper almeno leggere e scrivere erano 67.641, dei quali 37.095 maschi e 30.546 femmine."}
{"id": "1971283", "revid": "439868", "url": "https://it.wikipedia.org/wiki?curid=1971283", "title": "Delizia di Copparo", "text": "La Delizia di Copparo era una delle 19 prestigiose residenze (chiamate \"delizie\") degli Este. \u00c8 situata nel centro storico di Copparo.\nSi presentava come un castello turrito e fu frequentato da Niccol\u00f2 III e da Borso d'Este con le rispettive corti. Sotto Leonello d'Este furono realizzati affreschi, ora perduti, da parte di Nicol\u00f2 Panizzati.\nDopo essere stato saccheggiato e gravemente danneggiato dai Veneziani nel 1482, Ercole II ne commission\u00f2 la ricostruzione all'architetto Terzo d\u00e9 Terzi che, tra il 1540 e il 1547, eresse un sontuoso palazzo con quattro torri angolari e ampie sale affrescate da Benvenuto Tisi da Garofalo e Girolamo da Carpi.\nNel 1808 fu gravemente danneggiato da un incendio e parzialmente demolito. Nel 1872 i resti vennero incorporati nel nuovo edificio del Municipio."}
{"id": "1971290", "revid": "1543377", "url": "https://it.wikipedia.org/wiki?curid=1971290", "title": "Come Together", "text": "Come Together \u00e8 la canzone che apre il disco \"Abbey Road\" dei Beatles, uscito nel settembre del 1969.\nPur essendo firmata come al solito da Lennon-McCartney, \u00e8 una composizione principalmente di John Lennon. La sua durata \u00e8 di 4:20 minuti, e venne registrata nella terza decade di luglio del 1969 nello studio 3 di Abbey Road.\nIl 31 ottobre usc\u00ec in Gran Bretagna come singolo (un \"doppio lato A\", con \"Something\" di George Harrison sull'altro lato), scalando la classifica sino al n\u00ba 4. \nNegli Stati Uniti d'America invece il singolo arriv\u00f2 al primo posto. \nIn Germania arriva al primo posto ed in Svizzera, Austria ed Olanda al secondo.\nFu il primo singolo dei Beatles a contenere canzoni gi\u00e0 disponibili su un 33 giri.\nDescrizione.\nOrigine e storia.\nLa primissima versione del brano, intitolata provvisoriamente \"Let's Get It Together\", pu\u00f2 essere ascoltata nei nastri riguardanti il secondo Bed-In di Lennon in Canada. Il ritornello \"\u00abCome Together!\u00bb\" (\"Venite insieme!\") fu ispirato a Lennon dalla campagna di Timothy Leary per divenire Governatore della California, il cui motto era \"Come together, join the party!\" (\"venite insieme, unitevi al partito\"). Doveva anzi essere la canzone politica che accompagnava i comizi, ma Leary venne sconfitto dal candidato repubblicano Ronald Reagan; il suo candidarsi al soglio presidenziale era stata pi\u00f9 che altro una provocazione (come quando ipotizz\u00f2 di mettere ingenti quantit\u00e0 di LSD nell'acquedotto di San Francisco), e fin\u00ec anzi in prigione per possesso di marijuana.\nChe fare allora della canzone? John scrisse un nuovo testo e la propose ai Beatles, che la registrarono subito. Quando Leary protest\u00f2 garbatamente per non essere stato pi\u00f9 considerato, Lennon con il suo garbato umorismo rispose che lui era un sarto, e Leary un cliente che non aveva pi\u00f9 bisogno del suo vestito, cos\u00ec l'aveva venduto a qualcun altro.\nGli oscuri versi delle strofe si riferiscono cripticamente, secondo quanto ammise lo stesso Lennon, ai singoli membri del gruppo. Per esempio \"\u00abHe' one holy roller...\u00bb\" (\"\u00e8 un vero tritasassi\"), si riferirebbe allo spirituale Harrison, mentre il \"\u00abwalrus gumboot\u00bb\" (\"il tricheco con gli stivali di gomma\"), sarebbe Lennon, a cui si aggiunge \"He got Ono Sideboard\", con Yoko Ono al suo fianco.\nInizialmente il brano doveva essere suonato pi\u00f9 velocemente, un rock 'n' roll tradizionale, poi Paul ebbe l'idea di suonarlo pi\u00f9 lento, perch\u00e9 suonasse \"swampy\" (letteralmente \"paludoso\", si intenda \"trascinato\", \"ipnotico\"): trov\u00f2 la famosa linea di basso, che rende la canzone riconoscibile dopo pochi istanti, e la canzone venne registrata cos\u00ec.\nLe accuse di plagio.\nIl primo verso della canzone \"\u00abHere come old flat-top, he come groovin' up slowly...\u00bb\" fu chiaramente ispirato, come onestamente confess\u00f2 Lennon, da una strofa di Chuck Berry nella canzone \"You Can't Catch Me\" (\"\u00abHere come up flattop, he was groovin' up with me...\u00bb\"). Inoltre vi sono forti somiglianze anche sotto l'aspetto musicale, visto che rallentando il brano di Chuck Berry, si pu\u00f2 chiaramente constatare che \"Come Together\" \u00e8 somigliante a \"You Can't Catch Me\". Morris Levy, editore della musica di Chuck Berry, cit\u00f2 in Tribunale Lennon, che come ammenda promise di incidere delle canzoni possedute da Levy, tutte contenute nel suo album del 1975 \"Rock 'n' Roll\".\nRegistrazione.\nJohn Lennon, oltre alle parti vocali e i battiti di mano e tamburello, incise anche la chitarra ritmica. Sono rimaste famose e quasi profetiche le parole bisbigliate \"\u00abShoot me...\u00bb\" (\"sparami...\") con le quali si apre il brano. Paul cant\u00f2 le altre parti e suon\u00f2 piano elettrico e basso, Harrison la chitarra elettrica solista e Ringo la batteria. Ognuno dei quattro Beatles suon\u00f2 una parte in questa canzone, registrata da George Martin (che nelle note dell'album \"Love\" del 2006 ammise che era la sua canzone preferita dei Beatles), aiutato dai tecnici del suono Geoff Emerick e Phil McDonald.\nVennero incise otto versioni della canzone (la primissima, con parole leggermente diverse, \u00e8 comparsa nella \"Anthology 3\").\nPer il mensile Rolling Stone, \"Come Together\" \u00e8 al numero 202 nella sua lista delle 500 canzoni pi\u00f9 belle di ogni tempo, ma non bisogna dimenticare che ai tempi la canzone venne bandita dalla BBC perch\u00e9 il verso a met\u00e0 canzone \"\u00abshoot[ing] Coca-Cola\u00bb\" venne interpretato come un riferimento alla cocaina.\nCover.\n\"Come Together\" \u00e8 una delle canzoni pi\u00f9 reinterpretate di sempre. Molti musicisti hanno suonato infatti la cover di questo brano.\nRicordiamo tra i tanti:\nLa versione di Michael Jackson.\nMichael Jackson nel 1988 successivamente alla pubblicazione dell'album \"Bad\" incise una cover del famoso brano dei Beatles che fu utilizzata nella colonna sonora del suo film dello stesso anno \"Moonwalker\". La traccia in formato audio per\u00f2 rimase inedita fino al 1992 quando apparve per la prima volta in versione estesa come B-Side del singolo \"Remember the Time\". Tre anni dopo la canzone fu pubblicata ufficialmente nel nuovo album in studio di Jackson \"\"."}
{"id": "1971293", "revid": "125928430", "url": "https://it.wikipedia.org/wiki?curid=1971293", "title": "Massimiliano Benvenuto", "text": "Biografia.\nFormatosi artisticamente presso il Conservatorio teatrale ex \"Scaletta\", diretto da Giovanni Battista Diotajuti e A. Pierfederici, nel 1996 esordisce in teatro, per poi alternare il lavoro teatrale con quello cinematografico e soprattutto televisivo.\nTra i suoi lavori televisivi, ricordiamo la soap opera di Rai 2, \"Cuori rubati\" (2002) e varie miniserie tv, tra cui: \"La omicidi\" (2004), regia di Riccardo Milani, \"Joe Petrosino\" (2006), regia di Alfredo Peyretti, \"Eravamo solo mille\" e \"La terza verit\u00e0\", entrambe del 2007 e dirette da Stefano Reali.\nNel 2008 \u00e8 tra i protagonisti della miniserie tv in 4 puntate diretta da Gianni Lepre \"Fidati di me\", con Virna Lisi, Claudia Zanella, Helene Nardini, Flavio Montrucchio, Martina Colombari e Alberto Rossi."}
{"id": "1971300", "revid": "1825453", "url": "https://it.wikipedia.org/wiki?curid=1971300", "title": "Terza Divisione 1925-1926", "text": "La Terza Divisione 1925-1926 fu la quarta edizione di questa manifestazione calcistica organizzata dalla FIGC.\nDa questa stagione si divide in due fasi distinte: la prima, durante la brutta stagione, era strutturata in campionati locali gestiti dai Comitati Regionali. Le vincitrici dei gironi eliminatori accedevano in primavera alle finali interregionali gestite dalla Lega Nord delle Societ\u00e0 Minori e le migliori due classificate di ogni girone finale venivano promosse in Seconda Divisione. Nel meridione i campioni regionali ottennero in linea di massima la promozione nella divisione superiore, anche se l'ascesa dipendeva anche da altri fattori di natura economica o infrastrutturale.\nQuale norma transitoria introdotta all'inizio della stagione, la F.I.G.C. decise che in caso di parit\u00e0 di punti per l'assegnazione del primo posto in classifica non si sarebbe giocato lo spareggio ma doveva essere applicato il goal-average (quoziente reti) ovvero il rapporto tra reti fatte e subite. Avrebbe regolato anche tutti gli altri pari merito.\nQuesta norma fu subito accantonata all'inizio della stagione seguente perch\u00e9 ci furono troppi casi sospetti di combine a causa di eclatanti risultati superiori alle 8-10 reti (forse concordati ma non provati) in modo da evitare problemi con le seconde classificate.\nPer la prima volta dalla creazione della Terza Divisione, la neocostituita \"Lega Nord delle Societ\u00e0 Minori\" introdusse la retrocessione in Quarta Divisione.\nFu un preciso calcolo legato alla quantit\u00e0 delle societ\u00e0 iscritte: a fronte di tante societ\u00e0 partecipanti a ogni campionato regionale, fatto un rapporto proporzionale tra societ\u00e0 iscritte e partecipanti alla Quarta Divisione, a ogni girone spettavano 1,xx o 2,xx societ\u00e0 da retrocedere arrotondate per difetto.\nAlla fine della stagione, a seguito delle nuove norme stabilite dalla Carta di Viareggio le retrocessioni furono tutte annullate, ma non tutte le societ\u00e0 della Quarta Divisione furono ammesse d'ufficio in Terza: una norma specifica voluta dalla Lega Nord della C.C.I. aveva stabilito che le societ\u00e0 che avevano meno di due anni di anzianit\u00e0 non potevano essere ammesse alla categoria superiore e perci\u00f2 in Lombardia ed Emilia, che avevano il numero pi\u00f9 alto di gironi e societ\u00e0 partecipanti a questo campionato, furono costrette a organizzarlo ancora fino alla stagione 1927-1928.\nComitati della Lega Nord.\nPiemonte.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nLiguria.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\n \nGirone D.\nClassifica finale.\nLegenda:\nRegolamento:\nNote:\nLombardia.\nL\u2019istituzione della Lega delle Societ\u00e0 minori e la conseguente centralizzazione nazionale delle finali diede molto beneficio alla Lombardia. Rispetto al sistema precedente basato sull\u2019uguaglianza delle regioni, il nuovo meccanismo diede diritto ai lombardi ad un quarto delle candidature alla promozione e, di conseguenza, autorizz\u00f2 il Comitato Regionale Lombardo a creare due nuovi suoi gironi, sempre da otto squadre con 14 giornate di gioco. Le squadre di Quarta Divisione per\u00f2 furono ammesse solo nel rispetto del regolamento campionati dell'epoca e della normativa obbligatoria delle dimensioni dei terreni di gioco perch\u00e9 non tutte avevano diritto all'ammissione alla categoria superiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nSpareggi salvezza.\nAnnullati per annullamento delle retrocessioni in Quarta Divisione stabilito dalla Carta di Viareggio (avrebbero dovuto retrocedere due delle sei partecipanti).\nVeneto-Trentino.\nIl Comitato Regionale Veneto-Tridentino aveva sede a Padova.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nSpareggi salvezza.\nAnnullati per ritiro di Trento e di Vittorio, le cui retrocessioni in Quarta Divisione furono comunque annullate.\nVenezia Giulia.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nEmilia.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nToscana.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nSpareggi retrocessione.\nGli spareggi furono disputati perch\u00e9 la Lega delle Societ\u00e0 Minori aveva stabilito che alla Toscana spettava far retrocedere 4 squadre e perci\u00f2, oltre l'ultima classificata di ogni girone, doveva retrocedere in Quarta Divisione anche una penultima classificata dei 3 gironi.\nDopo la ratifica della Carta di Viareggio tutte le retrocessioni furono annullate.\nLegenda:\nRegolamento:\nNote:\nFinali del Nord.\nPer la prima volta la gestione venne centralizzata dalla Lega installata a Genova. Promosse sul campo la prima e la seconda classificata di ogni girone. Ulteriori promozioni per ripescaggio furono poi disposte a completamento degli organici per altre quattro unit\u00e0 liberatesi nella categoria superiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nComitati del Sud.\nLazio.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nCampania.\nGirone unico.\nClassifica finale.\nLegenda:\nRegolamento:\nPuglia.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nSicilia.\nGirone occidentale.\nClassifica finale.\nLegenda:\nRegolamento:\nGirone orientale.\nClassifica finale.\nLegenda:\nRegolamento:"}
{"id": "1971312", "revid": "38120", "url": "https://it.wikipedia.org/wiki?curid=1971312", "title": "Burn down the Mission", "text": ""}
{"id": "1971318", "revid": "466539", "url": "https://it.wikipedia.org/wiki?curid=1971318", "title": "Reeperbahn", "text": "Reeperbahn \u00e8 una celebre via nel quartiere di St. Pauli ad Amburgo (Germania), famosa per i suoi locali e negozi prevalentemente a luci rosse e fulcro della vita notturna della metropoli anseatica.\nProfilo della zona.\nLungo la via e le piazzette adiacenti (come Spielbudenplatz), si trovano \"sexyshops\", locali per lo \"striptease\" o simili e \"St. Pauli-Theater\", l\"'Operettenhaus\" (teatro per il \"musical\"), un casin\u00f2 (\"Kasino Reeperbahn\"), locali con musica \"live\" e molti bar. Non vi sono vetrine con le prostitute con l'eccezione di quelle situate in una via laterale, la \"Herbertstra\u00dfe\", via accessibile solo agli uomini, purch\u00e9 maggiorenni.. Oltre alle vetrine di Herbertstra\u00dfe la prostituzione \u00e8 legalmente praticata anche per strada, solo in apposite aree autorizzate, o in case chiuse.\nFamosa \u00e8 poi un'altra via laterale della \"Reeperbahn\", la \"Gro\u00dfe Freiheit\" (\"Grande libert\u00e0\", nome che non fa alcun riferimento al divertimento o ai facili costumi, bens\u00ec ad altre concessioni, deve la propria origine alle concessioni fatte nel XVII secolo dal Conte di Schauenberg alle minoranze religiose e agli artigiani che poterono risiedere in loco esercitando liberamenti le proprie attivit\u00e0 senza l'antico obbligo di appartenenza ad una specifica corporazione.), dove si trovano diversi locali di divertimento, in uno dei quali (il nr. 36), negli anni sessanta, mossero i loro primi decisivi passi i Beatles. In quei locali iniziava inoltre la propria carriera anche il cantante italiano Mino Reitano (1944 - 2009), che si esibiva assieme al suo gruppo. Tra l'altro vi si trova l'edificio del distretto, noto con il nome di \"Davidwache\".\nContigua alla \"Reeperbahn\" \u00e8 la \"Millerntorplatz\", di fronte alla quale si trova l'area chiamata \"Heiligengeistfeld\", dove - per tre volte l'anno e per una durata complessiva di tre mesi - trova posto un grande luna park con la celebre ruota panoramica, e dove si trova anche il \"Millerntor-Stadion\", lo stadio dell'FC St. Pauli, la squadra di calcio del quartiere.\nStoria.\nIn origine questa via era stata creata appositamente ed esclusivamente per \"allietare\" i marinai che sbarcavano nel Porto di Amburgo.\nEtimologia.\nIl nome della via deriva dalla parola basso-tedesca \"reep\" che significa \"corda\" e \"bahn\" (\"pista\"). La \"Reeperbahn\" o \"Seilerbahn\" in tedesco standard \u00e8 una corderia.\nSoprannomi della via.\nIn Germania, la \"Reeperbahn\" \u00e8 conosciuta anche come \"die s\u00fcndige Meile\", vale a dire \u201cil miglio peccaminoso\u201d o \"il miglio del peccato\". Un altro popolare soprannome della Reeperbahn \u00e8 \"Kiez\", termine (usato soprattutto nel Nord della Germania e a Berlino) che indica normalmente una zona ristretta all'interno di una grande citt\u00e0, ma che ha assunto via via il significato di quartiere dedito alla prostituzione.\nLocali famosi.\nTra i locali famosi, si possono citare: il \"Pulverfass\", il \"Caf\u00e9 Keese\", lo \"Hamborger Veermaster\" (al n. 162), il \"Roschinsky's\" (al n. 19), \"Der Clochard\" (al n. 29) ecc."}
{"id": "1971324", "revid": "767487", "url": "https://it.wikipedia.org/wiki?curid=1971324", "title": "La triade di Shanghai", "text": "La triade di Shanghai \u00e8 un film del 1995 diretto da Zh\u0101ng Y\u00ecm\u00f3u.\n\u00c8 stato presentato in concorso al 48\u00ba Festival di Cannes, dove ha ricevuto il Grand Prix tecnico.\nTrama.\nTang Shuisheng \u00e8 un ragazzo di 14 anni che, grazie all'aiuto dello zio Liu, viene portato a Shanghai per lavorare per il capo di una famiglia delle triadi. Gli viene affidato il compito di occuparsi di Xiao Jingbao, l'amante del capo, una attraente cabarettista e cantante di un night club. Anche a causa dei suoi modi arroganti e altezzosi, uniti alla generale inesperienza del giovane, i suoi inizi sono molto negativi.\nLe cose cambiano quando lo zio Liu viene assassinato durante il raid di una famiglia rivale, quella del Grosso Yu, e il capo, Xiao e Shuisheng sono costretti a rifugiarsi su una piccola isola lontana dalla citt\u00e0. Qui, dopo alcune iniziali difficolt\u00e0, Xiao e Shuisheng fanno amicizia con gli abitanti dell'isola, in particolare la contadina Cuiha e sua figlia Aijao. Una sera, Xiao nota che la donna ha un amante, cosa che attira l'attenzione del capo. Questi, preoccupato per la sua sicurezza, fa uccidere l'uomo, causando le ire di Xiao. A causa di ci\u00f2, comincia ad avvicinarsi di pi\u00f9 a Shuisheng, cominciando a parlargli della sua vita prima di arrivare a Shanghai, e gli consiglia di lasciare la citt\u00e0 dopo aver fatto ritorno dall'isola.\nGiorni pi\u00f9 tardi, Shuisheng ode una conversazione tra due uomini, che hanno in mente di assassinare Xiao. Questi lo riferisce al capo mentre stava avendo una partita di mahjong con la donna, il suo braccio destro Song e Zheng, il \"numero tre\" dell'organizzazione, arrivati pochi giorni prima sull'isola. Qui il capo rivela il suo piano: in realt\u00e0 sapeva gi\u00e0 di quegli uomini, che erano membri della famiglia del Grosso Yu, di cui Song, per altro amante di Xiao, fa parte. La stessa fuga sull'isola \u00e8 stata parte di questo piano, allo scopo di poter mettere in trappola Song e i suoi uomini per poterli uccidere. In seguito, fa quindi giustiziare sia Song che Xiao, non potendo accettare di essere stato tradito da essa. Shuisheng, per\u00f2, affezionatosi a Xiao, tenta di salvarla, ma viene facilmente respinto dagli uomini del capo.\nIl giorno seguente, i membri della famiglia rimasti fanno ritorno a Shanghai, assieme a Aijao (dopo che Cuiha \u00e8 stata assassinata per aver chiacchierato con Xiao). Per punizione, Shuisheng dovr\u00e0 sopportare il viaggio di ritorno appeso a testa in gi\u00f9 all'albero maestro."}
{"id": "1971327", "revid": "767487", "url": "https://it.wikipedia.org/wiki?curid=1971327", "title": "Keep Cool", "text": "Keep Cool \u00e8 un film del 1997, diretto da Zhang Yimou e tratto da un romanzo di Shu Ping (\"Evening Papers News\"), in concorso alla 54\u00aa Mostra internazionale d'arte cinematografica di Venezia.\nTrama.\nA Pechino il giovane libraio balbuziente Zhao Xiaoshuai \u00e8 ancora innamorato di An Hong, ex fidanzata che lo ha lasciato per mettersi insieme a Liu Delong, un ricco faccendiere, proprietario di un night club.\nAppostatosi sotto casa di lei, in uno spiazzo tra i grattacieli, il ragazzo cerca di riconquistarla, facendola chiamare alla finestra prima da un venditore ambulante che passava da l\u00ec, in cambio di cinquanta Yuan, e poi attraverso un megafono da un secondo mendicante ingaggiato per la medesima cifra. Entrambi i tentativi si rivelano vani.\nL'indomani per\u00f2, apparentemente colpita dagli sforzi dell'ex fidanzato, An Hong decide di portarlo nel suo appartamento per una sveltina; i due vengono tuttavia subito interrotti dalla voce di un nuovo uomo al megafono che, dallo stesso cortile del giorno precedente, declama poesie all'indirizzo della ragazza. Xiaoshuai scende di corsa in strada e, dopo aver scoperto che si trova l\u00ec a suo nome su incarico del secondo mendicante, tenta senza successo di fermarlo. Nel frattempo, An Hong lascia sconcertata il proprio appartamento.\nQualche tempo dopo, tra i due spasimanti della ragazza si giunge a uno scontro fisico: Xiaoshuai viene picchiato da Liu Delong e dai suoi scagnozzi, che gli intimano di non avvicinarsi mai pi\u00f9 a lei. Si scatena una rissa e ne fa le spese il malcapitato passante Lao Zhang, il cui computer portatile nuovo di zecca finisce in frantumi. Costui vuole perci\u00f2 essere risarcito ma nessuno gli presta ascolto.\nDa questo momento, Lao Zhang si mette allora a seguire sistematicamente Xiaoshuai, standogli addosso anche quando questi riesce a ritagliarsi un nuovo momento di intimit\u00e0 con An Hong, in casa propria. Proprio sul pi\u00f9 bello, infatti, l'\u0092uomo bussa con insistenza alla porta, proponendo soluzioni al suo caso.\nPer risolvere definitivamente il contenzioso, dopo una serie di scaricabarile, i tre uomini si danno appuntamento in un locale di karaoke; l'accordo prevede che sia il ricco Liu Delong a dover rimborsare tanto Xiaoshuai quanto Zhang e i due lo attendono al tavolo, discutendo intanto di religione, donne e cibo. Il ragazzo in realt\u00e0 vuole per\u00f2 soltanto vendicarsi del rivale, e tagliargli la mano con una mannaia.\nIn breve gli animi si accendono. Zhang prima tenta invano di contattare al cellulare Liu, per avvertirlo del pericolo, poi capovolge un tavolo per attirare l'attenzione dei clienti del ristorante ma Xiaoshuai, rendendosi conto che l'uomo sta per rovinare il suo piano, lo fa passare agli occhi di tutti per un parente pazzo. Nel caos, il proprietario del ristorante acconsente a legarlo e imbavagliarlo al piano di sopra, dove diventa bersaglio di uno chef irato, che gli rimprovera di aver molestato (inconsapevolmente) una collega cameriera.\nLiu si presenta sul posto e paga Xiaoshuai in modo molto amichevole ma, prima che il ragazzo possa lanciare il suo attacco, l'altoparlante a parete sopra il tavolo crolla e lo ferisce gravemente. Piuttosto confuso dall'aver visto sfumare i propri propositi di vendetta (sebbene apparentemente il rivale abbia avuto la sua punizione), Xiaoshuai torna di sopra per liberare Zhang; tuttavia lo ritrova fuori di s\u00e9 e armato di coltello all'inseguimento dello chef.\nIn conseguenza del suo gesto, Zhang viene arrestato e detenuto alla stazione di polizia per sette giorni. All'uscita di prigione trova ad aspettarlo un'auto, un nuovo laptop e una lettera di Xiao, che si scusa per i problemi che ha causato, promette di frenare il suo carattere violento e lo ringrazia per avergli fatto capire di avere vissuto una stupida ossessione.\nStile.\n\"Keep Cool\" \u00e8 molto diverso nello stile rispetto al resto dell'opera del cineasta Zhang Yimou. \u00c8 infatti una commedia urbana in cui egli utilizza una colonna sonora alla moda, rock, e si tratta inoltre del secondo suo film ambientato al presente (dopo La storia di Qiu Ju) nonch\u00e9 primo senza la compagna Gong Li. Girato con la macchina da presa a mano, mette in primo piano il bisogno del regista di rinnovarsi e di sperimentare. L'angolazione perpetua della telecamera esprime il caos della citt\u00e0 e la possibilit\u00e0 che tutto possa accadere. La storia \u00e8 molto semplice, di sapore pirandelliano. Grande ironia e qualche risata.\nCensura.\nOriginariamente annunciata per una prima mondiale al Festival di Cannes nel 1997, la pellicola ha attratto l'attenzione dei censori cinesi all'ultimo minuto, nel corso di un generale ridimensionamento del controllo cinese sulla sua industria cinematografica in seguito al rilascio del film a tema omosessuale East Palace, West Palace di Zhang Yuan. Gli stessi censori hanno inoltre chiesto a Zhang Yimou di attuare cambiamenti sostanziali nella storia del film, in particolare aggiungendo un lieto fine.\nCuriosit\u00e0.\nNelle scene iniziali del film compare in un cameo il regista Zhang Yimou nei panni del primo venditore ambulante in cui il protagonista si imbatte, parlando nel suo accento originario dello Shaanxi."}
{"id": "1971329", "revid": "767487", "url": "https://it.wikipedia.org/wiki?curid=1971329", "title": "Mike Fillery", "text": ""}
{"id": "1971331", "revid": "287204", "url": "https://it.wikipedia.org/wiki?curid=1971331", "title": "Fatehgarh Sahib", "text": " \nFatehgarh Sahib (censita come Sirhind-Fatehgarh in quanto comprensiva della vicina localit\u00e0 di Sirhind) \u00e8 una citt\u00e0 dell'India di 50.788 abitanti, capoluogo del distretto di Fatehgarh Sahib, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 38' 44 N e 76\u00b0 22' 57 E e ha un'altitudine di 261 .\nSociet\u00e0.\nEvoluzione demografica.\nAl censimento del 2001 la popolazione di Fatehgarh Sahib assommava a 50.788 persone, delle quali 27.345 maschi e 23.443 femmine. I bambini di et\u00e0 inferiore o uguale ai sei anni assommavano a 6.334, dei quali 3.591 maschi e 2.743 femmine. Infine, coloro che erano in grado di saper almeno leggere e scrivere erano 35.813, dei quali 20.188 maschi e 15.625 femmine."}
{"id": "1971332", "revid": "767487", "url": "https://it.wikipedia.org/wiki?curid=1971332", "title": "La strada verso casa (film 1999)", "text": "La strada verso casa (Cinese semplificato: \"\u6211\u7684\u7236\u4eb2\u6bcd\u4eb2\"; Cinese tradizionale: \"\u6211\u7684\u7236\u89aa\u6bcd\u89aa\"; pinyin: \"W\u01d2de f\u00f9q\u012bn m\u01d4q\u012bn\"; letteralmente \"Mio padre e mia madre\") \u00e8 un film del 1999 diretto da Zh\u0101ng Y\u00ecm\u00f3u, che segna il debutto cinematografico dell'attrice cinese Zhang Ziyi.\nLa sceneggiatura \u00e8 dello scrittore Bao Shi, che ha adattato il suo romanzo \"Remembrance\".\nIl film \u00e8 stato girato immediatamente dopo il precedente film del regista, \"Non uno di meno\", ed ha ricevuto critiche positive in Cina nell'autunno del 1999.\nTrama.\nUna ragazza di un villaggio e un giovane insegnante si innamorano, e la morte di quest'ultimo molti anni dopo, porta il loro unico figlio dalla citt\u00e0 per il funerale.\nIl film inizia in bianco e nero nella Cina attuale, quando il figlio, Luo Yusheng, ritorna al suo villaggio dalla citt\u00e0 in cui studia, dopo aver appreso della morte del padre. Sua madre, Zhao Di, insiste che sia seguita la tradizione di trasportare la bara a piedi al loro villaggio sperduto, cosicch\u00e9 lo spirito di suo marito ricorder\u00e0 la via di casa. Il figlio, in veste di narratore, racconta la storia del fidanzamento dei suoi genitori, cos\u00ec famosa da guadagnarsi lo status di leggenda nel villaggio. In tale racconto si ha il passaggio dal bianco e nero a colori intensi.\nSuo padre, Luo Changyu, venne al villaggio come insegnante. Immediatamente, Zhao Di si infatua di lui e viceversa. Cos\u00ec comincia un corteggiamento che consiste nello scambio di sguardi e occhiate tra i due. Sfortunatamente, il corteggiamento venne interrotto quando Luo fu chiamato dal governo per ritornare in citt\u00e0. Zhao Di perde il suo cuore, e dopo averlo aspettato nella neve per molto tempo, si ammal\u00f2 gravemente, tanto da far pensare agli abitanti del villaggio che sarebbe morta. Tuttavia, dopo aver sentito che il maestro \u00e8 tornato furtivamente al villaggio, Zhao Di in lacrime, \u00e8 corsa a salutare il suo amato. Ancora, il loro amore non fu consumato per due anni perch\u00e9 l'insegnante fu portato via dal villaggio per punizione, per aver lasciato il suo incarico in citt\u00e0 senza permesso.\nRitornando al presente, e al bianco e nero, il figlio realizza come sia importante rispettare la tradizione per sua madre, e cos\u00ec cerca di fare tutto il necessario per soddisfare il suo desiderio. Gli viene detto dal capo villaggio che potrebbe essere difficile trovare abbastanza uomini validi per portare il padre a casa, dato che sono rimasti solo alcuni giovani uomini nel villaggio. Il capo villaggio e il figlio concordano sul prezzo da pagare agli uomini. Dopo l'accordo, sulla via di casa, pi\u00f9 di cento persone si presentano per aiutare e portare a casa la bara dell'uomo, che \u00e8 stato il loro insegnante, durante varie generazioni nel villaggio. Il capo villaggio restituisce il denaro al figlio, perch\u00e9 nessuno ha accettato il pagamento per fare quello che loro considerano essere un onore piuttosto che un lavoro.\nLa mattina seguente il figlio rinuncia di ritornare al suo lavoro in citt\u00e0, per esaudire il sogno di suo padre di insegnare nella vecchia scuola, anche solo per un giorno, che \u00e8 stata fondamentale per i suoi genitori poich\u00e9 si sono innamorati grazie ad essa, usando il libro di testo di suo padre che scrisse lui stesso."}
{"id": "1971338", "revid": "729019", "url": "https://it.wikipedia.org/wiki?curid=1971338", "title": "Linea RER B", "text": "La linea RER B \u00e8 una delle cinque reti del R\u00e9seau express r\u00e9gional (RER), uno dei due servizi ferroviari suburbani che servono la citt\u00e0 di Parigi, in Francia. Viene gestita congiuntamente da RATP e da SNCF. Si sviluppa per 80\u00a0km attraverso 47 stazioni passando per 41 comuni e 8 dipartimenti. I passeggeri sono circa 900.000 al giorno\nIl percorso.\nIl percorso della linea attraversa l'agglomerazione parigina secondo un asse nord-sud con varie diramazioni. In dettaglio, la linea collega l'Aeroporto di Parigi-Roissy Charles-de-Gaulle (ramo B3) e Mitry-Claye (ramo B5) a nord-est, a Robinson (ramo B2) e Saint-R\u00e9my-l\u00e8s-Chevreuse (ramo B4) a sud, passando attraverso il cuore della capitale francese.\nTracciato.\nPercorso geograficamente accurato della linea B"}
{"id": "1971343", "revid": "6923", "url": "https://it.wikipedia.org/wiki?curid=1971343", "title": "George Abbott (esploratore)", "text": "Ufficiale della Royal Navy, nel 1910 si unisce alla spedizione Terra Nova di Robert Falcon Scott in Antartide. Sotto il comando di Victor Campbell partecipa al \"Northern Party\" trascorrendo un inverno a capo Adare ed uno ad Inexpressible Island nella baia Terra Nova.\nA lui sono dedicati il monte Abbott nella terra della regina Victoria ed il picco Abbott nel lato settentrionale del monte Erebus sull'isola di Ross."}
{"id": "1971345", "revid": "146644", "url": "https://it.wikipedia.org/wiki?curid=1971345", "title": "George Percy Abbott", "text": ""}
{"id": "1971346", "revid": "146644", "url": "https://it.wikipedia.org/wiki?curid=1971346", "title": "George P. Abbott", "text": ""}
{"id": "1971354", "revid": "124768607", "url": "https://it.wikipedia.org/wiki?curid=1971354", "title": "Uno su mille/1950", "text": "Uno su mille \u00e8 una canzone del 1985 interpretata da Gianni Morandi e contenuta nell'album omonimo. Si tratta del brano che ha rilanciato il cantante bolognese dopo alcuni anni di \u201csilenzio\u201d. Gli autori sono Franco Migliacci per il testo e Roberto Fia per la musica.\nNel lato B del 45 giri, Gianni Morandi canta una cover della canzone di Amedeo Minghi \"1950\".\nNe esiste una versione in spagnolo incisa nel 1992 dal cantante Mijares, intitolata \"Uno Entre Mil\" e destinata all'America meridionale, che ha avuto un notevole successo.\nNel 1998 \u00e8 stata inserita in un brano degli Articolo 31, \"Come uno su mille\", al quale partecipa Morandi stesso.\nTesto.\nIl testo della canzone parla di una forte voglia di riscatto ed \u00e8 un invito a non arrendersi di fronte alle difficolt\u00e0 della vita, vita che - con i suoi alti e bassi - viene paragonata alla marea."}
{"id": "1971355", "revid": "115664417", "url": "https://it.wikipedia.org/wiki?curid=1971355", "title": "Pietro Gerbore", "text": "Biografia.\nDi antica famiglia valdostana fu combattente nella prima guerra mondiale e poi membro della Commissione alleata di controllo per l'Austria e l'Ungheria dal 1920 al 1923. Nel 1924 entr\u00f2 in diplomazia con missioni in Canada, negli Stati Uniti d'America, a Vienna, Lisbona e Bucarest quale Incaricato d'Affari.\nDurante la missione in Romania nel tragico periodo della Seconda guerra mondiale quando questo Stato conobbe la transizione fra la defenestrazione del dittatore Antonescu e l'invasione sovietica, entr\u00f2 in contatto con la regina madre di Romania, Elena, e con il giovane re Michele, con i quali intrattenne una lunga devota amicizia, prolungatasi anche nell'esilio di costoro. Elena di Romania visse infatti, dopo la caduta della Monarchia, per molti anni in Italia a Villa Sparta sulle colline di Firenze.\nVolendo rimanere fedele al giuramento al Re, con l'avvento della Repubblica Italiana Gerbore si dimise dal servizio diplomatico e si ritir\u00f2 a Firenze dove si dedic\u00f2 agli studi storici.\nFra le maggiori pubblicazioni del Gerbore si ricordano \"Dame e Cavalieri del Re\", Longanesi, Milano, 1952; \"Commendatori e Deputati\", Longanesi, Milano, 1954; \"Il vero Diplomatico\", Longanesi, Milano, 1956; \"Formen und Stile der Diplomatie\" (per la \"Rowohet Deutsche Enzyclopaedie\"); \"La Monarchia\" (con prefazione di Giuseppe Tar\u00f2 e Giulio Vignoli), Volpe editore, Roma, 1976; \"Una storia dell'arte di vivere\", F\u00f2gola editore, Torino, 1985 (postumo).\nHa collaborato con centinaia di articoli a \"Il Borghese\", al \"Roma\" di Napoli, al \"Globo\", al \"Giornale d'Italia\" ed a \"La Torre\" di Giovanni Volpe.\nPietro Gerbore svolse anche nel dopoguerra una vivace attivit\u00e0 politica nel Partito monarchico, ma da posizioni critiche nei confronti della politica propugnata da Umberto II dall'esilio e dal suo rappresentante in Italia, Falcone Lucifero.\nAlla morte di Gerbore, il suo vasto archivio pass\u00f2 per donazione al Gabinetto Vieusseux, come da sua disposizione testamentaria."}
{"id": "1971357", "revid": "6595", "url": "https://it.wikipedia.org/wiki?curid=1971357", "title": "Sintesi musicale a modelli fisici", "text": "Nella sintesi sonora, il termine sintesi musicale a modelli fisici si riferisce a quei metodi attraverso i quali viene calcolata la forma d'onda del suono da generare (solitamente, uno strumento musicale). Questi metodi sono modelli matematici, dal momento che \u00e8 un insieme di equazioni e algoritmi a simulare la sorgente fisica del suono.\nPer ricavare il modello matematico, il suono viene campionato e quindi scomposto nelle sue componenti, ovvero la fondamentale e le armoniche, rispettando il relativo andamento nel tempo. Ad esempio, un tasto di pianoforte produce un suono che contiene un grande numero di armoniche all'inizio, e decade progressivamente attenuando dapprima le frequenze pi\u00f9 elevate e terminando con le pi\u00f9 gravi. Questa scomposizione delle componenti del suono si otteneva inizialmente attraverso l'analisi di Fourier, e in seguito con l'analisi di generando quindi una mappa del comportamento della fondamentale e delle armoniche nel dominio del tempo; questa mappa descrittiva (wavetable) viene quindi memorizzata digitalmente, occupando oltretutto uno spazio estremamente minore rispetto al campione sonoro completo.\nLa riproduzione del suono avviene quindi programmando in tempo reale un generatore a sintesi additiva, che provvede a distribuire l'ampiezza di ciascuna armonica oltre alla fondamentale, seguendo lo schema che era stato prodotto dal processo di analisi.\nRispetto al semplice campionamento del suono, la sintesi a modelli fisici permette di avere la presenza del suono generato \"al momento\", evitando quindi certe \"opacit\u00e0\" del suono registrato e banalmente riprodotto e offrendo al musicista una gamma di sfumature espressive assai pi\u00f9 ampia e articolata.\nUn tale modello consiste di leggi fisiche (possibilmente semplificate) che governano la produzione del suono. Esso tipicamente ha parecchi parametri, alcuni dei quali sono costanti che descrivono il materiale e le dimensioni dello strumento, mentre altri sono funzioni che dipendono da una variabile temporale e che descrivono l'interazione del musicista con esso (come pu\u00f2 essere pizzicare una corda o soffiare all'interno di un flauto)."}
{"id": "1971364", "revid": "729019", "url": "https://it.wikipedia.org/wiki?curid=1971364", "title": "Errore A non B", "text": "Con il termine errore A non B, in psicologia, si intende un errore che permane nei neonati fino al compimento del primo anno di et\u00e0 riscontrato da Jean Piaget. \nSe il bambino ha trovato pi\u00f9 volte un oggetto in una posizione continuer\u00e0 a cercarlo l\u00ec, anche se vede lo spostamento. Piaget sosteneva che questo errore fosse dovuto ad un'immaturit\u00e0 del sistema cognitivo che non consentiva ancora la sperimentazione attiva.\n&lt;br&gt;\u00c8 stato per\u00f2 dimostrato che se al bambino si mostra pi\u00f9 volte lo spostamento, questi \u00e8 in grado di comprendere il cambiamento e cercher\u00e0 l'oggetto nella nuova posizione."}
{"id": "1971366", "revid": "688967", "url": "https://it.wikipedia.org/wiki?curid=1971366", "title": "Lia Tanzi", "text": "Biografia.\nNata in Argentina da genitori italiani, Lia torna a Parma da piccola, accompagnando il padre, pittore. Appassionata di recitazione, inizia a studiare presso la scuola del piccolo teatro di Milano dove incontra Giuseppe Pambieri (che sposer\u00e0 il 18 luglio 1970). Ha lavorato nel mondo del cinema dalla prima met\u00e0 degli anni settanta, ma ha conosciuto la popolarit\u00e0 con il film \"Mia moglie \u00e8 una strega\" nel 1980. Ha poi recitato in altri film per il grande e per il piccolo schermo. Nella sua carriera \u00e8 stata diretta da registi famosi quali Dino Risi, Sergio Martino, Castellano e Pipolo, Steno, Carlo Vanzina e Giorgio Capitani.\nVita privata.\n\u00c8 moglie dell'attore Giuseppe Pambieri, dal quale nel 1970 ha avuto la figlia Micol."}
{"id": "1971371", "revid": "599013", "url": "https://it.wikipedia.org/wiki?curid=1971371", "title": "\u00d3li Johannesen", "text": "\u00c8 il secondo giocatore per numero di presenze della Nazionale faroese.\nCarriera.\nNazionale.\nHa segnato il suo unico gol in nazionale contro l'Estonia il 25 aprile 1993."}
{"id": "1971378", "revid": "2134764", "url": "https://it.wikipedia.org/wiki?curid=1971378", "title": "Asociaci\u00f3n Deportiva Atenas", "text": "L'Asociaci\u00f3n Deportiva Atenas \u00e8 una societ\u00e0 polisportiva con sede a C\u00f3rdoba, in Argentina.\nFondata il 17 aprile 1938, la polisportiva \u00e8 attiva nei seguenti sport: \nPallacanestro.\nLa pallacanestro \u00e8 la principale disciplina sportiva della polisportiva.\nL'Atenas vince i campionati argentini del 1987, 1988, 1990, 1992, 1998, 1999, 2002, 2003 e del 2009. Trova anche 3 successi in Coppa Sudamericana nel 1997, 1998 e 2004, e 3 vittorie nell'ex Sud America Club Championship nel 1993, 1994, e 1996."}
{"id": "1971381", "revid": "287204", "url": "https://it.wikipedia.org/wiki?curid=1971381", "title": "Reggenza (linguistica)", "text": "Si parla di reggenza, in linguistica, in riferimento all'influenza esercitata da un elemento grammaticale su un altro. L'elemento controllore attiva negli elementi controllati, con i quali \u00e8 in una relazione sintagmatica specifica, alcuni morfemi.\nUn tipico esempio di reggenza \u00e8 quella del caso, in base alla quale un verbo o una preposizione determinano il caso in cui deve essere declinato il sostantivo a cui si riferiscono. Per esempio, in latino, lo stato in luogo \u00e8 espresso da \"in\" + ablativo (\"in urbe sum\"), mentre il moto a luogo da \"in\" + accusativo (\"eo in urbem\").\nAd esempio, le preposizioni tedesche \"zu\", \"mit\", \"von\", \"aus\", \"zwischen\" reggono il dativo. Il verbo \"helfen\" \u00e8 sempre seguito dal dativo della \u201cpersona aiutata\u201d, che \u00e8 invece espressa in italiano da un complemento oggetto (\"ich helfe meinem Bruder\" = \"aiuto mio fratello\").\nLa reggenza \u00e8 una nozione ancora pi\u00f9 importante in lingue che hanno una forte distinzione di casi, come il russo e il finnico, ma esiste anche in lingue che non hanno questa categoria grammaticale.\nIn italiano, l'aggettivo \"sensibile\" pu\u00f2 essere seguito soltanto dalla preposizione \"a\": es. \"sono sensibile alle lusinghe\".\nSi distingue tra due tipi di reggenza: reggenza libera e reggenza obbligatoria. Nel primo caso il controllore pu\u00f2 essere usato anche senza una parola controllata (ad esempio \"sono sensibile\" non deve essere obbligatoriamente seguito da \"a ...\"), mentre nel secondo caso il controllore non pu\u00f2 occorrere senza l'elemento controllato (ad esempio \"fare a meno\" non ha nessun significato se non \u00e8 seguito da \"di\" + \"nome\")."}
{"id": "1971382", "revid": "20768", "url": "https://it.wikipedia.org/wiki?curid=1971382", "title": "Dance for burgess", "text": ""}
{"id": "1971385", "revid": "287204", "url": "https://it.wikipedia.org/wiki?curid=1971385", "title": "Sos'va (fiume)", "text": ""}
{"id": "1971389", "revid": "292162", "url": "https://it.wikipedia.org/wiki?curid=1971389", "title": "Isola delle Femmine (isola)", "text": "Lisola delle Femmine (nota anche come Isola di Fuori; \"\u00ccsula\" in ) \u00e8 un'isola italiana sita nel mar Tirreno, in Sicilia.\nPur appartenendo amministrativamente all'omonimo comune della citt\u00e0 metropolitana di Palermo e pur essendo presente una riserva naturale istituita nel 1997 dalla Regione Siciliana, l'isola risulta una propriet\u00e0 privata.\nStoria.\nRisalgono al periodo ellenistico i resti di sette vasche in cocciopesto per la preparazione del garum, una ricercata salsa di pesce, commerciata nel Mediterraneo: la traccia di uno stabilimento per la lavorazione del pesce rende il luogo importante dal punto di vista archeologico. Il ritrovamento nel mare antistante di ceppi di ancore in piombo e resti di anfore puniche e romane accresce il valore del sito.\nToponimo.\nIl nome deriverebbe da \"Fimi\", variante storpiata di \"Femio\", a sua volta derivante da Eufemio, governatore bizantino di Messina.\nAltra presunta origine potrebbe essere di derivazione dal nome latino \"Fimis\", a sua volta \"latinizzazione\" del termine arabo \"fim\" ( \u0627\u0644\u0641\u0645\u060c ), cio\u00e8 l'imboccatura, lo stretto canale che separa l'isola dalla costa.\nTale interpretazione \u00e8 utilizzata dal sito web ufficiale del Comune di Isola delle Femmine, per come qui trascritto:\nDescrizione.\nL'isolotto di Isola delle Femmine \u00e8 stato considerato sin dall'antichit\u00e0 e per tradizione un luogo da impiegare a scopo economico e difensivo grazie alla sua posizione e conformazione, che lo rende un sicuro riparo contro i venti di levante per le piccole imbarcazioni. L'isolotto, situato nel tratto di mare tra Punta Raisi e Capo Gallo, ha una conformazione ovale dovuta all'erosione dei forti venti che spirano nella zona, dista dalla costa poco pi\u00f9 di ottocento metri, ha una superficie di circa 0,14\u00a0km\u00b2, con una forma quasi rettangolare (\u00e8 lungo 575 metri e larga 325).\nDal promontorio dell'isola si possono vedere il monte Pellegrino, il promontorio di Capo Gallo, l'isola di Ustica e i comuni di Carini, Isola delle Femmine e Capaci.\nDato che il terreno, per la particolare configurazione del suolo, non era adatto alla coltivazione, l'unico mezzo di sostentamento per gli abitanti della zona era la pesca. Non distante infatti in quelle acque vi era stagionalmente il passaggio dei tonni e ben presto i pescatori della vicina Capaci si organizzarono per la pesca del tonno.\nLa torre, costruita in prossimit\u00e0 del punto pi\u00f9 alto dell'isola (35\u00a0m sul livello del mare), \u00e8 detta anche \"Torre di Fuori\" (contrapposta a quella sulla terraferma detta \"Torre di dentro\"), risale al XVI secolo, \u00e8 di tipologia riconducibile all'architetto fiorentino Camillo Camilliani, molto pi\u00f9 noto per essere stato l'artefice della Fontana Pretoria a Palermo. Ha pianta quadrata, con spessori murari di oltre due metri che la rendevano una fortezza inserita nel sistema difensivo delle Torri costiere della Sicilia contro gli attacchi dei corsari barbareschi alla terraferma. Sfortunatamente, gli eventi che caratterizzarono lo sbarco degli alleati durante la Seconda guerra mondiale, l'incuria del tempo ed il disinteresse hanno trasformato la torre in un rudere, il cui muro, quasi intatto, al di sopra della ripida scogliera del versante nord \u00e8 ancora il volto che l'isola offre al mare.\nLa riserva, istituita nel 1997 dalla Regione Siciliana e affidata alla LIPU dal 1998, \u00e8 nata per tutelare il patrimonio floristico locale e favorire la sosta delle specie migratorie.\nCuriosit\u00e0.\nIn due cartografie del veneziano Vincenzo Maria Coronelli risalenti al 1690 viene riportato il nome di \"Isola Lipocelli\"; la prima presente all'interno del volume \"Isolario dell'Atlante Veneto\", la seconda presso la Biblioteca Museo Salinas di Palermo."}
{"id": "1971392", "revid": "117706", "url": "https://it.wikipedia.org/wiki?curid=1971392", "title": "Linguaggio ad alto livello", "text": ""}
{"id": "1971393", "revid": "767487", "url": "https://it.wikipedia.org/wiki?curid=1971393", "title": "Paolo Pestrin", "text": "Dotato di carattere schivo tanto da chiedere ai giornalisti di parlare il meno possibile di lui, Luis Suarez lo riteneva uno dei migliori mediani che avesse incontrato, degno di giocare in Nazionale.\nCaratteristiche tecniche.\nDopo gli esordi come ala destra, ha giocato come interno di centrocampo, con compiti prevalentemente di copertura. Dotato di notevole senso tattico, sul finire di carriera assunse compiti di regista arretrato. Era in possesso di un buon tiro dalla distanza.\nCarriera.\nClub.\nCresciuto nella Sangiorgina, viene ingaggiato giovanissimo dal , con cui esord\u00ec in Serie A il 16 maggio 1954 nella partita - 3-1. Nella prima stagione disputa due partite, ma nelle due annate successive diventa titolare nel centrocampo ligure, collezionando 60 presenze e 7 reti.\nNel 1956 viene ceduto alla Roma, dove rimane per sette stagioni consecutive. Nella capitale si ritaglia un posto da titolare ed esordisce nelle coppe europee: realizza una doppietta contro lo Young Boys nella Coppa delle Alpi 1960 e soprattutto la rete del 2-0 contro il Birmingham, nella finale di ritorno della Coppa delle Fiere 1960-1961.\nNel 1963, dopo 195 presenze complessive in giallorosso (di cui 119 in campionato), viene ceduto al , con cui disputa due stagioni in Serie B. Acquistato dal nel 1965 (inizialmente in prestito), gioca come rincalzo le sue due ultime annate in Serie A, totalizzando 10 presenze senza reti.\nAll'et\u00e0 di 31 anni accetta il trasferimento in Serie C al . Qui ritorna titolare, proponendosi come regista e punto di riferimento della squadra. Dopo il secondo posto nel campionato di Serie C 1967-1968, l'anno successivo conquista la promozione in Serie B e viene eletto miglior giocatore del campionato. Rimane in biancorosso anche nel campionato cadetto, concluso con la retrocessione, e in seguito milita nell'Omegna (ricoprendo anche il ruolo di allenatore in seconda) e nel Sestri Levante, dove chiude la carriera.\nNazionale.\nPestrin non riusc\u00ec ad esordire in Nazionale maggiore, ma conta 4 presenze in Nazionale B e 3 in Nazionale Under 21, ottenute durante la sua militanza nel Genoa."}
{"id": "1971396", "revid": "125893742", "url": "https://it.wikipedia.org/wiki?curid=1971396", "title": "Alexandre Cabanel", "text": "Biografia.\nAllievo di Fran\u00e7ois-\u00c9douard Picot all'\u00c9cole des Beaux-Arts, vinse il secondo Prix de Rome nel 1845, passando cos\u00ec cinque anni a Villa Medici a Roma. Ottenne grande fama con il quadro \"La Nascita di Venere\", acquistata da Napoleone III nel 1863. Lo stesso anno fu nominato professore all'\"\u00c9cole des Beaux-Arts\" e membro dell'Acad\u00e9mie des beaux-arts. Membro di giuria per 17 volte dal 1868 al 1888 del \"Salon\", ne ricevette la medaglia d'onore nel 1865, 1867 e 1878.\nFu pittore di storia, di genere e ritrattista: conteso dai collezionisti d'Europa e d'America, richiesto come ritrattista, fu nemico del Naturalismo e dell'Impressionismo, e fu attaccato da \u00c9mile Zola e da tutti coloro che difendevano la necessit\u00e0 di un'arte meno \"soave\" e pi\u00f9 realista. Il collega \u00c9douard Manet lo disprezzava, tanto che le sue ultime parole prima di morire furono \"Sta bene, quello!\", riferendosi proprio a Cabanel.\nFra i suoi allievi vi furono Jean-Joseph Benjamin-Constant, George Randolph Barse, Albert Besnard, Paul-Joseph Blanc, Gaston Bussi\u00e8re, Eug\u00e8ne Carri\u00e8re, Th\u00e9obald Chartran, Fernand Cormon, Pierre Auguste Cot, Henry Daras, Antonio Carvalho da Silva Porto, \u00c9douard Debat-Ponsan, Guillaume Dubufe, Edmond Louis Dupain, \u00c9mile Friant, Georges Gast\u00e9, Fran\u00e7ois Guiguet, Antoine Calbet, Edmond Tapissier, Max Leenhardt, Fernand Lematte, Jules Bastien-Lepage, Charles Mengin, Charles L\u00e9andre, Aristide Maillol, Aim\u00e9 Morot, Louis Muraton, Georges Moreau de Tours, Fernand Pelez, Henri Regnault, Lionel Royer, Jean-Jacques Scherrer, Pierre Carrier-Belleuse, Adolphe Willette, Hippolyte Petitjean, Joseph-No\u00ebl Sylvestre, Jacqueline Comerre-Paton, Jos\u00e9 Maria Veloso Salgado, Tony Tollet, Eug\u00e8ne Buland, Jean-Joseph Weerts, Ferdinand Humbert, Louis-Joseph-Rapha\u00ebl Collin, Achille Laug\u00e9, Henri-L\u00e9opold L\u00e9vy, Daniel Ridgway Knight.\nValutazioni critiche.\nTh\u00e9ophile Gautier, a proposito della \"Nascita di Venere\", scrisse che \u00abIl suo corpo divino sembra pietrificato con la schiuma nevosa delle onde. Le punte dei seni, la bocca e le guance sono tinte d'un rosa inesprimibile; una goccia di porpora ambrosia si spande in quella sostanza argentata e vaporosa\u00bb e Louis Auvray: \u00abLa \"Nascita di Venere\" di M. Cabanel incanta e seduce senza eccitare i sensi. Ci\u00f2 che si ammira qui, \u00e8 l'eleganza delle forme, la correttezza del disegno, la finezza e la freschezza del colorito. E meno natura che tecnica ma \u00e8 pi\u00f9 puramente, pi\u00f9 poeticamente bello\u00bb.\nAl contrario, per \u00c9mile Zola \u00abLa dea annegata in un fiume di latte ha l'aria di una deliziosa \"lorette\", non in carne e ossa \u2013 sarebbe indecente\u00a0\u2013 ma in una sorta di pasta di mandorle bianca e rosa. C'\u00e8 gente che trova quest'adorabile bambola ben disegnata, ben modellata, e la dichiara figlia o almeno bastarda della Venere di Milo: ecco il giudizio delle persone serie. C'\u00e8 gente che si meraviglia del sorriso della bambola, delle sue membra delicate, della sua posa voluttuosa: ecco il giudizio delle persone leggere. E tutto va per il meglio nel migliore dei quadri possibili\u00bb.\nAnni dopo, commentando il \"Salon\" del 1875, Zola scrisse che:"}
{"id": "1971400", "revid": "1573940", "url": "https://it.wikipedia.org/wiki?curid=1971400", "title": "Ramphocaenus melanurus", "text": "Lo zanzariere beccolungo (Ramphocaenus melanurus ) \u00e8 un uccello passeriforme della famiglia Polioptilidae. \u00c8 l'unica specie del genere Ramphocaenus.\nDistribuzione e habitat.\nLo si trova nel sottobosco e tra i rampicanti delle foreste asciutte e delle foreste secondarie dal Messico verso sud fino in Per\u00f9, Brasile e a Trinidad.\nDescrizione.\nGli zanzarieri beccolungo adulti sono lunghi 10.9 cm e pesano 10.3 grammi. Essi hanno un lungo becco sottile e una corata coda ordinata. La parte superiore del corpo \u00e8 grigio-marrone, con del rosso ai lati della testa. La gola \u00e8 bianca tendente al camoscio sul resto dell'addome. La coda \u00e8 nera con punte bianche su tutte tranne le penne centrali e viene spesso agitata.\nIl \"Ramphocaenus melanurus trinitatis\", della Colombia orientale, Venezuela e Trinidad ha un addome pi\u00f9 chiaro, con fianchi e lati della testa color camoscio.\nBiologia.\nComportamento.\nLo zanzariere beccolungo si nutre nella vegetazione, mangiando principalmente insetti, uova di insetti e ragni. Questo inconfondibile uccello si trova solitamente in coppie o gruppi familiari.\nRiproduzione.\nGli zanzarieri beccolungo costruiscono un profondo nido a coppa molto in basso su piante basse o giovani alberi. Le due uova bianche sono covate da entrambi i genitori per 16-17 giorni per la schiusa e per altri 11-12 giorni prima che il piccolo possa volare."}
{"id": "1971402", "revid": "104458", "url": "https://it.wikipedia.org/wiki?curid=1971402", "title": "Svetlana Glady\u0161eva", "text": "Agli inizi della carriera, prima della dissoluzione dell'Unione Sovietica (1991), gareggi\u00f2 per la nazionale sovietica; ai XVI Giochi olimpici invernali di fece parte della Squadra Unificata.\nBiografia.\nCarriera sciistica.\nStagioni 1989-1992.\nLa Glady\u0161eva debutt\u00f2 in campo internazionale ai Mondiali juniores di Aleyska 1989 e ottenne il primo piazzamento di rilievo in Coppa del Mondo il 14 gennaio 1990 nella combinata di Haus, giungendo 15\u00aa. Due mesi dopo, il 21 e 22 marzo, colse i primi risultati importanti della carriera vincendo la medaglia d'oro nella discesa libera e quella d'argento nel supergigante ai Mondiali juniores di Zinal.\nAlla sua prima partecipazione ai Campionati mondiali, Saalbach-Hinterglemm 1991, vinse a sorpresa la medaglia di bronzo nella discesa libera. Il 9 marzo dello stesso anno conquist\u00f2 il suo primo podio in Coppa del Mondo, a Lake Louise in discesa libera, mentre l'anno dopo, ai XVI Giochi olimpici invernali di - suo debutto olimpico -, si classific\u00f2 8\u00aa nella discesa libera, 25\u00aa nel supergigante e 12\u00aa nella combinata.\nStagioni 1993-1998.\nAi Mondiali di Morioka 1993 fu 16\u00aa nella discesa libera e 30\u00aa nel supergigante e l'anno dopo, ai XVII Giochi olimpici invernali di , vinse la medaglia d'argento nel supergigante partendo col pettorale 35 e giungendo dietro alla statunitense Diann Roffe. Fu inoltre 17\u00aa nella discesa libera e non concluse la combinata. Nella stagione 1994-1995 vinse la Coppa Europa, a pari merito con la svizzera Sylviane Berthod, e in quella successiva partecip\u00f2 ai Mondiali della Sierra Nevada, classificandosi 17\u00aa nella discesa libera, 31\u00aa nel supergigante, 25\u00aa nello slalom gigante e 21\u00aa nello slalom speciale.\nAll'inizio della stagione 1996-1997, il 7 dicembre a Vail, ottenne in supergigante la sua unica vittoria, nonch\u00e9 ultimo podio, in Coppa del Mondo; l'atleta russa prese quindi parte ai Mondiali di Sestriere, sua ultima presenza iridata, chiudendo 19\u00aa nella discesa libera, 14\u00aa nel supergigante e non completando lo slalom gigante. Si conged\u00f2 dai Giochi olimpici a , dove fu 5\u00aa nella discesa libera e 13\u00aa nel supergigante, e si ritir\u00f2 nello stesso anno: la sua ultima gara in carriera fu il supergigante di Coppa del Mondo disputato a Val-d'Is\u00e8re il 10 dicembre, che la Glady\u0161eva non port\u00f2 a termine.\nCarriera dirigenziale.\nNel 2010 \u00e8 divenuta presidente della Federazione di sci alpino e snowboard della Russia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nSG = supergigante"}
{"id": "1971404", "revid": "486946", "url": "https://it.wikipedia.org/wiki?curid=1971404", "title": "INVESCO Field at Mile High", "text": ""}
{"id": "1971405", "revid": "114385", "url": "https://it.wikipedia.org/wiki?curid=1971405", "title": "Equi Terme", "text": "Equi Terme \u00e8 una frazione del comune italiano di Fivizzano, nella provincia di Massa-Carrara, in Toscana.\nGeografia fisica.\nEqui Terme \u00e8 situato nella parte orientale della Lunigiana a un'altitudine di 250\u00a0m s.l.m. e a pochi chilometri dalla costa tirrenica.\nTerritorio.\nEqui Terme \u00e8 arroccato alle pendici del Pizzo d'Uccello, una vetta delle Alpi Apuane settentrionali che domina la porzione pi\u00f9 alta dell'antistante valle del Lucido. Il paese \u00e8 attraversato dai fiumi Lucido e Rio Catenella e deve la sua denominazione alla presenza di sorgenti termali di acque sulfuree. Tra il borgo e il Pizzo d'Uccello si snoda il canyon roccioso denominato \"Solco di Equi\", risultato di fenomeni geologici di epoca glaciale e sede di un importante bacino marmifero. Il territorio \u00e8 soggetto a fenomeni sismici e rientra nella Zona 2 secondo la Classificazione Sismica del Territorio della Regione Toscana 2014. L'ultimo terremoto di rilevante importanza fu registrato il 21 giugno 2013 con magnitudo 5,2.\nClima.\nIl clima di Equi Terme \u00e8 umido e piovoso per tutto l\u2019anno, con umidit\u00e0 che varia tra l'11% e il 100%. Le temperature durante l'inverno raggiungono valori minimi di -7,5\u00a0\u00b0C, e durante i mesi estivi massimi di 36,8\u00a0\u00b0C. Le piogge che caratterizzano il territorio lunigianese hanno a Equi Terme una concentrazione particolarmente elevata, pari a 60,8\u00a0mm secondo le statistiche annuali.\nStoria.\nL'origine del nome \"Equi Terme\" sembra derivare dal termine latino \"acquae\" riferito alla presenza delle sorgenti di acque termali che scaturiscono dal bosco, dalle numerose grotte e dai torrenti intorno al paese. Tali sorgenti furono utilizzate gi\u00e0 in antichit\u00e0, come testimoniato dai ruderi delle terme di epoca romana che furono interrati nel 1894 per la costruzione del moderno complesso termale. Tuttavia, il luogo risulterebbe abitato fin dall'epoca preistorica, come testimoniato dai ritrovamenti presso le grotte della Tecchia e della Buca. Un'altra ipotesi fa risalire l\u2019origine del termine \"Equi\" alla famiglia romana degli Aequi, quando intorno al 179 a.C. i numerosi centri che sorgevano in Lunigiana prendevano nome da quello delle popolazioni sconfitte che abitavano il territorio o dal nome dei capitani che ne ottenevano la conquista.\nSecondo la tradizione locale, il borgo fu invece fondato da alcuni esuli di Luni in seguito alla distruzione di questa citt\u00e0 da parte dei Normanni. Intorno all'anno mille Equi Terme afferiva alla pieve di Codiponte, che nel XIV secolo pass\u00f2 sotto il controllo di Spinetta il Grande il quale, nel suo testamento, lasci\u00f2 tutto ai Marchesi di Fosdinovo. Nel 1366 quest'area venne unita al dominio dei signori di Castel dell'Aquila di Gragnola; nel 1418 fin\u00ec sotto la protezione della Repubblica di Firenze, per passare poi al Castiglione del Terziere di Bagnone nel 1451 e infine nel 1726 venire inserita nel territorio di Fivizzano.\nL'industrializzazione del 1912.\nPrima del XIX secolo e dell'avvento dell'industrializzazione legata all'estrazione del marmo, le popolazioni della valle del Lucido, cos\u00ec come quelle della altre valli appenniniche e apuane, vivevano di pastorizia, agricoltura e sfruttamento dei boschi. Nella seconda met\u00e0 del XX secolo, importanti societ\u00e0 industriali straniere come Walton, Good &amp; Cripps e Marble Valley aprirono cave e segherie di marmo ai piedi del monte Pizzo d'Uccello, portando al progressivo cambiamento dell'economia di Equi Terme e del territorio circostante. Una volta aperta la cava, per facilitare il trasporto dei grandi blocchi di marmo venne sperimentata una funicolare, che per\u00f2 non diede i risultati sperati. Si rese cos\u00ec necessario l'uso dei carri e della \"ciabattona\", una primitiva locomotiva a vapore. Fu costruita una strada costeggiata da muretti a secco che da Equi Terme, salendo il meno rapidamente possibile, giungeva sino alle cave. Tale strada marmifera corre lungo la sponda sinistra del Solco d\u2019Equi e attraversa la montagna per mezzo di due tunnel che furono interamente scavati a mano.\nUn avvenimento importante per lo sviluppo turistico del paese fu l'avvento della linea ferroviaria Aulla-Lucca. I primi studi e il progetto risalgono al 1850, ma i lavori iniziarono solo nel 1879 e furono interrotti e ripresi pi\u00f9 volte. Il primo treno giunse a Equi Terme il 21 agosto 1930, quando fu inaugurata la tratta Monzone-Equi Terme. Per quasi trenta anni Equi Terme fu capolinea del binario tronco proveniente da Aulla e ci volle pi\u00f9 di un secolo prima che il 21 marzo del 1959 l\u2019intera linea fosse completata e inaugurata dal Presidente della Repubblica Giovanni Gronchi. Dei tre binari originari, un tempo utilizzati per lo scambio del materiale estratto dalle cave, per il turismo termale e per la costruzione della galleria del vicino paese di Ugliancaldo, ne rimane solo uno.\nMonumenti e luoghi d'interesse.\nArchitetture religiose.\nChiesa di San Francesco.\nLa chiesa di San Francesco si trova nel centro del borgo antico, dove fu costruita come piccola cappella tra X e XI secolo. La chiesa presenta un'abside rivolta a oriente, corredata da un campanile edificato in epoca successiva e risalente al XVIII secolo. La facciata frontale, rivolta a occidente e decorata da un arco sopra il portale, risale invece alla met\u00e0 del XII secolo. L'interno della chiesa \u00e8 datato intorno alla met\u00e0 del XVIII secolo. L'intitolazione a san Francesco si ritiene avvenuta pi\u00f9 tardi rispetto all'epoca di ristrutturazione e ampliamento della chiesa stessa, dal momento che la diffusione del culto francescano avvenne solo alla fine del XIII secolo.\nSantuario della Madonna del Bosco.\nIl santuario della Madonna del Bosco \u00e8 sito in prossimit\u00e0 della foresta sovrastante il borgo di Equi Terme. Il suo nome si riferisce al miracolo avvenuto il 7 giugno 1608 nel bosco che sovrasta Equi Terme, con l'apparizione della Madonna a due giovani pastorelle sopra una rupe del Pizzo d'Uccello. Secondo la tradizione, la Madonna apparve alle ragazze, disperate per aver perduto il loro gregge, tranquillizzandole ed esortandole a convincere gli abitanti del villaggio affinch\u00e9 erigessero su quella rupe una cappella.\nAltri eventi miracolosi continuarono a coinvolgere questa chiesa. Inizialmente, il santuario doveva essere edificato pi\u00f9 in basso rispetto al punto indicato, poich\u00e9 la strada per raggiungerlo era troppo impervia e distante. Cominciati i lavori, una mattina gli operai recatisi al cantiere non trovarono pi\u00f9 nulla di ci\u00f2 che avevano gi\u00e0 costruito, e di fronte a questo prodigio si convinsero a realizzare la cappella nel luogo esatto dell'apparizione. Un secondo evento sarebbe avvenuto tra gli anni 1706 e 1708, quando a Equi giunse da Carrara una statua di marmo della Madonna con il Bambino. Gli abitanti pensarono di esporla nella chiesa parrocchiale di San Francesco, ma la mula sulla quale era sistemata si impunt\u00f2 rifiutandosi di salire in paese, prendendo invece la via del monte per fermarsi davanti alla porta del santuario.\nLa facciata del santuario della Madonna del Bosco \u00e8 rivolta a oriente e appoggiata a un piano roccioso. Si tratta di un fabbricato dal prospetto a capanna originariamente intonacato, con un oculo circolare, assiale rispetto al portale in marmo e alle due finestrelle laterali poste in basso, appena sopra i sedili in pietra. Un portico in cemento armato, costruito per volere della popolazione nel 1954, altera la facciata che in questa parte \u00e8 priva dell'intonaco. L'interno \u00e8 costituito da un'aula rettangolare coperta da una volta a botte lunettata, che l'ordine gigante di tipo toscano scandisce in tre campate contenenti le arcate delle cappelle. Il presbiterio \u00e8 un corpo esterno alla parete di fondo dell'aula, che si apre nella misurata proporzione dell'arco trionfale, generatore della volta a crociera che ricopre il vano. La parete di fondo contiene il dossale in stucco con l'immagine della Vergine, ai lati del quale su mensole marmoree si collocano le statue di sant'Antonio e san Francesco. Questa composizione \u00e8 parte integrante dell'architettura dell'altare maggiore, con paliotto in marmi policromi di gusto ligure. All'interno \u00e8 inoltre conservato un bassorilievo in marmo del 1706, che raffigura la scena dell'apparizione e il cui autore \u00e8 ignoto. La Vergine, in alto e a lato, \u00e8 in atteggiamento materno e prende per mano le due pastorelle, con il monte che appare sullo sfondo ricoperto di lecci e carpini. Collocato inizialmente sopra il portale di ingresso, il bassorilievo venne poi spostato nel 1954 in concomitanza con i lavori eseguiti attorno al portale. Successivamente, in seguito ai lavori di riparazione del tetto del 1981, la formella fu spostata all'interno del santuario. Il bassorilievo reca inoltre un'iscrizione in lingua latina, che qui si riporta insieme alla traduzione.\nMadonna del Cavatore.\nLa Madonna del Cavatore, inaugurata il 31 agosto 1958, \u00e8 un tempietto votivo con la statua in marmo della Vergine Maria, realizzato affinch\u00e9 i cavatori della Valle del Lucido avessero una effigie della Madonna a cui invocare protezione. Il tempietto \u00e8 situato lungo la strada marmifera che raggiunge la cava sotto la parte nord del Pizzo d'Uccello.\nAree naturali.\nTerme di Equi.\nPresso Equi Terme \u00e8 presente una serie di sorgenti termali di acqua sulfurea, sodio-clorurata per interazione con le evaporiti triassiche , di cui gi\u00e0 gli antichi romani avevano riconosciuto le propriet\u00e0 curative. Ne \u00e8 prova la pavimentazione marmorea rinvenuta nel luogo dove sorge l'odierno stabilimento termale. L'Hotel Radium (oggi Hotel Terme), dotato di piscine termali usate per cure inalatorie e bagni caldi, fu costruito alla fine del XIX secolo; nel 1989 la struttura fu acquistata dal Comune di Fivizzano e riqualificata.\nIl moderno complesso termale di Equi Terme nacque dall'intuizione dell'ingegnere e filantropo Carlo Tonelli (Equi Terme 1855 - Fivizzano 1929) che, dopo aver letto negli scritti del Settecento e dei primi dell'Ottocento delle propriet\u00e0 curative delle sorgenti locali, decise di sfruttarle a favore dello sviluppo economico del paese. Nel 1894, durante gli scavi per gettare le fondamenta dello stabilimento termale che Tonelli aveva pensato di costruire nel luogo detto \"al bagno\", fu rinvenuto in profondit\u00e0 un ampio luogo di sosta e ristoro risalente all'epoca romana Imperiale, dal quale i viaggiatori che percorrevano la Via Clodia tra Garfagnana e Lunigiana potevano trarre ristoro. Forse questo luogo venne usato anche successivamente, non pi\u00f9 come luogo di piacere come lo intendevano i pagani, ma come luogo di cura, come permetteva la morale cristiana.\nIn epoca moderna, le sorgenti furono usate dagli abitanti della Valle del Lucido, come viene testimoniato da Giovanni Targioni Tozzetti nell'accurata descrizione della Regione Toscana in una sua opera intitolata \"Viaggi per la Toscana\". La descrizione risale all'anno 1777: \u00abAlle falde dell'Appennino detto Pizzo d'Uccello, dalla parte di levante, opposto al castello di Equi, scaturisce una fonte di acqua calda, la quale nel mese di settembre visibilmente fuma e viene creduta della medesima natura di quelle dei bagni di Lucca, ed atta alla guarigione di molti mali, come \u00e8 stato conosciuto per varie esperienze. Viene stimata nel paese un tal acqua sulfurea, perch\u00e9 tinge il terreno ed i sassi dove scola il color zolfo, ma per altro non ha fetore alcuno di tale minerale. Non vi \u00e8 vicino alla sorgente altro che una piccola capanna la quale serviva da ricovero a coloro che vi venivano a bagnarsi, ma vi si richiederebbe a tal uso un comodo edifizio. Poco di quanto diversa, perch\u00e9 salsa, e bagnandovisi, guarisce la rogna, scabbia e simili mali cutanei.\u00bb\nQualche decennio pi\u00f9 tardi (1835) il dottore in Medicina presso l'Universit\u00e0 di Pisa Michele Angeli di Mazzola cos\u00ec scriveva: \u00abA levante del castello di Equi lungo il fiume d'Ugliano in distanza di pochi passi trovansi le due fonti d'acqua sulfurea, che nel mese di settembre visibilmente fumano e tramandano nell'Estate fetor di zolfo, tingendo i sassi dove scolano, nell'Inverno di color di ruggine, indi di nero nella primavera, e finalmente fasciandoli e vestendoli di lunghe barbute e bianche filaccie nell'estate. [...] Per altro questo \u00e8 quel bagno naturale che non avendo riscaldato che nel mese di agosto, in quello e nel successivo opera tante meravigliose guarigioni, risanando ogni specie di dolori reumatici e articolari, e mondando e ripulendo perfettamente la cute dalla lebbra e dalla scabbia e dalle salsedini fin dalla prima bagnatura, quando per\u00f2 l'epidermide non fosse gi\u00e0 da tempo impustolita ed esulcerata.\u00bb.\nCostruito a pochi passi dal paese, lo stabilimento termale era composto da cinque padiglioni disposti a semicerchio e due piscine scoperte, destinate ai bagni e al nuoto. La piscina di forma ellittica era utilizzata dagli uomini, mentre quella di forma rettangolare, nelle immediate vicinanze dell'Hotel Radium, era riservata alle donne. Gli impianti per le varie cure quali inalazioni, bagni speciali, docce e irrigazioni si trovavano in un padiglione centrale adibito anche alle consultazioni mediche, mentre i padiglioni laterali ospitavano i camerini per i 24 bagni coperti. Di questi, dodici erano impiegati per il bagno caldo a 40\u00a0\u00b0C, mentre i restanti erano destinati al bagno a temperatura ordinaria come da sorgente a 26\u00a0\u00b0C. I piani superiori di questi padiglioni erano arredati affinch\u00e9 potesse fermarsi anche chi non poteva permettersi il soggiorno in uno degli alberghi presenti in paese. Alle due estremit\u00e0 di questi edifici vi erano gli spogliatoi per coloro che volevano farsi il bagno nelle vasche esterne, divise a loro volta da un viale alberato.\nIn occasione degli ottanta anni dalla fondazione delle terme \u00e8 stato collocato all'ingresso del parco termale un ritratto in bronzo del suo fondatore.\nParco culturale delle Grotte.\nIl Parco culturale delle Grotte di Equi Terme \u00e8 stato istituito per far conoscere il complesso carsico sotterraneo di Equi, un insieme di cavit\u00e0, cunicoli, sale, stalattiti, stalagmiti e laghi sotterranei.\nCon il termine \"tecchia\" si indica un riparo sotto roccia e cos\u00ec \u00e8 chiamata la grotta pi\u00f9 nota del complesso carsico della valle del Lucido. La Tecchia divenne nota solo nel 1909 dopo che l'archeologo Giovanni Podenzana ne indic\u00f2 l'interesse; essa si raggiunge attraverso il sentiero che sale sulla parete sinistra della valle del Fagli ed \u00e8 comunicante con la grotta della Buca. Durante le campagne di scavo tra il 1972 e il 1983 furono ritrovate tracce dell'Uomo di Neanderthal del Paleolitico medio, utensili in pietra riferibili alla cultura musteriana e resti di animali quali l'orso delle caverne. La grotta della Tecchia fu poi riutilizzata durante l'et\u00e0 del rame, nel III millennio a.C., come luogo di sepoltura e pi\u00f9 avanti nel Medioevo come riparo.\nRisalendo il paese di Equi Terme attraverso il Solco di Equi, si incontrano alcuni luoghi anticamente frequentati dall'uomo. Sulla sponda sinistra del torrente Catenella si trova il \"Buco del Diavolo\", una fenditura nella roccia a lato della strada nella quale si raccoglie l'acqua che cola dalla montagna. A quota pi\u00f9 alta sul versante del Monte Grande si trova la \"Grotta delle Felci\", un riparo alla base di una parete a strapiombo anticamente frequentata nell'et\u00e0 del Rame e del bronzo finale. Sulla sponda opposta, tracce di un possibile insediamento risalente all'et\u00e0 del Rame sono state attribuite alle due grotte \"Tana della Volpe\" e \"Tana della Volpe 2\". La prima \u00e8 stata oggetto di uno studio fin dai primi anni 1950 che ha consentito di determinarne l'uso sepolcrale. La seconda, anch\u2019essa utilizzata a fini sepolcrali, si pu\u00f2 ricondurre all'et\u00e0 dei metalli.\nCultura.\nMusei.\nIl Museo delle Grotte di Equi, dedicato a Cesare Augusto Ambrosi, \u00e8 organizzato secondo un percorso didattico ed espositivo che contiene la riproduzione del gigantesco orso delle caverne (\"Ursus spelaeus\") e dell'Uomo di Neanderthal (\"Homo neanderhalensis\"), una serie di pannelli a tema e una piccola esposizione di fossili. Vi sono inoltre l'area audiovisivi, utilizzata per introdurre i percorsi didattici e per proiettare brevi filmati, e l'area laboratori, che comprende uno scavo scuola.\nIl Museo del lavoro nella valle del Lucido, ospitato nell'edificio del Museo delle Grotte, ricostruisce e valorizza la specifica e particolare storia moderna della valle del Lucido e di Monzone, nonch\u00e9 le emergenze di archeologia industriale ancora ampiamente presenti nel tessuto dell\u2019abitato. Sono oggetto del museo le segherie, le centraline, le canalizzazioni dell'acqua, le cave dismesse, le industrie, le fornaci. Un Percorso archeo-industriale in fase di attivazione dovrebbe permettere, attraverso un itinerario didascalico e la visita ai siti delle lavorazioni, una conoscenza pi\u00f9 ampia delle caratteristiche e dei fenomeni nati e sviluppatisi nella Valle del Lucido. Le ricostruzioni presenti nel museo del lavoro mirano a recuperare la memoria di quell'epoca ed esporre la vivacit\u00e0 del dibattito e anche del confronto/scontro sociale nella valle dalla fine dell\u2019Ottocento all\u2019avvento del fascismo e oltre. Tutto ci\u00f2 per far conoscere l'identit\u00e0 culturale singolare degli abitanti della valle e permettere la lettura di una porzione importante del territorio. Il Museo fa parte dell'eco-museo della montagna Lunigianese.\nGeografia antropica.\nL'abitato di Equi Terme \u00e8 suddiviso in due parti: la parte antica \u00e8 dominata dalla chiesa di San Francesco e dal suo campanile, con case in pietra, vicoli selciati ripidi e tortuosi e gallerie a volta, ed \u00e8 posizionata sulla sponda sinistra del fiume Lucido. La parte moderna nasce e cresce sulla riva opposta durante i primi anni del XX secolo con l'apertura delle terme e la costruzione della ferrovia. Fino al 2005 questa divisione corrispondeva a un frazionamento amministrativo secondo cui la sponda destra ricadeva sotto il comune di Casola (88 abitanti) mentre quella sinistra era compresa nel comune di Fivizzano (120 abitanti).\nInfrastrutture e trasporti.\nEqui Terme \u00e8 lambita dal percorso della viabilit\u00e0 provinciale di Massa-Carrara, sulla quale sono svolte autocorse in servizio pubblico a cura di CTT Nord.\n\u00c8 inoltre presente una fermata ferroviaria, servita dai treni che percorrono la ferrovia Lucca-Aulla."}
{"id": "1971409", "revid": "287204", "url": "https://it.wikipedia.org/wiki?curid=1971409", "title": "Arwald", "text": "Biografia.\nIl suo nome potrebbe essere stato \"Arwald\" o \"Atwald\". L'incerta \u00e8 dovuta al fatto che la scrittura della \"Historia ecclesiastica gentis Anglorum\", scritta da Beda, \u00e8 spesso di difficile interpretazione. Nel PASE (\"Prosopografia dell'Inghilterra Anglosassone\") si usa la dizione \"Arwald\". \nQuasi tutto quel che sappiamo di lui deriva da Beda, che descrive l'invasione dell'isola di Wight da parte del re del Wessex, Caedwalla, che con una spietata strage tent\u00f2 di annientare tutti gli abitanti presenti, rimpiazzandoli con i propri seguaci. Promise di donare un quarto dell'isola di Wight a San Vilfrido ed alla sua chiesa.\nArwald venne ucciso in battaglia, ma i suoi due giovani fratelli fuggirono nella Grande Foresta di Ytene (oggi New Forest). Vennero traditi da Caedwalla e portati in un luogo nascosto a Stoneham, nei pressi di Southampton. Poco prima di essere uccisi si convertirono al Cristianesimo grazie all'aiuto di un abate e \"finirono in paradiso\" (storia descritta da Beda come \"i primi frutti\" del massacro). Vennero canonizzati e sono tuttora noti con il nome di sant'Arwald, con il nome del fratello. Anche Ceadwalla venne fatto santo, dopo la sua conversione.\nL'unica familiare sopravvissuta di Arwald fu una sorella, della quale le fonti non ci tramandano il nome. Ella spos\u00f2 il re del Kent Egbert e fu la madre di Wihtred del Kent. Discendendo la sua genealogia, si arriva fino ad Alfredo il Grande nel IX secolo."}
{"id": "1971410", "revid": "2014155", "url": "https://it.wikipedia.org/wiki?curid=1971410", "title": "Guglielmina di Baden", "text": "Biografia.\nFu la figlia pi\u00f9 giovane di Carlo Luigi, principe ereditario di Baden e di Amalia d'Assia-Darmstadt. Il 19 giugno 1804 venne maritata al primo cugino (da parte di madre), granduca ereditario d'Assia, Luigi II (1777 \u2013 1848), che nel 1830 divenne Granduca d'Assia e del Reno.\nGuglielmina diede alla luce sette figli, di cui quattro sopravvissero fino all'et\u00e0 adulta. I suoi ultimi quattro figli, compresi Alessandro e Maria, si ritiene avessero per padre Augusto di Senarclens de Grancy, il suo amante di sempre.\nI figli furono:"}
{"id": "1971412", "revid": "95936", "url": "https://it.wikipedia.org/wiki?curid=1971412", "title": "Polioptiliadae", "text": ""}
{"id": "1971413", "revid": "146644", "url": "https://it.wikipedia.org/wiki?curid=1971413", "title": "Herman Goering", "text": ""}
{"id": "1971416", "revid": "287204", "url": "https://it.wikipedia.org/wiki?curid=1971416", "title": "Muntaz", "text": "Il muntaz era un grado militare delle Truppe coloniali italiane, equivalente al grado di caporale del Regio Esercito.\nIl muntaz era posto sotto il bulucbasci e sopra l'ascaro.\nServizio.\nIl muntaz fungeva da comandante di squadra nelle unit\u00e0 coloniali. Il suo grado veniva assegnato tramite scelta fra gli ascari che sapessero leggere e scrivere l'italiano. Poteva essere promosso muntaz l'\u00c0scari dopo cinque anni di servizio, oppure per meriti straordinari..\nDurante la Battaglia di Gondar si distinse in particolare il muntaz Unat\u00f9 Endisciau che rifiutando di arrendersi agli inglesi, in seguito alla capitolazione del ridotto avanzato di Debra Tabor, oltrepassate le linee nemiche raggiunse le linee italiane per portare in salvo il gagliardetto del LXXII Battaglione zapti\u00e9 (I Gruppo carabinieri). Ferito a morte nell'adempimento della missione, fu decorato con la medaglia d'oro al valor militare.\nSempre nel 1941, fu decorato della medaglia d'oro al valor militare alla memoria il bulucbasci di coperta (Regia Marina) Mohammed Ibrahim Farag, che, naufrago del suo cacciatorpediniere, lasciava il posto sulla lancia di salvataggio a dei compagni, allontanandosene a nuoto, sicuro della morte.\nSono gli unici due combattenti di colore delle truppe coloniali italiane decorati della massima onorificenza italiana.\nL'armamento d'ordinanza del muntaz era il medesimo dell'ascari semplice.\nDistintivo e contrassegni d'anzianit\u00e0.\nIl distintivo di grado del muntaz consisteva in un gallone di tessuto di lana rossa, fatto ad angolo, con la punta rivolta verso la spalla, soppannato di panno nero a triangolo. Inoltre il muntaz porta sul tarbush una stelletta e un gallone, con la base parallela all'orlo inferiore del tarbush.\nIl muntaz degli zapti\u00e9 in grande uniforme indossava penne di struzzo bianche e nere sul copricapo.\nSul distintivo erano posti anche i contrassegni di anzianit\u00e0 - secondo la tabella qui di seguito - e di merito (la corona dei Savoia) come distintivo di promozione per merito di guerra, nonch\u00e9 il fregio di specialit\u00e0 (mitragliere, mitragliere scelto, musicante, trombettiere, tamburino, sellaio, maniscalco, bracciale internazionale) e il distintivo di ferita in guerra."}
{"id": "1971419", "revid": "291989", "url": "https://it.wikipedia.org/wiki?curid=1971419", "title": "Guglielmina di Baviera", "text": ""}
{"id": "1971421", "revid": "834", "url": "https://it.wikipedia.org/wiki?curid=1971421", "title": "School's Out (album)", "text": ""}
{"id": "1971423", "revid": "1305772", "url": "https://it.wikipedia.org/wiki?curid=1971423", "title": "The Last Temptation", "text": "The Last Temptation (\"l'ultima tentazione\" in lingua inglese) pu\u00f2 riferirsi a:"}
{"id": "1971426", "revid": "124123", "url": "https://it.wikipedia.org/wiki?curid=1971426", "title": "Pierre Auguste Cot", "text": "Biografia.\nAuguste Cot studi\u00f2 dapprima nella Scuola di Belle arti di Tolosa, quindi a Parigi, dove fu allievo di L\u00e9on Cogniet, di Alexandre Cabanel e di William Bouguereau. Debutt\u00f2 con successo al \"Salon\" del 1863 e, dal 1870 in poi, la sua popolarit\u00e0 crebbe rapidamente. Godette della protezione del suo maestro Bouguereau, con il quale lavor\u00f2, e, in particolare, di quella dello scultore Francisque Duret, di cui spos\u00f2 la figlia.\nDivenuto assai popolare alla fine degli anni Settanta, egli fece parte della giuria del \"Salon\" e del Prix de Rome. Vinse inoltre diversi premi e medaglie, finch\u00e9 nel 1874 fu nominato Cavaliere della Legion d'Onore. La maggioranza dei lavori di Cot \u00e8 costituita da ritratti, per i quali fu molto conosciuto e apprezzato, anche se egli deve gran parte della sua fama ad alcuni lavori di fantasia che lo resero celebre, come \"\"La primavera\", dove ritrae due giovani amanti che si dondolano su un'altalena, o \"Il temporale\"\". Ambedue questi quadri si trovano oggi al Metropolitan Museum of Art di New York.\nFu uno stimato insegnante di pittura dell'Acad\u00e9mie Julian. Sue allieve furono, fra molti altri, le pittrici americane Ellen Day Hale e Anna Klumpke.\nPierre Auguste Cot mor\u00ec a Parigi all'et\u00e0 di 46 anni. Poco dopo la sua scomparsa fu indetta una sottoscrizione per realizzare un monumento commemorativo che lo ricordasse. Il monumento fu eretto nel 1892 nella sua citt\u00e0 natale."}
{"id": "1971428", "revid": "767487", "url": "https://it.wikipedia.org/wiki?curid=1971428", "title": "Legendario", "text": "Legendario \u00e8 il secondo album del gruppo musicale heavy metal spagnolo Tierra Santa, uscito nel 1999.\nL'album \u00e8 ispirato a racconti medievali, come ad esempio il brano \"Legendario\" che \u00e8 ispirato al \"Poema del mio Cid\"."}
{"id": "1971430", "revid": "202457", "url": "https://it.wikipedia.org/wiki?curid=1971430", "title": "Presidente supplente", "text": ""}
{"id": "1971431", "revid": "1573940", "url": "https://it.wikipedia.org/wiki?curid=1971431", "title": "Polioptila", "text": "Polioptila \u00e8 un genere di uccelli della famiglia Polioptilidae.\nTassonomia.\nContiene le seguenti specie:"}
{"id": "1971432", "revid": "479660", "url": "https://it.wikipedia.org/wiki?curid=1971432", "title": "Tryggve Gran", "text": "Gli studi.\nNato a Bergen da un'influente famiglia di costruttori navali, rimane orfano del padre all'et\u00e0 di cinque anni. Nel 1900 va a studiare in Svizzera dove apprende il tedesco ed il francese. Tre anni dopo conosce l'imperatore tedesco Guglielmo II a casa di amici. L'incontro ha un forte impatto sul quattordicenne Gran che decide di diventare ufficiale di marina.\nLa spedizione Terra Nova.\nCome cadetto inizia ad interessarsi alle scienze ed all'esplorazione geografica; nel 1910 su raccomandazione di Fridtjof Nansen viene scelto da Robert Falcon Scott per prender parte alla spedizione Terra Nova in Antartide come istruttore di sci. Durante la spedizione Gran partecipa alla ricerca del disperso gruppo del Polo Sud, ritrovata la tenda con i cadaveri di Scott, Wilson e Bowers aiuta ad erigere un cumulo di neve come tomba. I suoi sci vengono utilizzati per formare una croce e Gran fa ritorno a capo Evans con gli sci di Scott.\nNel dicembre 1912 con Raymond Priestley e Frederick Hooper scala il monte Erebus. L'avventura poteva finire in tragedia a causa di un'inattesa eruzione che fece cadere diversi blocchi di lava intorno al gruppo.\nPer i suoi servizi in Antartide, Gran ha ricevuto la medaglia polare da re Giorgio V.\nL'aviazione.\nPoco dopo esser tornato dall'Antartide Gran incontra l'aviatore irlandese Robert Lorrain che gli trasmette la passione per il volo. Si iscrive alla scuola di volo di Louis Bl\u00e9riot a Parigi e, il 30 luglio 1914, diventa il primo pilota ad attraversare il mare del Nord a bordo di un monoplano Bl\u00e9riot XI-2 \"Ca Flotte\" da Cruden Bay in Scozia a J\u00e6ren in Norvegia in 4 ore e 10 minuti.\nPrima guerra mondiale.\nQuando inizia la prima guerra mondiale, Gran, tenente dell'aviazione norvegese, si arruola volontario nella Royal Air Force. La domanda all'inizio viene respinta a causa della neutralit\u00e0 norvegese, ma Gran non si d\u00e0 per vinto e, stavolta come \"capitano Teddy Grant\", canadese, viene ammesso nella RAF ed impiegato a Londra nel fronte occidentale e ad Arcangelo. Per il suo operato Gran viene insignito della Military Cross e promosso maggiore.\nGran rivendic\u00f2 di aver abbattuto l'asso tedesco Hermann G\u00f6ring tra l'8 ed il 9 settembre 1917. Tale abbattimento non pu\u00f2 per\u00f2 essere verificato perch\u00e9 \u00e8 stato riconosciuto da Gran soltanto a conflitto finito, esaminando il proprio registro di volo con quello di G\u00f6ring.\nDopo la guerra Gran tiene diverse lezioni sull'aviazione, prende parte ad alcune esplorazioni in aree polari e scrive diversi libri. Nel 1919 \u00e8 il primo uomo a volare da Londra a Stoccolma e nel 1928 dirige le operazioni di ricerca del disperso Roald Amundsen.\nSeconda guerra mondiale.\nDurante la seconda guerra mondiale Gran si iscrive al Nasjonal Samling di Vidkun Quisling. Il partito usa la fama di eroe di Gran per la sua propaganda e, nel 1944, emette un francobollo commemorativo del 30-esimo anniversario del suo attraversamento del mare di Nord. Anche se il suo ruolo nella Norvegia occupata \u00e8 dibattuto, dopo il conflitto Gran \u00e8 condannato a 18 mesi di prigione per tradimento.\nTryggve Gran muore nella sua casa a Grimstad, Norvegia l'8 gennaio 1980.\nCalcio.\nGran fu anche un calciatore infatti gioc\u00f2 nella squadra del suo paese, il Mercantile FK. Scese in campo anche nella prima partita giocata dalla nazionale di calcio della Norvegia, il 12 luglio 1908 a G\u00f6teborg, in Svezia. La partita termino sul risultato di 11-3 per i padroni di casa."}
{"id": "1971434", "revid": "146644", "url": "https://it.wikipedia.org/wiki?curid=1971434", "title": "Jens Tryggve Herman Gran", "text": ""}
{"id": "1971435", "revid": "1305772", "url": "https://it.wikipedia.org/wiki?curid=1971435", "title": "Mount &amp; Blade", "text": "Mount &amp; Blade \u00e8 un videogioco per Microsoft Windows sviluppato autonomamente da una coppia turca, supportata nel tempo da un'attiva community di appassionati. Si tratta di un videogioco di ruolo \"aperto\". Non vi \u00e8 una storia da seguire, solo un'ambientazione simil-medievale in cui ci si pu\u00f2 muovere liberamente. Inoltre \u00e8 costruito in modo da rendere possibile la creazione di ambientazioni alternative (mod) da parte degli utenti.\n\u00c8 possibile ottenere dal sito del gioco una versione di prova, che consente di creare personaggi di basso livello e partite a breve durata. Si pu\u00f2 acquistare la versione completa, senza limitazioni, a un prezzo variabile: poich\u00e9 il gioco viene sviluppato in continuazione, e le varie aggiunte pubblicate a intervalli di tempo, viene venduto a prezzo parziale, crescendo in proporzione con il completamento del software. Gli aggiornamenti ulteriori, i mod e le risorse del sito sono scaricabili gratuitamente.\n\u00c8 stato pubblicato nel marzo del 2010 un'espansione dal nome ' che estende il numero delle fazioni a sei, migliora la gestione politica e lascia la possibilit\u00e0 al giocatore di crearsi una propria fazione. ' offre anche una modalit\u00e0 di gioco multigiocatore online. Il 27 settembre 2012 \u00e8 stato annunciato sul sito ufficiale e su YouTube che \u00e8 in fase di sviluppo il sequel del gioco, che avr\u00e0 come titolo \"\".\nGioco.\nIl gioco si articola a diversi livelli, principalmente la creazione del personaggio, l'interazione con il mondo e il combattimento.\nIl personaggio \u00e8 definito da un background in tre fasi, comprendenti nascita, giovinezza ed et\u00e0 matura, e da un'assegnazione di abilit\u00e0 e punti alle capacit\u00e0 risultanti da esso, quindi viene dato un lotto di punti da assegnare ad altre capacit\u00e0 a propria scelta: le abilit\u00e0 sono Forza, Agilit\u00e0, Intelligenza e Carisma, mentre le capacit\u00e0 sono molte di pi\u00f9 e sono derivate dalle principali abilit\u00e0, suddivise in capacit\u00e0 di combattimento, capacit\u00e0 sociali e capacit\u00e0 mercantili. Inoltre \u00e8 presente un sofisticato editor per il volto del personaggio, che consente di ottenere una figura altamente dettagliata.\nNel tempo il personaggio pu\u00f2 acquisire molti oggetti utili, equipaggiarsi come gli sembra meglio ed anche utilizzare armi, scudi ed armature sottratte ai nemici a questo scopo, aumentando cos\u00ec sia la capacit\u00e0 di combattimento data dall'esperienza, che anche il livello di armi e protezioni con i quali poter combattere sempre meglio.\nAnche se vi sono livelli di esperienza, non vi sono classi predefinite: un giocatore pu\u00f2 fare del proprio personaggio ci\u00f2 che desidera, un dottore sapiente, un ladro astuto, un abile oratore, un religioso, un guerriero, un cavaliere, un monaco-guerriero, uno scaltro mercante o cosa gli suggerisce la sua fantasia, fermo restando che in \"Mount &amp; Blade\" la magia non esiste a nessun livello, se non come pura superstizione personale, e tutto ci\u00f2 che avviene \u00e8 concepito secondo le normali regole della vita reale.\nIl personaggio si muove su una mappa che mostra il mondo di gioco visto dall'alto: grazie alla telecamera \u00e8 possibile ottenere visuali pi\u00f9 ravvicinate ed orientare la mappa nella direzione desiderata muovendolo assieme al suo gruppo, ed accedendo alle citt\u00e0 e ai villaggi, o facendo incontri di vario tipo.\nAll'inizio il personaggio \u00e8 da solo, ma vagando per i villaggi presenti sulla mappa \u00e8 possibile arruolare gruppi di uomini desiderosi di unirsi ad un signore, in modo da affrontare bande di fuorilegge o disertori che se verranno sconfitti porteranno un guadagno sia monetario, che di oggetti utili e rivendibili ed esperienza di combattimento che li far\u00e0 migliorare da miseri contadini a guerrieri esperti e bene equipaggiati.\n\u00c8 anche possibile, girando per le taverne cittadine, trovare singoli seguaci con abilit\u00e0 simili o complementari a quelle del personaggio, che diverranno i suoi fidati compagni d'avventura migliorando la situazione dell'intera banda: ad esempio un'astuta ladra potrebbe saper trovare le tracce del nemico sul terreno o migliorare la capacit\u00e0 di scoprire il nemico a distanza, come pure un saggio cerusico potrebbe saper curare le ferite ricevute dal personaggio in breve tempo ed anche quelle dell'intero gruppo.\nI seguaci hanno anche una loro storia personale, e viaggiando assieme a loro \u00e8 possibile che indichino al personaggio il proprio luogo d'origine, raccontino gli avvenimenti e le leggende conosciute della loro terra natia, od indichino luoghi ove essi hanno compiuto in passato imprese degne di nota.\n\u00c8 anche possibile che i seguaci si trovino pi\u00f9 o meno d'accordo tra di loro, siano insofferenti l'uno dell'altro bisticciando per motivi personali od etici, o di contro vadano d'accordo tra di loro ed anche che obiettino su certe scelte e comportamenti compiute dal personaggio.\nIl personaggio pu\u00f2 agire come gli sembra meglio: unirsi o meno ad una fazione, combattere per proprio conto o per conto altrui, accettare incarichi dati dai rappresentanti cittadini, dai capi dei villaggi o dai nobili incontrati, fare campo o sostare in citt\u00e0 o paesi, commerciare con profitto e comprare tutto ci\u00f2 che gli sembra utile per s\u00e9 o per gli eventuali seguaci(le truppe invece migliorano automaticamente cambiando armi ed oggetti in base all'esperienza accumulata) fermo restando che nel frattempo il mondo di gioco non \u00e8 fermo, ma evolve per suo conto, a favore o meno dei suoi interessi. Infatti, mentre in altri giochi di ruolo il mondo di gioco sembra attendere le decisioni del giocatore per poter andare avanti, in \"Mount &amp; Blade\" i signori si dichiarano guerra, citt\u00e0 e paesi vengono assediati e saccheggiati, castelli e villaggi cambiano signore dopo assedi riusciti, ed il personaggio per quanto forte, ricco e potente sia, \u00e8 solo uno dei tanti fattori che possono cambiare la storia della Calradia, magari importante ma non decisivo, perch\u00e9 mentre il personaggio pu\u00f2 vincere una battaglia per un dato regno, il regno nemico pu\u00f2 sconfiggere le armate dello stesso regno da altre parti portando la situazione a suo vantaggio senza che il giocatore possa porvi alcun rimedio.\n\u00c8 necessario comunque comprare (o rubare, o saccheggiare) cibo per nutrire i propri uomini e pagarli regolarmente ogni settimana affinch\u00e9 essi combattano sempre al meglio delle proprie possibilit\u00e0, ma con un po' di astuzia si pu\u00f2 avere alti guadagni anche solo comprando una data merce in una citt\u00e0, e rivendendola a prezzo maggiorato in un'altra.\nL'interazione \u00e8 possibile sia con le sei fazioni presenti, come anche con svariati gruppi che comprendono contadini in viaggio, nobili con armate al seguito, carovane di mercanti, briganti, fuorilegge e disertori delle guerre in corso.\n\u00c8 anche possibile partecipare a tornei indetti nelle citt\u00e0 pi\u00f9 grandi, e vincendoli si ottiene grande fama nella citt\u00e0 ed un premio in denaro, maggiorato nel caso si sia scommesso su s\u00e9 stessi.\nCombattimento.\nIl combattimento si svolge in modo molto particolare e dettagliato: quando si incontra un altro gruppo e si sceglie di attaccarlo e combattere in prima persona, viene creato un piccolo scenario con le caratteristiche della zona in cui avviene lo scontro. Qui sono schierate le truppe ed \u00e8 possibile controllare direttamente il personaggio e le truppe a lui leali, che possono essere comandate tramite ordini in modo da posizionarle, farle attaccare o ritirare, smontare o rimontare in sella, tirare o sospendere il tiro, gestendo cos\u00ec anche la parte strategica del combattimento.\nL'uso delle armi \u00e8 uno degli aspetti che pi\u00f9 contraddistingue il gioco: in generale, per attaccare in mischia o in un duello \u00e8 necessario tenere premuto il tasto sinistro del mouse, trascinando quest'ultimo verso una delle quattro direzioni ortogonali, per poi lasciare il tasto per ottenere un attacco nella direzione desiderata. La stessa cosa avviene per parare un colpo: con il tasto destro e lo spostamento del mouse si seleziona una direzione, e se sar\u00e0 la stessa da cui proviene l'attacco, lo bloccher\u00e0.\nNel caso dello scudo, esso pu\u00f2 parare gli attacchi senza la necessit\u00e0 di indicare una direzione, ma si romper\u00e0 dopo un certo numero di colpi subiti, a seconda della sua resistenza.\nTutt'altra cosa \u00e8 l'utilizzo dell'arco: per tirare, se si hanno a disposizione abbastanza frecce, si tende l'arco tenendo premuto il tasto sinistro del mouse, facendo apparire il mirino; con l'avanzare dei secondi necessari alla mira, la precisione caler\u00e0 sempre pi\u00f9. Pi\u00f9 il bersaglio \u00e8 distante, pi\u00f9 sar\u00e0 necessario alzare il mirino per poterlo colpire. La balestra \u00e8 simile all'arco: le uniche differenze sono l'utilizzo di dardi, il caricamento pi\u00f9 lento del proiettile ma una precisione che rimane costante durante la mira.\nLe armi con asta si dividono in due sottocategorie:\nSono anche presenti altre armi, molto verosimili a quelle forgiate nel medioevo, come dardi, asce da lancio, giavellotti (armi da lancio a corto raggio, poco precise ma potenti), mazze, picconi militari, falcioni, spade a una e a due mani e asce a una e a due mani (pi\u00f9 grandi di quelle da lancio).\nReami della Calradia.\nIl gioco \u00e8 ambientato in un continente medievale di fantasia chiamato Calradia. Diversamente da molti altri giochi di ruolo medievali, \"Mount &amp; Blade\" non possiede alcuna componente fantasy (\u00e8 per\u00f2 possibile introdurle tramite mod). All'interno della Calradia esistono sei fazioni, ognuna delle quali avente un pretendente al trono. Esse sono:\nAll'inizio di ogni partita le nazioni in guerra vengono generate casualmente, ed \u00e8 possibile che una o pi\u00f9 fazioni non siano in guerra con nessun'altra: \u00e8 possibile sia svolgere missioni che causino una guerra (generalmente richieste da nobili, desiderosi di combattere e guadagnare nuovi feudi) come pure missioni che determinino la fine di essa (generalmente richieste dai capi delle gilde cittadine, scontenti dei mancati guadagni causati dalla guerra e dall'interruzione dei commerci).\nLe fazioni, i regni e i seguaci possono variare a seconda che si giochi la versione originale, chiamata Native, o una delle varie mod a disposizione nei molti siti dedicati al gioco, di cui alcuni sono incentrati su avvenimenti storici, come ad esempio \"Hundred Years War\", o \"Rus XIII Century\" mentre altri sono basati sul miglioramento generale del gioco originale mantenendo il mondo e le fazioni preesistenti come Native Expansion, e altri ancora invece sono basati su Calradia ma con elementi fortemente legati alla storia medievale o rinascimentale come \"1257 AD\", che propone un'ambientazione altomedievale, oppure \"Calradia 1480\" che invece porta il giocatore a combattere in un ambiente chiaramente rinascimentale, ed introduce l'uso di pistole a ruota, archibugi e moschetti, oltre che armi d'asta come la partigiana, l'alabarda, il falcione o la voulge.\nEspansioni.\n\"With Fire &amp; Sword\".\nL'espansione Mount &amp; Blade: With Fire &amp; Sword, co-sviluppata dalla TaleWorlds Entertainment, dalla Sich Studio e dalla Snowberry Connection, \u00e8 uscita nella prima met\u00e0 di maggio 2011, e introduce vari cambiamenti e innovazioni rispetto al gioco originale e a Warband.\n\"Napoleonic Wars\".\nL'espansione Mount &amp; Blade: Napoleonic Wars, sviluppata dalla Flying Squirrel Entertainment e uscita il 19 aprile 2012, \u00e8 un DLC incentrato unicamente sul gameplay, ambientato negli ultimi anni delle guerre napoleoniche. Contiene varie battaglie storiche adatte per un massimo di 200 giocatori con oltre 220 unit\u00e0 storiche, pezzi d'artiglieria controllabili, ambienti distruttibili e sei nazioni (ovvero Francia, Britannia, Russia, Austria, Prussia e Confederazione del Reno, quest'ultima aggiunta nella patch 1.2). Il multiplayer si incentra a sua volta in modalit\u00e0 come deathmatch a squadre e singolo, assedio, cattura la bandiera, duello, battaglia e battaglia comandante. \u00c8 inoltre possibile partecipare a eventi creati dalla comunit\u00e0 dove \"reggimenti\" (molti dei quali basati su quelli reali delle guerre napoleoniche) creati dagli utenti si affrontano l'un l'altro, come per ricreare le condizioni realistiche delle guerre napoleoniche. Fin dalla sua pubblicazione, questo DLC si \u00e8 visto aggiungere nuovi contenuti come marinai e marines, oltre che scune e \"longboats\", e perfino medici.\n\"Viking Conquest\".\nL'espansione Mount &amp; Blade: Viking Conquest, co-sviluppata dalla TaleWorlds Entertainment e dalla Brytenwalda \u00e8 invece uscita l'11 dicembre 2014, ed \u00e8 ambientata nei Secoli bui. Questa mod permette al giocatore di impersonare un guerriero nordico ed esplorare le isole britanniche, la Frisia e la Scandinavia, e possiede una modalit\u00e0 Storia tutta propria il cui epilogo \u00e8 scaturito dalle scelte del giocatore, oltre che a una modalit\u00e0 Sandbox simile al gioco originale M&amp;B dove il giocatore \u00e8 libero di esplorare, oltre che a iniziare la partita perfino come re del proprio regno. Sono incluse inoltre le battaglie navali dove i giocatori combattono su navi e sulle barche. Ha inoltre ricevuto una \"Reforged Edition\", uscita il 24 luglio 2015, che migliora molti aspetti del gioco.\nAccoglienza.\n\"Mount &amp; Blade\" ha ricevuto un'accoglienza \"sopra la media\" stando alle recensioni sul sito Metacritic., di cui i recensori ne hanno riconosciuto il potenziale, ma criticato lo scarso valore di produzione. GameSpot ha concluso che il gioco \"sembra pi\u00f9 sottosviluppato di quanto non faccia male\"; \"Eurogamer\" ne ha tratto conclusioni simili, dicendo che \"Mount &amp; Blade\" ha \"le fondamenta [...] per qualcosa di davvero speciale, ma nel suo stato attuale non si avvicina a mantenere le sue promesse\". Fortunatamente, il gioco ha anche avuto un'accoglienza pi\u00f9 positiva, con la IGN che lo ha ritenuto \"il miglior gioco mai fatto sulla vita medievale\", mentre \"TechAdvisor\" l'ha chiamato \"il primo, grande gioco di ruolo del Medioevo\".\nTra gli elementi pi\u00f9 apprezzati del gioco vi \u00e8 stato senza dubbio il combattimento. Critici come \"Eurogamer\", GameSpot, IGN e \"TechAdvisor\" l'hanno lodato, descrivendolo come una delle migliori implementazioni del combattimento medievale mai create. Non tutti sono stati d'accordo sulla qualit\u00e0 del combattimento: \"PC Zone\" lo ha criticato, ritenendone casuale l'efficacia sia a piedi che a cavallo. Anche la complessit\u00e0 e la generalit\u00e0 del sistema di abilit\u00e0 dei personaggi \u00e8 stata ben accolta.\n\"Mount &amp; Blade\" ha invero ricevuto voti negativi per le missioni, i dialoghi e le localit\u00e0 ripetitive, oltre che alla scarsa qualit\u00e0 in termini di grafica. \"Eurogamer\" ritiene che il motore grafico \"non \u00e8 abbastanza soddisfacente\", e GameSpot ha ritenuto la conversazione con i personaggi non giocabili una specie di \"consulenza di viaggi per Calradia che non un vero dialogo con un essere umano\".\nIl fandom ha perlomeno avuto una buona accoglienza sia dagli sviluppatori che dai critici. Durante un'intervista, la TaleWorlds si \u00e8 dichiarata \"fiera\" della sua comunit\u00e0, considerando che \"\"Mount &amp; Blade\" possiede quelle che potrebbero essere tra le migliori mod mai fatte per un gioco per PC\". Persino recensori come \"GamePro\" e Game Industry News hanno ammirato il numero di mod rese disponibili per le versioni beta persino prima dell'uscita ufficiale del gioco."}
{"id": "1971438", "revid": "104458", "url": "https://it.wikipedia.org/wiki?curid=1971438", "title": "Svetlana Gladishiva", "text": ""}
{"id": "1971439", "revid": "399", "url": "https://it.wikipedia.org/wiki?curid=1971439", "title": "Melaverde", "text": "Melaverde \u00e8 un programma televisivo italiano di genere enogastronomico, in onda su Canale 5 ogni domenica dalle 12:00 alle 13:00, con la conduzione di Vincenzo Venuto ed Ellen Hidding.\nIl programma.\nIl programma nacque il 20 settembre 1998 su Rete 4. L'interesse per le ricchezze del territorio italiano accompagnano i due conduttori in un viaggio alla scoperta delle localit\u00e0 e della cultura attraverso le tipicit\u00e0 regionali della penisola, affrontando temi legati alla tradizione e alla cultura dell'Italia. Un itinerario alla scoperta di sapori e tradizioni culinarie antiche, valorizzando il fascino e la bont\u00e0 senza tempo della gastronomia regionale nostrana e svelando curiosit\u00e0 e storia di ricette tradizionali. \n\"Melaverde\" \u00e8 preceduto dalle 11:00 alle 11:50 da \"Le Storie di Melaverde\".\nDomenica 8 marzo 2015 il programma raggiunge quota 500 puntate.\nSigla.\nLa sigla, attualmente in uso dal 1998, anche se veniva rearrangiata, si chiama \"Melone\" di Valeriano Chiaravalle. \nI compositori della sigla dal 12 settembre 2010 a oggi sono:\nAscolti.\n\"Melaverde\", sperimentato nella primavera 1998, \u00e8 stato uno dei programmi di punta della domenica di Rete 4, ottenendo un gran consenso dal pubblico televisivo fino a raggiungere picchi di 4 milioni di telespettatori.\nConduttori.\nIl programma \u00e8 stato condotto nella prima edizione da Toni Garrani e Gabriella Carlucci. Dall'aprile del 1999 a condurre la trasmissione \u00e8 arrivato Edoardo Raspelli, gi\u00e0 presente nel cast nel primo anno con una rubrica gastronomica. Negli anni si sono alternate alla conduzione per brevi periodi, in sostituzione di Gabriella Carlucci impegnata nella sua carriera politica, Susanna Messaggio, Francesca Senette, Barbara Gubellini, Elisa Bagordo (2002) e Daniela Bello. Dal 2010 il volto femminile del programma \u00e8 Ellen Hidding. Nelle prime edizioni ha partecipato con servizi in esterna anche Anna Maria Frosio. Nella stagione 2018-2019 oltre alla riconfermata Ellen Hidding c'\u00e8 un cambio nel volto maschile del programma. Nei mesi di settembre e ottobre il conduttore \u00e8 Vincenzo Venuto in sostituzione di Edoardo Raspelli, che invece ha condotto da novembre a febbraio. Da marzo sino al termine torna Vincenzo Venuto, che viene confermato anche per le stagioni 2019-2020 e 2020-2021."}
{"id": "1971443", "revid": "146644", "url": "https://it.wikipedia.org/wiki?curid=1971443", "title": "Rivendicazione antartica", "text": ""}
{"id": "1971444", "revid": "767487", "url": "https://it.wikipedia.org/wiki?curid=1971444", "title": "Paolo Morelli (calciatore)", "text": "Carriera.\nCentravanti di discreto vaglio, inizi\u00f2 a giocare con le giovanili della con cui disput\u00f2 2 partite in IV Serie. Successivamente venne scoperto da Paolo Mazza che lo port\u00f2 a Ferrara nella nel 1957. Morelli esord\u00ec in Serie A con i biancoazzurri l'8 maggio 1958 in un pareggio casalingo contro quella che pi\u00f9 tardi sar\u00e0 una delle sue squadre: il . Successivamente Mazza, immaginando di poterne ottenere un campione, lo cedette in prestito in Serie C alla Mestrina dove Morelli parve all'altezza delle aspettative e, nel 1959, venne avvicendato a Mestre dall'altro suo ex compagno alla SPAL, nonch\u00e9 suo coetaneo, Renato Campanini per passare, sempre in Serie C al ben pi\u00f9 ambizioso assieme a Luigi Calza quale parziale contropartita del passaggio alla SPAL di Armando Picchi e Costanzo Balleri. A Livorno per\u00f2 Morelli deluse e a quel punto Mazza lo cedette definitivamente e il Livorno, nel novembre del 1961 lo scaric\u00f2 al Viareggio dove raggiunse un altro ex spallino: Gianfranco Dell'Innocenti. Dopo il primo anno di assestamento, Morelli si impose con i versiliani in Serie D, nel 1962, con 18 goal.\nA quel punto Morelli pass\u00f2 in Serie B al dove segn\u00f2 14 reti per poi tornare in Serie A con il neopromosso Messina. \nMorelli scese di nuovo in campo nella massima serie il 15 settembre 1963 nella partita Sampdoria-Messina 3-1. Proprio in quell'incontro Morelli segn\u00f2 l'unico gol del Messina che pass\u00f2 temporaneamente in vantaggio nel primo tempo, che fu anche la prima rete in Serie A nella storia della squadra siciliana.\nDopo tre anni interessanti in Sicilia, sicuramente i migliori nei quali gioc\u00f2 con Benitez, Morbello, Bagatti e Fascetti e durante i quali segn\u00f2 una favolosa tripletta alla Sampdoria il 26 gennaio 1964, Morelli divenne successivamente titolare due stagioni al Padova, poi, sempre in Serie B, altre due al ove retrocesse in Serie C nel 1970, ritornando in cadetteria la stagione seguente.\nSuccessivamente, dopo un'esperienza nel Pietrasanta, pass\u00f2 di nuovo in Serie D con l'Unione Sportiva Sestri Levante, dove gioc\u00f2 con un altro ex campione, Pestrin, per poi chiudere, nel 1974 a 36 anni, con il calcio giocato."}
{"id": "1971445", "revid": "339392", "url": "https://it.wikipedia.org/wiki?curid=1971445", "title": "Michele Scommegna", "text": ""}
{"id": "1971446", "revid": "767487", "url": "https://it.wikipedia.org/wiki?curid=1971446", "title": "Il colonnello Buttiglione diventa generale", "text": "Il colonnello Buttiglione diventa generale \u00e8 un film del 1974 diretto da Mino Guerrini.\nLa pellicola \u00e8 interpretata tra gli altri da Jacques Dufilho, Aldo Maccione e Mario Marenco.\nTrama.\nIl colonnello Rambaldo Buttiglione e il suo aiutante, il sergente Mastino, devono fare i conti con reclute incompetenti, supervisori azzimati e soldati che perdono solo tempo. Dopo che il suo reggimento ha quasi sabotato una manovra della NATO con involontarie esplosioni, per toglierlo dall'impiego operativo, viene nominato generale.\nTuttavia, alla fine del film, Buttiglione muore nell'esplosione della sua torta di compleanno, erroneamente decorata con candelotti di dinamite anzich\u00e9 candeline. Si ritrova poi all'inferno e incontra il sergente Mastino, in veste di Mefisto."}
{"id": "1971447", "revid": "1543377", "url": "https://it.wikipedia.org/wiki?curid=1971447", "title": "Amakusa Shir\u014d", "text": "Biografia.\nNacque nella regione dell'odierna Kami-Amakusa, suo padre era un r\u014dnin convertito al cattolicesimo. Il carismatico quindicenne era noto ai suoi seguaci come \"messaggero del cielo\". Gli sono stati attribuiti poteri miracolosi.\nShiro all'et\u00e0 di soli sedici anni divenne il capo della rivolta di Shimabara, scelto tra gli altri quattro r\u014dnin che parteciparono all'insurrezione, per un profezia attribuita a San Francesco Saverio ritrovata nel testo lasciato da un missionario gesuita, espulso dal Giappone 25 anni prima, e contenuta in una poesia dove si diceva che sarebbe venuto un ragazzo \"ame no tsukai\" (in italiano \"inviato dal cielo\") che avrebbe evangelizzato il Giappone.\nVenuto a sapere della rivolta, lo shogunato invi\u00f2 le truppe del daimy\u014d Shigemasa Itakura che per provare a fermare la rivolta arrest\u00f2 e tortur\u00f2 la madre e le sorelle di Shir\u014d, il quale decise di barricarsi dentro il castello di Hara e combattere il daimy\u014d con i contadini cattolici che lo seguivano. Nel castello si ritrovarono pi\u00f9 di 37.000 persone, la cui met\u00e0 era fatta dalle mogli e i bambini dei \"soldati\" che difesero il castello con armi leggere contro un esercito regolare composto da pi\u00f9 di 125.000 soldati comandato da Itakura e da Nobutsuna Matsudaira, che sostitu\u00ec il primo dopo la sua morte avvenuta durante uno scontro con gli insorti. Shir\u014d riuscir\u00e0 a difendersi per parecchio tempo e riuscir\u00e0 sempre a sconfiggere gli avversari durante gli assalti, in uno dei quali uccise appunto Itakura. Matsudaira, succedutogli, decise di sfruttare l'alleato olandese facendogli distruggere con le sue navi le mura del castello e infine si scontr\u00f2 in una battaglia finale, dove riusc\u00ec a sconfiggere gli insorti facendo breccia nel castello perch\u00e9 questi erano ormai stanchi, affamati e senza munizioni. Amakusa e tutti i presenti nel castello, comprese le donne e i bambini furono decapitati. La testa del giovane samurai venne poi esposta su una picca a Nagasaki come monito per i ribelli cattolici."}
{"id": "1971448", "revid": "106908", "url": "https://it.wikipedia.org/wiki?curid=1971448", "title": "Falzoni", "text": ""}
{"id": "1971449", "revid": "211345", "url": "https://it.wikipedia.org/wiki?curid=1971449", "title": "Sintesi a modelli fisici", "text": ""}
{"id": "1971452", "revid": "1573940", "url": "https://it.wikipedia.org/wiki?curid=1971452", "title": "Microbates", "text": "Microbates \u00e8 un genere di uccelli passeriformi della famiglia Polioptilidae.\nTassonomia.\nComprende le seguenti specie:"}
{"id": "1971455", "revid": "104458", "url": "https://it.wikipedia.org/wiki?curid=1971455", "title": "Swetlana Gladyschewa", "text": ""}
{"id": "1971459", "revid": "104458", "url": "https://it.wikipedia.org/wiki?curid=1971459", "title": "Swetlana Gladischiwa", "text": ""}
{"id": "1971463", "revid": "466539", "url": "https://it.wikipedia.org/wiki?curid=1971463", "title": "Cinema giallo", "text": "Il cinema giallo, nel senso pi\u00f9 ampio, \u00e8 un genere cinematografico che tratta del genere narrativo giallo. I film appartenenti a questo genere coinvolgono generalmente vari aspetti del crimine e della lotta allo stesso. Stilisticamente, il genere pu\u00f2 sconfinare e combinarsi con molti altri generi cinematografici, primo fra tutti il dramma, ma anche la commedia e, a sua volta, \u00e8 diviso in molti sottogeneri, come ad esempio il noir.\nStoria.\nNasce e si sviluppa all'inizio negli anni trenta del Novecento, quasi contemporaneamente al periodo di maggior successo del genere letterario che negli stessi anni viveva la sua \"et\u00e0 dell'oro\". \u00c8 infatti dalle opere letterarie gialle di maggior successo che i registi del genere attingeranno per le loro pellicole, a partire dai romanzi e dai racconti di Agatha Christie con protagonisti Miss Marple o Hercule Poirot, ma anche dalle indagini di Sherlock Holmes, il personaggio ideato da Arthur Conan Doyle.\nIn Italia il termine \"giallo\" nasce grazie alla pubblicazione dei \"Gialli Mondadori\" (1929) e all'intuizione dell'editore Arnoldo Mondadori.\nIl film \"giallo\" non esiste nella cultura americana dove questi film vengono chiamati con l'accezione pi\u00f9 ampia di Thriller, Film Noir, Mistery, Crime Story.\nDagli anni quaranta, con l'avvento dell'hard boiled e del noir, i protagonisti diventano i \"duri\", come l'Humphrey Bogart de \"Il mistero del falco\". Negli anni cinquanta e sessanta il genere giallo prende sempre di pi\u00f9 le sfumature della \"spy story\", mentre tra gli anni settanta e ottanta si sviluppa il thriller nelle sue tantissime accezioni.\nSottogeneri.\nCome per il genere letterario, anche nel cinema giallo si possono identificare alcuni sottogeneri, dalle tematiche diverse, che si sono sviluppati prevalentemente in Europa e negli Stati Uniti. Questi sottogeneri sono comunque spesso intrecciati tra loro e i loro confini sono molto labili.\nAlcuni sottogeneri si sono sviluppati in modo specifico in Italia, tra gli anni settanta e i primi ottanta del Novecento:"}
{"id": "1971464", "revid": "834", "url": "https://it.wikipedia.org/wiki?curid=1971464", "title": "The Life &amp; Crimes of Alice Cooper", "text": ""}
{"id": "1971466", "revid": "1305772", "url": "https://it.wikipedia.org/wiki?curid=1971466", "title": "Adinolfo da Mineo", "text": "Biografia.\nPartecip\u00f2, insieme a Giovanni da Procida e allo zio Alaimo da Lentini, alla rivolta dei Vespri del 1282, dato che la cittadina di Mineo subiva ingiustizie e mal governo sotto la dominazione angioina, che occup\u00f2 la citt\u00e0 nel 1266. Per placare gli animi intervenne Pietro III d'Aragona che tent\u00f2 una riconciliazione. Agli aragonesi i ribelli offrirono la corona siciliana, in cambio dell'aiuto offerto per scacciare gli Angioini.\nPer la sua opera, il popolo di Mineo tribut\u00f2 ad Adinolfo una porta chiamata appunto \"Porta Adinolfo\", presente ancora oggi.\nDisgrazia e morte.\nAdenolfo condivise la disgrazia in cui cadde suo zio Alaimo di Lentini e della di lui moglie Macalda di Scaletta, in quanto la grande popolarit\u00e0 acquisita dopo le coraggiose gesta militari diventava troppo pericolosa per gli Aragonesi. Accusati di congiura, i due militari furono dapprima condotti in Spagna e poi rispediti in Sicilia nell'agosto 1287. Prima di poter toccare terra per\u00f2 ai due sospettati venne letta la sentenza di morte del re Giacomo II di Aragona, succeduto al padre Pietro nei domini siciliani. La sentenza fu quindi eseguita con la mazzeratura: zio e nipote furono gettati in mare zavorrati, morendo annegati."}
{"id": "1971469", "revid": "125019", "url": "https://it.wikipedia.org/wiki?curid=1971469", "title": "Nino Frank", "text": "Testimone della vita letteraria e artistica, si dedic\u00f2 con eclettismo al giornalismo, alla traduzione, al cinema e alla radio. Particolarmente attivo negli anni trenta e quaranta, Frank \u00e8 conosciuto soprattutto per esser stato il primo critico cinematografico ad usare l'espressione \"film noir\" per riferirsi ai film polizieschi americani degli anni quaranta, come \"Il mistero del falco\".\nBiografia.\nNato a Barletta da genitori svizzeri immigrati in Puglia, dopo gli anni del collegio a Napoli presso la scuola internazionale del Dottor Pluss (che aveva ospitato anni prima Blaise Cendrars) si trasfer\u00ec nel 1923 in Francia, paese che non lascer\u00e0 pi\u00f9 dall'epoca del fascismo in poi.\n\u00c8 stato autore di vari saggi sul cinema e di letteratura, oltre che di memorie. La sua attivit\u00e0 radiofonica lo vide come collaboratore di Paul Gilson, Blaise Cendrars, Albert Ri\u00e8ra e Fr\u00e9d\u00e9ric Jacques Temple.\nNino Frank riposa al cimitero di Montparnasse a Parigi insieme alla moglie.\nCarriera.\nNegli ultimi anni '20, Frank fu ammiratore, amico e collaboratore dello scrittore irlandese James Joyce, con il quale cre\u00f2 un circolo che includeva anche Stuart e Moune Gilbert (Stuart Gilbert lo aiut\u00f2 nella traduzione francese dell\"'Ulysses\" nel 1929), Paul e Lucie L\u00e9on, Louis Gillet, e Samuel Beckett. Alla met\u00e0 degli anni '20 fond\u00f2 con Massimo Bontempelli la rivista letteraria \"\"900\", Cahiers d'Italie et d'Europe\", con cui collabor\u00f2 come inviato da Parigi, facendo partecipare alla rivista nomi come Pierre Mac Orlan, Max Jacob, Albert Camus, James Joyce, Il'ja Grigor'evi\u010d \u0116renburg. La collaborazione termin\u00f2 nella seconda met\u00e0 degli anni '20 a causa dell'inasprirsi del regime fascista e del boicottaggio operato da Curzio Malaparte nei confronti di Nino Frank. Nel 1929 dal distacco con \"900\" nacque il progetto della rivista \"Bifur\", fondata con Georges Ribemont-Dessaignes, che dur\u00f2 per\u00f2 solo tre anni. Nel 1937, Frank ottenne un certo riconoscimento con Joyce per la traduzione italiana di Anna Livia Plurabelle dello stesso Joyce. Durante l'occupazione nazista in Francia, Frank scrisse nel settimanale collaborazionista \"Les Nouveaux Temps\" e fu ritenuto critico nei confronti della censura del governo collaborazionista di Vichy.\nFrank scrisse anche sulla rivista di cinema l\u2019\"\u00c9cran fran\u00e7ais\", rivista di simpatie socialiste fondata dalla Resistenza durante la seconda guerra mondiale e che prosegu\u00ec dopo la guerra. La rivista vide la collaborazione di registi francesi, quali Jacques Becker, Marcel Carn\u00e9, Jean Gr\u00e9millon, e Jean Painlev\u00e9; scrittori e sceneggiatori come Pierre Bost, e Jacques Pr\u00e9vert; critici come Georges Sadoul e L\u00e9on Moussinac; e ancora Albert Camus, Henri Langlois, Andr\u00e9 Malraux, L\u00e9on-Paul Fargue, Pablo Picasso e Jean-Paul Sartre.\u201d L\u2019\"\u00c9cran fran\u00e7ais\" fu una \"pubblicazione seria\"; in contrasto con le altre riviste cinematografiche dedicate a foto mondane e al gossip delle star del cinema, esso veniva stampato su carta gialla e riportava articoli di critica cinematografica firmati da critici e grandi personalit\u00e0 del cinema francese. Frank raggiunse infine la posizione di caporedattore de l\"'\u00c9cran fran\u00e7ais\".\nSecondo l\"'Internet Movie Database\" (IMDb), Frank ottenne vari riconoscimenti per la sua produzione cinematografica e televisiva. Nel 1944, scrisse i dialoghi per \"Service de nuit\" e adatt\u00f2 la novella per lo schermo. Nel 1945, scrisse un adattamento cinematografico de \"La Vie de boh\u00e8me\". Nel 1947, fu premiato per \"La Taverne du poisson couronn\u00e9\" e nel 1952 ottenne un riconoscimento per \"Camicie rosse\" (\"Les chemises rouges\" in Francia). Nel 1974, Frank fu premiato per l'adattamento della novella \"Stefano\" per una produzione televisiva. Egli condusse altri lavori di scrittura e traduzione, come la traduzione dall'italiano nel 1979 del libro di Leonardo Sciascia \"Nero su nero\", in collaborazione con Corinne Lucas.\nDeterminante \u00e8 stato il suo incontro con Blaise Cendrars nel 1928. Dopo aver contribuito alla documentazione di \"Rhum\", una biografia di Jean Galmot, Frank parteciper\u00e0 alla scrittura di tre pi\u00e8ces radiofoniche che Cendrars riunir\u00e0 in \"Films sans images\" (1959). Nelle sue memorie Frank evoca spesso l'amico svizzero, di cui pubblicher\u00e0 le opere complete per il Club fran\u00e7ais du livre (1969-1971)."}
{"id": "1971472", "revid": "1543377", "url": "https://it.wikipedia.org/wiki?curid=1971472", "title": "Stadio di San Diego", "text": "Lo stadio di San Diego (en. \"San Diego Stadium\") \u00e8 stato uno stadio situato a San Diego.\nOspitava le partite casalinghe dei San Diego State Aztecs dell'Universit\u00e0 statale di San Diego e dei San Diego Fleet della AAF. Ha anche ospitato le partite dei San Diego Chargers della NFL dal 1967 al 2016. La demolizione dello stadio \u00e8 iniziata nell'agosto 2020 e si \u00e8 conclusa il 22 marzo 2021.\nStoria.\nInizialmente intitolato al giornalista sportivo Jack Murphy, lo stadio ha cambiato nome nel 1997, quando i diritti di denominazione sono stati venduti per 18 milioni di dollari alla societ\u00e0 di telecomunicazioni Qualcomm, che li deterr\u00e0 fino al 2017. Quell'anno, \u00e8 stato acquistato da San Diego County Credit Union e rinominato, SDCCU Stadium.\nLo stadio ha ospitato 3 edizioni del Super Bowl: il Super Bowl XXII nel 1988, il Super Bowl XXXII nel 1998 e il Super Bowl XXXVII nel 2003. Inoltre si sono svolte qui le edizioni dell'MLB All-Star Game del 1978 e del 1992, e le World Series del 1984 e del 1998. \u00c8 l'unico stadio ad avere ospitato il Super Bowl e le World Series nello stesso anno (1998).\nImpianti sostitutivi.\nDal 1969 al 2003 ha ospitato anche i San Diego Padres della Major League Baseball (MLB), che a partire dalla stagione 2004 ha lasciato l'impianto per passare al nuovo Petco Park."}
{"id": "1971485", "revid": "287204", "url": "https://it.wikipedia.org/wiki?curid=1971485", "title": "The District", "text": "The District \u00e8 una serie televisiva statunitense trasmessa da CBS dal 2000 al 2004. Il protagonista Jack Mannion, interpretato da Craig T. Nelson, \u00e8 un comandante di polizia, un personaggio ispirato alle gesta di Jack Maple, che negli anni novanta rivoluzion\u00f2 la lotta al crimine, in particolare nella citt\u00e0 di New York.\nTrama.\nLa serie narra la vita quotidiana del Comandante Jack Mannion e della squadra, alle prese con la criminalit\u00e0 di Washington D.C.. Mannion era agente di polizia di New York e comandante della polizia a Newark, nel New Jersey ed ha la fiducia dei suoi agenti e dei suoi detective per risolvere casi.\nEpisodi.\nLa serie \u00e8 stata trasmessa per quattro stagioni, per un totale di 89 episodi.\nTrasmissione italiana.\nLa serie \u00e8 stata trasmessa in Italia originariamente dal canale Rai 2 dal 29 novembre 2004, e successivamente venne replicata dal canale LA7 a partire dal 25 maggio 2009. Sulle reti a pagamento invece da Jimmy (satellitare) dal 26 maggio 2006, e da Joi (digitale terrestre) dall'aprile 2009."}
{"id": "1971487", "revid": "287204", "url": "https://it.wikipedia.org/wiki?curid=1971487", "title": "Tarn Taran", "text": " \nTarn Taran \u00e8 una citt\u00e0 dell'India di 55.587 abitanti, capoluogo del distretto di Tarn Taran, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 31\u00b0 26' 60 N e 74\u00b0 55' 31 E e ha un'altitudine di 218 .\nSociet\u00e0.\nEvoluzione demografica.\nAl censimento del 2001 la popolazione di Tarn Taran assommava a 55.587 persone, delle quali 29.187 maschi e 26.400 femmine. I bambini di et\u00e0 inferiore o uguale ai sei anni assommavano a 6.749, dei quali 3.766 maschi e 2.983 femmine. Infine, coloro che erano in grado di saper almeno leggere e scrivere erano 37.148, dei quali 20.564 maschi e 16.584 femmine."}
{"id": "1971489", "revid": "767487", "url": "https://it.wikipedia.org/wiki?curid=1971489", "title": "Hyperprism", "text": "Hyperprism \u00e8 una composizione di Edgard Var\u00e8se del 1923.\nGenesi e accoglienza del pubblico.\nComposta a New York, dal settembre 1922 al febbraio 1923, l'opera \u00e8 dedicata a Nena e \"Jos\u00e9 Juan Tablada\", poeta messicano autore di \"La Croix du Sud\", che Var\u00e8se mise in musica nel secondo pezzo di \"Offrandes\". La prima dell'opera avvenne il 4 marzo 1923, al teatro Klaw di New York, sotto la direzione dello stesso Var\u00e8se. L'opera ebbe un'accoglienza quantomeno controversa: alle risate e ai fischi di una parte del pubblico si mescolarono i fragorosi applausi dell'altra e il teatro \"si divise in due gruppi impazziti, uno che fischiava la musica e l'altro che fischiava i fischiatori\". Carlos Salzedo, presente in sala, si alz\u00f2 per calmare il pubblico urlando che \"questa \u00e8 [musica] seria!\" Mentre parte del pubblico chiedeva il bis, alcuni spettatori raggiunsero l'uscita dove avvennero alcuni scontri. Alla fine della seconda esecuzione, il compositore Carl Ruggles, anch'esso presente in sala, guadagn\u00f2 il palco per dire al pubblico che \"le persone a cui non piace questo, ne dovrebbero stare alla larga\". Una tale accoglienza era una novit\u00e0 per il mondo musicale americano, tanto che il compositore e critico Virgil Thomson lo defin\u00ec \"il primo scandalo di New York di dimensione europea\".\nCiononostante il direttore d'orchestra Leopold Stokowski ne prese le difese e la esegu\u00ec pi\u00f9 volte nel corso del solo anno 1924: il 7 e l'8 novembre a Philadelphia e il 16 dicembre alla Carnegie Hall.\nIl 30 luglio 1924, a Londra, Eugene Aynsley Goossens alla testa della Wireless Symphony Orchestra ne diede la prima esecuzione europea in un concerto speciale dal titolo \"From Bach to Var\u00e8se\", insieme alla prima della \"Berceuse\" tratta da \"L'uccello di fuoco\" di Igor' F\u00ebdorovi\u010d Stravinskij. La BBC registr\u00f2 e trasmise il concerto, cosa all'epoca non troppo frequente per un compositore contemporaneo non britannico. L'editore britannico Curwen, presente alla prima di New York, decise di pubblicare il manoscritto, facendo cos\u00ec di \"Hyperprism\" la prima opera pubblicata di Var\u00e8se.\nDescrizione dell'opera.\n\"Hyperprism\" \u00e8 il primo di una serie di brani di Var\u00e8se evocanti le scienze: \"Int\u00e9grales\", \"Density 21.5\", \"Ionisation\", \"Espace\".\nL'idea di Var\u00e8se era di trasporre musicalmente l'effetto che il prisma ha su un fascio luminoso: cercare di ottenere un effetto di diffrazione separando i componenti del suono: attacchi, risonanze, frequenze, durate e intensit\u00e0.\nL'organico mette in luce caratteristiche del processo compositivo:\nla scelta di percussioni unicamente ad altezza indeterminata rinforza l'opposizione con gli strumenti ad altezza determinata, i fiati, creando due piani distinti che si contrappongono, si scontrano o si coniugano.\nGli strumenti a fiato coprono un spettro largo ed equilibrato: l'ambitus totale utilizzato in \"Hyperprism\" copre pi\u00f9 di 6 ottave, dal fa0 al sol6 nella notazione scientifica dell'altezza.\nCon la loro potenza sonora gli ottoni sono incaricati di contrastare la percussione: a loro sono affidate le parti principali. Viceversa, i legni hanno un ruolo essenzialmente di colorazione armonica e timbrica rinforzando le frequenze nel registro acuto dello spettro.\nLa percussione acquista un'importanza mai sentita all'epoca: viene trattata, per la prima volta nella storia della musica, allo stesso modo delle altre famiglie di strumenti.\nLa sirena, primo passo verso la musica elettronica, non \u00e8 adoperata per ragioni aneddotiche o per produrre insoliti effetti. Diceva di essa Var\u00e8se: \"\u00e8 sorprendente osservare come il suono puro, privo di armonici, conduca a una reinterpretazione della qualit\u00e0 delle note musicali che gli stanno intorno. Si pu\u00f2 dire che l'uso del suono puro in musica abbia sulle armonie l'effetto che un prisma ha sulla luce pura, quello cio\u00e8 di produrre una scomposizione e una variet\u00e0 di vibrazioni inaspettate\u201d.\nOrganico.\nL'orchestra di \"Hyperprism\" \u00e8 costituita da 18 musicisti: 9 per i fiati e altrettanti per le percussioni.\nIn dettaglio la partitura richiede:\nStruttura.\nDa un punto di vista globale la struttura di \"Hyperprism\" pu\u00f2 essere vagamente ricondotto a uno schema di tipo ABA' (esposizione-sviluppo-ripresa), tipico della forma-sonata, e ulteriormente diviso in nove sezioni distinte. Questa idea di forma bitematica tripartita nasce dalla presenza di due sezioni contrastanti fra di esse e da un'evidente ripresa della prima di esse. Tuttavia il richiamo alla forma-sonata pu\u00f2 non essere intenzionale e resta comunque insufficiente per la comprensione dell'opera."}
{"id": "1971490", "revid": "1345932", "url": "https://it.wikipedia.org/wiki?curid=1971490", "title": "Jania rubens", "text": "Jania rubens , volgarmente detta \"piumino di mare\", \u00e8 un'alga rossa calcarea della famiglia delle Corallinaceae.\nDescrizione.\nForma tipici ciuffi piumosi alti 2-5\u00a0cm, di consistenza calcarea, con tallo ramificato dicotomicamente, fissato al substrato da un piccolo disco basale.\nUsualmente di colore rosa-violaceo, tende ad assumere una colorazione bianco-giallastra nelle zone in piena luce.\nDistribuzione e habitat.\n\u00c8 una specie a distribuzione cosmopolita, presente nelle acque costiere dell'Atlantico nord-orientale (dalla Scandinavia alla Mauritania), nel mar Mediterraneo, nel mar Nero, nell'oceano Indiano e nel Mar Cinese Meridionale.\nVive in ambienti riparati del piano infralitorale, sino a 10-15 m di profondit\u00e0.\nSpesso cresce su altre alghe (\"Cystoseira\" sp., \"Cladostephus\" sp., \"Stypocaulon\" sp., \"Digenea\" sp.) o su \"Posidonia oceanica\"."}
{"id": "1971494", "revid": "287204", "url": "https://it.wikipedia.org/wiki?curid=1971494", "title": "Patiala", "text": " \nPatiala \u00e8 una suddivisione dell'India, classificata come \"municipal corporation\", di 302.870 abitanti, capoluogo del distretto di Patiala e della divisione di Patiala, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 19' 36 N e 76\u00b0 24' 1 E e ha un'altitudine di 249 .\nSociet\u00e0.\nEvoluzione demografica.\nAl censimento del 2001 la popolazione di Patiala assommava a 302.870 persone, delle quali 162.465 maschi e 140.405 femmine. I bambini di et\u00e0 inferiore o uguale ai sei anni assommavano a 29.704, dei quali 16.739 maschi e 12.965 femmine. Infine, coloro che erano in grado di saper almeno leggere e scrivere erano 232.195, dei quali 129.051 maschi e 103.144 femmine."}
{"id": "1971495", "revid": "729019", "url": "https://it.wikipedia.org/wiki?curid=1971495", "title": "Network Information Service", "text": "Network Information Service o NIS (originariamente chiamato Yellow Pages o YP) \u00e8 un protocollo per servizi directory client-server per la distribuzione dei dati di configurazione di sistema, come utenti e nomi host, tra computer su una rete."}
{"id": "1971496", "revid": "599013", "url": "https://it.wikipedia.org/wiki?curid=1971496", "title": "Religiose di Ges\u00f9-Maria", "text": "Le Religiose di Ges\u00f9-Maria (in francese \"Religieuses de J\u00e9sus-Marie\") sono un istituto religioso femminile di diritto pontificio: le suore di questa congregazione pospongono al loro nome la sigla R.J.M..\nStoria.\nLe origini della congregazione risalgono al 1816, quando Claudine Th\u00e9venet (1774-1837) apr\u00ec presso la parrocchia di St-Bruno a Lione una casa della provvidenza per accogliere e formare le fanciulle orfane. Con l'aiuto di Andr\u00e9 Coindre (1787-1826), il 6 ottobre 1818 la Th\u00e9venet fond\u00f2 una comunit\u00e0 di suore per dirigere l'opera.\nIn origine la congregazione era dedicata al Sacro Cuore di Ges\u00f9 (come quella di padre Coindre), ma nel 1842 l'arcivescovo di Lione Louis-Jacques-Maurice de Bonald consigli\u00f2 alle religiose di assumere l'attuale nome.\nL'istituto ricevette il pontificio decreto di lode il 21 dicembre 1847.\nLa fondatrice (in religione, madre Maria di Sant'Ignazio) \u00e8 stata canonizzata da papa Giovanni Paolo II il 21 marzo 1993.\nAttivit\u00e0 e diffusione.\nFinalit\u00e0 dell'istituto \u00e8 l'istruzione ed educazione cristiana della giovent\u00f9, con particolare attenzione per quella povera e abbandonata.\nSono presenti in Europa (Francia, Germania, Irlanda, Italia, Regno Unito, Spagna), Africa (Camerun, Guinea Equatoriale, Gabon, Nigeria), Asia (Filippine, India, Libano, Pakistan, Siria), e America (Argentina, Bolivia, Canada, Colombia, Cuba, Ecuador, Haiti, Messico, Stati Uniti d'America, Uruguay). La sede generalizia \u00e8 a Roma.\nAl 31 dicembre 2005 l'istituto contava 1.509 religiose in 193 case."}
{"id": "1971498", "revid": "123827949", "url": "https://it.wikipedia.org/wiki?curid=1971498", "title": "Club Atl\u00e9tico Chacarita Juniors", "text": "Il Club Atl\u00e9tico Chacarita Juniors \u00e8 una societ\u00e0 calcistica argentina, con sede a Villa Maip\u00fa, localit\u00e0 del partido di General San Mart\u00edn nella provincia di Buenos Aires. Milita nella Primera B Nacional, la seconda serie argentina.\nStoria.\nLa fondazione e i primi anni.\nIl club \u00e8 stato fondato il 1\u00ba maggio 1906, in una biblioteca situata tra i quartieri di Villa Crespo e Chacarita.\nNel 1924, la societ\u00e0 prende parte al campionato dilettantistico di prima divisione e rimane nella massima serie anche dopo l'avvento del professionismo del calcio in Argentina. Nel 1940 il club si sposta nella sede di San Mart\u00edn.\nDagli anni cinquanta agli ottanta.\nNel 1956 il Chacarita retrocede in seconda divisione, vincendola e riguadagnando la massima serie nel 1959. Nel 1969 vince il campionato \"Metropolitano\", l'unico titolo nazionale del club.\nUna serie di stagioni negative porta la squadra in terza divisione nel 1980. Nel 1984 torna in Primera Divisi\u00f3n, ma a causa della violenza di alcune frange della tifoseria, il club viene sospeso per un mese dal campionato, perdendo 10 punti, che saranno decisivi per la retrocessione in seconda divisione.\nDagli anni novanta a oggi.\nDopo un periodo passato tra seconda e terza serie, nel 1999 il club ritorna in Primera Divisi\u00f3n, e dal Clausura 2004 in seconda divisione. Nel maggio 2008 lo stadio viene chiuso al pubblico e la squadra \u00e8 costretta a giocare allo Stadio Diego Armando Maradona dell'Argentinos Juniors.\nNel 2008-2009 si piazza al secondo posto in Primera B Nacional, tornando cos\u00ec in Primera Divisi\u00f3n.\nStadio.\nIl Chacarita Juniors gioca dal 1945 le sue partite interne presso lo stadio omonimo, situato nella localit\u00e0 di Villa Maip\u00fa del partido di General San Mart\u00edn, in provincia di Buenos Aires.\nNel corso della sua storia il \"Funebrero\" ha cambiato per quattro volte la sede del proprio stadio di casa. La prima struttura, situata all'angolo tra Federico Lacroze e \u00c1lvarez Thomas, al confine tra i barrios di Villa Crespo e Colegiales fu aperta nel 1907 ma fu presto chiusa dalla polizia per le sue scarse condizioni di sicurezza. Il secondo stadio fu costruito nel 1925 nell'isolato compreso tra Humboldt, Murillo, Darwin e Padilla, nel quartiere di Villa Crespo.\nUn terzo stadio, inaugurato il 19 febbraio 1932 con un'amichevole contro il Nacional de Montevideo, fu costruito nell'isolato compreso tra Humboldt, Padilla, Murillo e la ferrovia San Mart\u00edn, a pochi metri dall'impianto precedente. Chiuso nel 1944, il terreno sul quale sorgeva l'impianto verr\u00e0 acquistato dagli acerrimi rivali del Chacarita, il Club Atl\u00e9tico Atlanta per costruirvi lo stadio Don Le\u00f3n Kolbovsky."}
{"id": "1971501", "revid": "287204", "url": "https://it.wikipedia.org/wiki?curid=1971501", "title": "Mansa (Punjab)", "text": " \nMansa \u00e8 una citt\u00e0 dell'India di 72.608 abitanti, capoluogo del distretto di Mansa, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 58' 60 N e 75\u00b0 22' 60 E e ha un'altitudine di 211 .\nSociet\u00e0.\nEvoluzione demografica.\nAl censimento del 2001 la popolazione di Mansa assommava a 72.608 persone, delle quali 38.733 maschi e 33.875 femmine. I bambini di et\u00e0 inferiore o uguale ai sei anni assommavano a 8.635, dei quali 4.921 maschi e 3.714 femmine. Infine, coloro che erano in grado di saper almeno leggere e scrivere erano 47.211, dei quali 27.076 maschi e 20.135 femmine."}
{"id": "1971503", "revid": "767487", "url": "https://it.wikipedia.org/wiki?curid=1971503", "title": "La locanda della felicit\u00e0", "text": "La locanda della felicit\u00e0 \u00e8 un film del 2000 diretto da Zhang Yimou.\nCol tono di una commedia, Zhang Yimou racconta una storia nella quale si intrecciano le contraddizioni della societ\u00e0 moderna e della Cina in particolare. Esordio cinematografico per la ballerina Dong Jie nel ruolo molto delicato di una ragazza cieca e abbandonata. Il film ha preso parte alla selezione ufficiale del Festival di Berlino del 2002.\nTrama.\nZhao \u00e8 un uomo di mezza et\u00e0, con scarsi mezzi finanziari, che trova una fidanzata a cui nasconde la sua situazione economica. Deciso a sposarla, chiede un prestito all'amico Li, che non pu\u00f2 aiutarlo ma gli suggerisce di rimettere in sesto un vecchio pullman abbandonato in un parco per affittarlo alle coppie di fidanzati in cerca di intimit\u00e0. Zhao segue il consiglio e l'idea dell'autobus, ribattezzato \"La locanda della felicit\u00e0\", ha successo. Zhao risolve i suoi problemi finanziari, raccontando alla fidanzata e futura moglie di esser diventato direttore e socio di un albergo per giustificare la sua nuova agiatezza. La fidanzata gli chiede di trovare un alloggio e un lavoro per la figliastra diciottenne cieca, Wu Ying, con cui ha un rapporto conflittuale. Intanto, per\u00f2, gli addetti comunali hanno smantellato e rimosso l'autobus di Zhao, che si vede costretto a riportare la ragazza a casa e finisce per ospitarla nella sua modesta abitazione. Per non deluderla ulteriormente, le propone un finto lavoro come massaggiatrice in una vecchia fabbrica dismessa dove Zhao lavorava un tempo, facendosi reggere il gioco dai suoi amici che si prestano a fare da finti clienti e lo aiutano dando mance alla ragazza. Quando i soldi finiscono, Zhao paga la ragazza con pezzi di carta simili a banconote.\nAndando dalla fidanzata per esporle la situazione, Zhao scopre che lo tradisce; la donna gli dice di aver scoperto come stanno in realt\u00e0 le cose e di ritenere finito il loro rapporto. Zhao si ubriaca e, nel tornare a casa, viene investito da un camion che lo ferisce gravemente. Gli amici di Zhao vanno ad avvisare Wu Ying, ma scoprono che \u00e8 partita, lasciando un nastro registrato in cui rivela di aver capito la finzione della sala massaggi, ma ringrazia comunque Zhao per averle donato i giorni migliori della sua vita, considerando la messinscena un gesto di affetto e attenzione nei suoi confronti."}
{"id": "1971504", "revid": "110157", "url": "https://it.wikipedia.org/wiki?curid=1971504", "title": "Campionato europeo di pallavolo femminile 1977", "text": "Il campionato europeo di pallavolo femminile 1977 si \u00e8 svolto dal 25 settembre al 2 ottobre 1977 a Kotka, Lahti, Tampere e Turku in Finlandia: al torneo hanno partecipato dodici squadre nazionali europee e la vittoria finale \u00e8 andata per la nona volta, la sesta consecutiva, all'.\nQualificazioni.\nAl torneo hanno partecipato: la nazionale del paese organizzatore, le prime cinque nazionali classificate al campionato europeo 1975 e sei nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nURSS(Nono titolo)\nSecondo posto.\nGermania Est\nTerzo posto.\nUngheria"}
{"id": "1971505", "revid": "287204", "url": "https://it.wikipedia.org/wiki?curid=1971505", "title": "Moga", "text": " \nMoga \u00e8 una citt\u00e0 dell'India di 124.624 abitanti, capoluogo del distretto di Moga, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 48' 0 N e 75\u00b0 10' 0 E e ha un'altitudine di 216 .\nSociet\u00e0.\nEvoluzione demografica.\nAl censimento del 2001 la popolazione di Moga assommava a 124.624 persone, delle quali 66.843 maschi e 57.781 femmine. I bambini di et\u00e0 inferiore o uguale ai sei anni assommavano a 13.984, dei quali 7.670 maschi e 6.314 femmine. Infine, coloro che erano in grado di saper almeno leggere e scrivere erano 85.340, dei quali 47.427 maschi e 37.913 femmine."}
{"id": "1971506", "revid": "767487", "url": "https://it.wikipedia.org/wiki?curid=1971506", "title": "Mille miglia... lontano", "text": "Mille miglia... lontano () \u00e8 un film del 2005 diretto da Zhang Yimou e Yasuo Furuhata.\nIl film, con protagonista Ken Takakura, traccia un parallelo tra la storia folcloristica cinese e la ricerca di un padre di soddisfare il desiderio del figlio.\nPresentato al Tokyo International Film Festival il 22 ottobre 2005, \u00e8 stato distribuito in Cina il 22 dicembre dello stesso anno.\nTrama.\nGouichi Takata \u00e8 un vecchio padre giapponese che non \u00e8 in buoni rapporti col figlio Kenichi, a seguito della morte di sua moglie avvenuta molti anni fa. Quando apprende che a suo figlio \u00e8 stato diagnosticato un cancro al fegato, Gouichi si reca a Tokyo ma Kenichi, ancora arrabbiato con suo padre che lo ha lasciato, trasferendosi in un remoto villaggio di pescatori ad Akita nel nord del Giappone, per sfuggire alla realt\u00e0 della morte di sua madre, rifiuta di vedere Gouichi. Rie, la moglie di Kenichi, d\u00e0 a Gouichi una videocassetta realizzata dal marito in modo tale che egli possa saperne di pi\u00f9 del figlio. Il nastro contiene un servizio audiovisivo di Li Jiamin, un artista di nuo opera del villaggio nella provincia cinese di Yunnan. Nella registrazione, Li promette a Kenichi di eseguire l'opera \"Mille miglia lontano\" per lui se ritorner\u00e0 il prossimo anno. Quindi Gouichi decide di andare in Cina al posto del figlio malato per filmare la prestazione artistica di Li.\nGouichi arriva nel villaggio di Li, nei pressi della citt\u00e0 di Lijiang, solo per apprendere che Li \u00e8 stato imprigionato dopo aver assalito una persona rea di aver insultato suo figlio illegittimo. La sua traduttrice, Jiang Wen, e la guida locale, Qiu Lin, gli propongono di filmare qualcun altro, ma Gouichi insiste per avere Li. Dopo molta fatica ottiene il permesso dalle autorit\u00e0 per filmare Li in prigione. Tuttavia, Li scoppia in lacrime sul palco perch\u00e9 gli manca moltissimo suo figlio, ed \u00e8 quindi incapace di esibirsi. Gouichi decide di viaggiare fino al villaggio di pietra per prendere Yang Yang, il figlio di Li di otto anni. Nel villaggio, Gouichi riceve una chiamata da Rie, che lo informa che Kenichi \u00e8 stato toccato dai suoi sforzi in Cina e gli prega di ritornare. Gouchi si chiede se il messaggio proviene da Rie o Kenichi, ma continua con il suo piano di unire Li al figlio Yang Yang.\nSulla via del ritorno dal villaggio di pietra, il trattore si rompe. Yang Yang ne approfitta per scappare perch\u00e9 non vuole incontrare un padre che non ha mai visto. Dopo che Gouichi insegue il ragazzo, entrambi si perdono nelle colline calcaree. Essi non hanno altra scelta che passare la notte in una grotta in attesa di soccorso. Yang Yang, inizialmente ostile verso Gouichi, gradualmente si scioglie. La mattina seguente, vengono ritrovati da uno sforzo congiunto di abitanti e polizia. Gouichi crede che l'opinione di Yang Yang debba essere rispettata e decide di non costringerlo ad incontrare suo padre. In questo momento, Gouichi riceve un'altra chiamata di Rie, che lo informa che Kenichi \u00e8 morto, lasciando dietro di s\u00e9 una lettera che annuncia il perdono a lungo atteso.\nGouichi ritorna alla prigione con molte fotografie di Yang Yang. Il commosso Li promette di eseguire la sua migliore \"performance\". Supportato da una banda di musicisti e co-performer, tutti carcerati, Li esegue \"Mille miglia lontano\". Il suo viaggio solitario in un paese straniero, per cercare il perdono del figlio, finalmente si conclude, e Gouichi ritorna al suo villaggio di pescatori."}
{"id": "1971509", "revid": "287204", "url": "https://it.wikipedia.org/wiki?curid=1971509", "title": "Muktsar", "text": " \nMuktsar \u00e8 una citt\u00e0 dell'India di abitanti, capoluogo del distretto di Muktsar, nello stato federato del Punjab. In base al numero di abitanti la citt\u00e0 rientra nella classe II (da a persone).\nGeografia fisica.\nLa citt\u00e0 \u00e8 situata a 30\u00b0 28' 60 N e 74\u00b0 31' 0 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Muktsar assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1971512", "revid": "767487", "url": "https://it.wikipedia.org/wiki?curid=1971512", "title": "Buttiglione diventa capo del servizio segreto", "text": "Buttiglione diventa capo del servizio segreto \u00e8 un film del 1975 diretto da Mino Guerrini e interpretato tra gli altri da Jacques Dufilho, Gianni Cavina e Gianni Agus.\nTrama.\nIl gen. Rambaldo Buttiglione, rimasto ucciso nell'esplosione della sua torta di compleanno alla fine del precedente film, viene rimesso insieme dal Centro Ricerche Militari e, grazie alla sua inettitudine che lo rende assolutamente insospettabile, viene nominato capo del gruppetto destinato all'operazione di spionaggio detta in codice \"Occhio di lince\". Il compito \u00e8 quello di individuare l'agente nemico \"Dollaro\"; gli aiutanti sono il serg. Mastino e il caporale De Martino nonch\u00e9 l'agente tedesco Von Schultz. Il gruppo porta avanto l'operazione passando da Ginevra ad Amburgo e Roma. Nonostante sfortuna, avverse peripezie e incapacit\u00e0, Buttiglione e i suoi uomini individueranno Dollaro sotto le spoglie del loro superiore il gen. Latanica, ovverosia il cinese Lau-Tan-Ka. Al termine della gloriosa impresa brinderanno con champagne al cianuro."}
{"id": "1971514", "revid": "339392", "url": "https://it.wikipedia.org/wiki?curid=1971514", "title": "Mi familia", "text": ""}
{"id": "1971517", "revid": "287204", "url": "https://it.wikipedia.org/wiki?curid=1971517", "title": "Nawanshahr", "text": " \nNawanshahr \u00e8 una citt\u00e0 dell'India di 30.933 abitanti, capoluogo del distretto di Nawanshahr, nello stato federato del Punjab. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 31\u00b0 7' 0 N e 76\u00b0 7' 60 E e ha un'altitudine di 281 .\nSociet\u00e0.\nEvoluzione demografica.\nAl censimento del 2001 la popolazione di Nawanshahr assommava a 30.933 persone, delle quali 16.134 maschi e 14.799 femmine. I bambini di et\u00e0 inferiore o uguale ai sei anni assommavano a 3.359, dei quali 1.828 maschi e 1.531 femmine. Infine, coloro che erano in grado di saper almeno leggere e scrivere erano 23.354, dei quali 12.775 maschi e 10.579 femmine."}
{"id": "1971523", "revid": "767487", "url": "https://it.wikipedia.org/wiki?curid=1971523", "title": "Un adorabile testardo", "text": "Un adorabile testardo (\"Roommates)\" \u00e8 un film del 1995 diretto da Peter Yates. \u00c8 stato girato a Pittsburgh e nei dintorni della citt\u00e0. Alcune riprese sono state effettuate nel campus del \"Washington &amp; Jefferson College\" di Washington.\nTrama.\nNella Pittsburgh del 1963, Rocky Holzcek \u00e8 un irascibile panettiere settantasettenne che, nonostante le proteste dei parenti, decide di adottare il giovane nipote Michael quando i genitori del ragazzo muoiono. Vent'anni pi\u00f9 tardi, Michael \u00e8 uno studente di medicina che \u00e8 costretto ad ospitare il suo arzillo nonno quando questi viene sfrattato dal suo appartamento. Nonostante Rocky vada d'accordo con i compagni di stanza del college, Beth, la ragazza di Michael, non \u00e8 molto contenta della sua presenza. Col tempo, Michael e Beth si sposano, l'uomo inizia a lavorare in ospedale, mentre Rocky continua il suo impiego da panettiere. Una malattia obbliga l'anziano signore a tornare a vivere con il nipote e sua moglie e i loro due figli. Beth muore in un incidente stradale e Michael trova conforto nel nonno, che muore alla fine del film, all'et\u00e0 di 107 anni, con la consapevolezza di aver fatto tutto quanto poteva per il nipote.\nProduzione.\nLa pellicola \u00e8 stata prodotta dalla Hollywood Pictures, in collaborazione con: Interscope Communications, Nomura Babcock &amp; Brown, PolyGram Filmed Entertainment. Inoltre la High Output si occup\u00f2 delle riprese, la Hollywood Records della colonna sonora, la Lightnin' Production Rentals dei mezzi di trasporto, mentre la Windmill Lane Recording Studios si occup\u00f2 di registrare e mixare la musica.\nDistribuzione.\nIl film \u00e8 stato distribuito in vari paesi, con titoli differenti:\nAccoglienza.\nIl film guadagna $ 12,100,000 negli States e $ 300,000 nel resto del mondo, per un totale di $ 12,400,000.\nSul sito IMDb riceve un punteggio di 6,4/10, 3/5 punti su MYmovies.it, 5/5 su Comingsoon.it, e 6/10 su Filmtv.it"}
{"id": "1971524", "revid": "486946", "url": "https://it.wikipedia.org/wiki?curid=1971524", "title": "Shiro Amakusa", "text": ""}
{"id": "1971528", "revid": "599013", "url": "https://it.wikipedia.org/wiki?curid=1971528", "title": "Joey Jones", "text": ""}
{"id": "1971531", "revid": "179980", "url": "https://it.wikipedia.org/wiki?curid=1971531", "title": "Chacarita Juniors", "text": ""}
{"id": "1971533", "revid": "1442080", "url": "https://it.wikipedia.org/wiki?curid=1971533", "title": "Semnopithecus ajax", "text": "L'entello del Kashmir (Semnopithecus ajax) \u00e8 una specie di scimmia del Vecchio Mondo della famiglia Cercopithecidae, sottofamiglia dei Colobini.\nClassificato in passato come sottospecie di \"Semnopithecus entellus\", \u00e8 una delle specie di \"Semnopithecus\", insieme a \"Semnopithecus hector\" e \"Semnopithecus priam\", a prendere il nome dai personaggi dell'\"Iliade\".\nDistribuzione e habitat.\n\u00c8 diffuso in India occidentale, nel Kashmir pakistano e nel Nepal. \nVive in vari tipi di foresta, cos\u00ec come in aree abitate dall'uomo, ad un'altitudine compresa tra i 2200 e i 4000 metri.\nComportamento.\n\u00c8 una specie arboricola e diurna.\nNonostante quasi tutti i Colobini asiatici vivano in gruppi composti da un solo maschio adulto e da pi\u00f9 femmine, nell'entello del Kashmir, come in tutte le specie di \"Semnopithecus\", si incontrano di frequente gruppi con pi\u00f9 maschi, talvolta fino a cinque. Le femmine iniziano ad accoppiarsi sollecitate dal maschio, ma non tutte le sollecitazioni portano alla copula.\nIn questa specie la stagione delle nascite va da gennaio a giugno, sebbene quasi la met\u00e0 di tutti i piccoli nasca a marzo. Questi sono svezzati ad un'et\u00e0 maggiore della maggior parte dei Colobini asiatici. Mentre questi ultimi sono svezzati entro il primo anno, gli entelli del Kashmir lo diventano a 25 mesi. Si ritiene che la causa di questo sia da attribuire alla ricchezza delle risorse alimentari, dato che le scimmie che vivono in luoghi meno favorevoli svezzano i loro piccoli ad un anno di et\u00e0. Nelle femmine, il periodo tra una nascita e l'altra \u00e8 di circa 2,4 anni.\nLe cure alloparentali si protraggono per 5 mesi. I maschi sono solitamente protettivi nei confronti dei piccoli, ma ogni tanto avvengono infanticidi.\nConservazione.\nLa \"IUCN red list\" classifica \"Semnopithecus ajax\" come specie in pericolo di estinzione (\"endangered\"). Tale status \u00e8 da attribuirsi al suo habitat ristretto e alla frammentazione della popolazione."}
{"id": "1971535", "revid": "767487", "url": "https://it.wikipedia.org/wiki?curid=1971535", "title": "Sotto il segno del pericolo", "text": "Sotto il segno del pericolo (\"Clear and Present Danger\") \u00e8 un film del 1994 diretto da Phillip Noyce. \u00c8 la terza pellicola a portare sul grande schermo il personaggio di Jack Ryan.\nTrama.\nUna motovedetta della guardia costiera degli Stati Uniti ferma uno yacht sospetto e trova a bordo i corpi senza vita di un uomo d'affari statunitense e degli altri membri della sua famiglia, uccisi dagli uomini che operavano sull'imbarcazione. L'uomo assassinato si scopre essere un vecchio amico del presidente degli Stati Uniti. Il presidente Bennett viene a sapere che l'uomo \u00e8 stato ucciso per aver sottratto 650 milioni di dollari a un cartello della droga al quale era legato. Il presidente dice a James Cutter, il suo consigliere alla sicurezza nazionale, che i cartelli della droga colombiani rappresentano un pericolo reale e attuale per la sicurezza nazionale degli Stati Uniti, dando il permesso ufficioso a Cutter di combattere gli uomini responsabili della morte del suo amico.\nJack Ryan \u00e8 appena stato nominato vice direttore dell'intelligence quando al suo amico, mentore e capo, l'ammiraglio James Greer, viene diagnosticato un cancro al pancreas. Dopo la nomina a Ryan viene chiesto di presentarsi davanti al congresso per chiedere un ulteriore stanziamento di 70 milioni di dollari in favore delle operazioni d'intelligence che la CIA sta portando avanti in Colombia. Il congresso approva il finanziamento e Ryan d\u00e0 la sua parola che il denaro non verr\u00e0 mai utilizzato per finanziare operazioni militari clandestine.\nAl fine di mantenere Ryan all'oscuro di tutto, Cutter si rivolge al vicedirettore alle operazioni della CIA Robert Ritter e gli fornisce un documento ufficiale che lo autorizza ad agire come meglio crede al fine di combattere il cartello colombiano. Ritter mette insieme una squadra per operazioni clandestine con l'aiuto di John Clark, un agente segreto sul campo. Clark e la sua squadra si dirigono in Colombia e incominciano a colpire le bande del cartello, il loro apparato di distribuzione e gli impianti nascosti della giungla in cui viene prodotta la droga.\nA capo di una delle bande del cartello di Cali, c'\u00e8 Ernesto Escobedo. Furioso per aver perso i 650 milioni di dollari sottrattigli per effetto del congelamento dei beni, Escobedo incarica il suo ufficiale dei servizi segreti, F\u00e9lix Cortez, di risolvere il problema. Cortez, un ex colonnello dei servizi segreti militari cubani, grazie alla relazione che intrattiene con la segretaria del direttore dell'FBI Emil Jacobs, Moira Wolfson, viene a sapere che Jacobs \u00e8 in visita in Colombia per negoziare con il procuratore generale del posto il recupero del denaro congelato.\nIgnaro di queste trattative segrete, Ryan si ritrova coinvolto nell'attacco organizzato da Cortez al convoglio che trasporta Jacobs e il suo staff. Ryan \u00e8 l'unico a sopravvivere all'attentato. Nel frattempo Cortez si reca negli Stati Uniti e uccide Moira per coprire le sue tracce. Il suo scopo \u00e8 quello di mettere i leader del cartello gli uni contro gli altri e poter assumere il controllo del cartello di Cali al termine della guerra tra le fazioni.\nIn rappresaglia all'assassinio di Jacobs, Cutter ordina il bombardamento della villa dove si erano riuniti i maggiori capi del cartello. L'attacco va a segno e uccide quasi tutti i leader del cartello. L'episodio viene interpretato dai media e dagli altri osservatori come un attentato organizzato da un signore della droga rivale ed eseguito tramite un'autobomba. Escobedo e Cortez scampano fortunosamente al bombardamento e proprio quest'ultimo in Colombia scopre parallelamente a Ryan negli USA, che ci sono gli americani dietro al falso attentato.\nCortez propone un accordo a Cutter: Cortez assassiner\u00e0 Escobedo e una volta preso il controllo del cartello, ridurr\u00e0 le spedizioni di droga verso gli Stati Uniti e garantir\u00e0 importanti arresti alle forze di polizia americane, facendo passare gli Stati Uniti per vincitori nella guerra contro la droga. In cambio, Cutter cesser\u00e0 ogni operazione in Colombia e permetter\u00e0 a Cortez di catturare e uccidere i soldati di Clark. Cutter accetta e ordina a Ritter di distruggere le prove e tagliare ogni comunicazione e supporto alle truppe in Colombia.\nRyan apprende dell'incontro tra Cutter e Cortez. Sospettando di Ritter, si introduce nel suo computer e scopre il lavoro che Cutter e lo stesso Ritter avevano portato avanti in Colombia. Mentre cancella i file contenenti le prove, Ritter si accorge dell'intrusione di Ryan nel suo computer e i due si ritrovano a discutere faccia a faccia. Ritter dice a Ryan che ha un permesso scritto da parte del Presidente che gli permetteva di fare tutto il necessario per sconfiggere il cartello di Cali, e allo stesso modo Cutter. Jack sar\u00e0 quindi l'unico incolpato della vicenda, in quanto non gode di alcun permesso speciale ed \u00e8 stato lui stesso a ottenere dal congresso i finanziamenti che hanno reso possibili le operazioni colombiane.\nGreer soccombe al cancro e mentre ha luogo il funerale, in Colombia viene teso un agguato alla squadra delle operazioni clandestine. Ryan va in Colombia per trovare John Clark e salvare i soldati. Ritter e Cutter a conoscenza di questo piano dicono a Clark che \u00e8 Ryan il responsabile della chiusura delle operazioni. Clark arriva quasi a uccidere Ryan prima di convincersi che i veri responsabili sono Ritter e Cutter.\nClark assume un pilota statunitense in pensione e Ryan acquista un vecchio elicottero Bell 412. I tre raggiungono il luogo dove i soldati americani sono stati attaccati e trovano il cecchino della squadra, Domingo Chavez, che dice loro che due membri della sua unit\u00e0 sono tenuti prigionieri mentre tutti gli altri sono morti. Ryan si presenta al palazzo di Escobedo e porta le prove del tradimento di Cortez. Mentre Cortez discute con Escobedo, uno dei suoi uomini uccide il capo del cartello assieme ai suoi scagnozzi e muore a sua volta per mano di Chavez. Ryan, Clark e Chavez salvano i prigionieri, uccidono Cortez e riescono a fuggire.\nTornato in patria, Ryan affronta il presidente, il quale gli propone di tenere la bocca chiusa in cambio di favori. Se non accetter\u00e0 Ryan e l'ammiraglio Greer diventeranno i capri espiatori della vicenda. Ryan dice al presidente che intende informare il congresso anche se ci\u00f2 comprometter\u00e0 la sua carriera. \nIl film si chiude con Ryan che comincia la sua deposizione davanti alla commissione di supervisione del senato."}
{"id": "1971536", "revid": "110236", "url": "https://it.wikipedia.org/wiki?curid=1971536", "title": "Prima Veroli", "text": ""}
{"id": "1971538", "revid": "1305772", "url": "https://it.wikipedia.org/wiki?curid=1971538", "title": "Johann Philipp von Greiffenclau zu Vollraths", "text": "Biografia.\nFiglio del Barone Georg Philipp von Greiffenclau-Vollrads e della nobildonna Rosina von Oberstein, nel 1666 divenne domicellario della Cattedrale di W\u00fcrzburg e ricevette gli ordini minori oltre al suddiaconato nel 1676. Dal 1684 divenne membro del capitolo della cattedrale di W\u00fcrzburg, ricoprendo successivamente l'incarico di cantore sino al 1686.\nNel 1687 ottenne di essere consacrato sacerdote e nel 1695 entr\u00f2 nel capitolo della Cattedrale di Magonza.\nIl 9 febbraio 1699 venne scelto dal capitolo della cattedrale di W\u00fcrzburg come successore alla cattedra episcopale locale; a lui si oppose l'arcivescovo di Magonza Lothar Franz von Sch\u00f6nborn. Dopo la conferma di papa Innocenzo XII, che giunse il 1\u00ba giugno di quello stesso anno, Johann Philipp ricevette il 5 giugno 1699 la consacrazione nella cattedrale di W\u00fcrzburg.\nDurante il proprio periodo di vescovato, Greiffenclau zu Vollraths si occup\u00f2 molto della ricostruzione della citt\u00e0 di W\u00fcrzburg. In citt\u00e0 fece edificare una nuova sede per il collegio dei Gesuiti e ristruttur\u00f2 l'interno della cattedrale.\nDai propri contemporanei, venne lodato per la propria natura caritatevole e filantropica, consentendo l'insediamento di un monastero di Orsoline.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1971543", "revid": "767487", "url": "https://it.wikipedia.org/wiki?curid=1971543", "title": "In cerca di Bobby Fischer", "text": "In cerca di Bobby Fischer (\"Searching for Bobby Fischer\"), conosciuto anche con il titolo Sotto scacco, \u00e8 un film del 1993 scritto e diretto da Steven Zaillian. Il film si basa sulla vita del giocatore di scacchi Joshua Waitzkin, interpretato da Max Pomeranc, tratto dal libro omonimo scritto dal padre di Joshua, Fred Waitzkin.\nTrama.\nLa famiglia Waitzkin, una volta scoperto che il figlioletto di sette anni ha un innato talento per il gioco degli scacchi, decide di fargli prendere lezioni dall'istruttore Bruce Pandolfini, che paragona il talento del bambino a quello del campione statunitense Bobby Fischer."}
{"id": "1971544", "revid": "144796", "url": "https://it.wikipedia.org/wiki?curid=1971544", "title": "Johann Philipp von Greiffenklau", "text": ""}
{"id": "1971545", "revid": "1456895", "url": "https://it.wikipedia.org/wiki?curid=1971545", "title": "Mir Sultan Khan", "text": "Biografia e carriera.\nNato in una parte del Raj Britannico che divenne poi parte del Pakistan, fu un forte giocatore della variante indiana degli scacchi. Fu notato nel 1926 da Sir Umar Hayat Khan, un ricco indiano patrono degli scacchi, che gli fece conoscere la variante occidentale del gioco. Sotto la guida di Kishanlal Sarda (1879-1934), che aveva vinto il campionato indiano nel 1914, 1917 e 1921, Sultan Khan studi\u00f2 le regole occidentali e si prepar\u00f2 per partecipare ai tornei. Nel 1928 prese parte al campionato indiano assoluto di Delhi, vincendolo con 8 \u00bd su 9.\nNella primavera del 1929 Sir Umar port\u00f2 Sultan Khan in Europa con l'intenzione di farlo partecipare a tornei in Inghilterra. In Agosto partecip\u00f2 al campionato britannico a Ramsgate, nel quale per\u00f2 non giocarono n\u00e9 Frederick Yates n\u00e9 Sir George Thomas, i due pi\u00f9 forti giocatori inglesi del momento. \nComunque la sua vittoria con 8/11 fece sensazione, anche considerando che aveva imparato gli scacchi europei solo da due anni.\nSuccessivamente vinse altre due volte il campionato britannico e partecip\u00f2 a vari tornei con ottimi risultati.\nRiusc\u00ec a vincere con grandi campioni come Capablanca (sconfitto al torneo di Hastings del 1930-31 in occasione del loro unico incontro), Rubinstein, Tartakower (con cui vinse un match sulle 12 partite), Marshall, Colle e Flohr, ma non con il campione del mondo in carica Aleksandr Alechin, con il quale gioc\u00f2 quattro partite ottenendo solo una patta.\nAlla fine del 1933 torn\u00f2 in India e non si seppe pi\u00f9 molto di lui, salvo un match che fece nel 1935 con Khadilkar (che vinse in quell'anno il campionato indiano), vincendolo con 9 \u00bd su 10. In seguito si ritir\u00f2 in una propriet\u00e0 che gli era stata lasciata da Sir Umar Hayat Khan, facendo il contadino per il resto della sua vita. Mor\u00ec di tubercolosi il 25 aprile 1966 in un villaggio del distretto di Sargodha del Punjab pachistano. \nQuando, nel 1950, vennero istituiti i titoli di Grande Maestro Internazionale e di Maestro Internazionale, nessuno di questi due riconoscimenti venne attribuito a Sultan Khan, probabilmente a causa della brevit\u00e0 della sua carriera scacchistica, anche se il livello dei risultati raggiunti fra il 1930 e il 1934 lo avrebbe sicuramente giustificato."}
{"id": "1971555", "revid": "287204", "url": "https://it.wikipedia.org/wiki?curid=1971555", "title": "Home (Michael Bubl\u00e8)", "text": ""}
{"id": "1971556", "revid": "767487", "url": "https://it.wikipedia.org/wiki?curid=1971556", "title": "Geronimo (film)", "text": "Geronimo (\"Geronimo: An American Legend\") \u00e8 un film del 1993 diretto da Walter Hill.\nTrama.\nNel 1885 negli Stati Uniti, il tenente Charles B. Gatewood, un ufficiale ex sudista che parla la lingua apache ed ammira Geronimo, il capo degli indiani Chiricahua, viene incaricato dal generale di brigata George Crook di proteggere questi fino all'arrivo al campo militare. Gatewood e Geronimo, durante il viaggio, dopo aver neutralizzato l'attacco di una banda di texani che vogliono impiccare l'apache, si scambiano pegni di amicizia. Ma la tregua con l'esercito degli Stati Uniti si infrange quando viene ucciso uno stregone che predica la rivolta e Geronimo, dopo aver fatto una strage, fugge con alcuni uomini e forma delle bande che si danno alla razzia e al massacro dei coloni, dirigendosi verso il Messico. Crook, dimissionario, viene sostituito dal generale Nelson Miles che mette in quarantena Gatewood ed il suo collega Britton Davis, licenzia le guide indiane e invia cinquemila soldati contro un superstite gruppo apache di poche persone, con donne e bambini, che elude tutte le ricerche, pur braccato e ridotto allo stremo. In difficolt\u00e0, Miles chiede segretamente a Gatewood e allo scout bianco Al Sieber di rintracciare Geronimo per offrirgli una onorevole resa. In uno scontro con i cacciatori di taglie bianchi che minacciano Chato, la loro guida indiana, Al Sieber muore. Gatewood riesce finalmente a rintracciare Geronimo, l'amico-nemico, che accetta di consegnarsi. Il treno, visto dal grande guerriero in una premonizione, trasporta lui e quello che resta dei Chiricahua verso l'esilio. I bianchi per\u00f2 non mantengono la promessa di liberarlo dopo due anni di permanenza in Florida e lo trattengono in prigione fino alla morte.\nProduzione.\nIl film \u00e8 stato girato nelle seguenti localit\u00e0: Moab, Monticello (Utah), Tucson (Arizona) e Culver City (California).\nDistribuzione.\nNegli Stati Uniti il film \u00e8 uscito nelle sale il 10 dicembre 1993, mentre nel resto del mondo nel 1994. La Sony Pictures Home Entertainment ha distribuito il DVD negli Stati Uniti il 17 novembre 1998, in Italia invece il 10 ottobre 2001.\nIncassi.\nIl film non fu un successo ai botteghini, incass\u00f2 in totale 18.635.620 dollari, con un budget per la realizzazione di 35 milioni."}
{"id": "1971557", "revid": "1776051", "url": "https://it.wikipedia.org/wiki?curid=1971557", "title": "Pietro Salis", "text": "Fu senatore del Regno d'Italia nella XVII legislatura. Laureato in giurisprudenza all'Universit\u00e0 di Sassari, fu consigliere provinciale a Sassari e venne nominato senatore il 4 dicembre 1890 giurando nel marzo successivo."}
{"id": "1971560", "revid": "13618", "url": "https://it.wikipedia.org/wiki?curid=1971560", "title": "Alchechegio", "text": ""}
{"id": "1971561", "revid": "80339", "url": "https://it.wikipedia.org/wiki?curid=1971561", "title": "Klaus Kroell", "text": ""}
{"id": "1971562", "revid": "125941734", "url": "https://it.wikipedia.org/wiki?curid=1971562", "title": "Toys - Giocattoli", "text": "Toys - Giocattoli (\"Toys\") \u00e8 un film del 1992 diretto da Barry Levinson.\nPresentato nel corso della 43\u00aa edizione del Festival di Berlino, fu un grosso flop all'epoca della sua uscita al cinema, fallendo al box office nonostante il cast prestigioso.\nNello specifico Levinson fu criticato per l'inconsistenza della trama, ricevendo inoltre una candidatura ai Razzie Awards come peggior regista. Tuttavia il film ebbe anche due candidature agli Oscar nelle categorie migliore scenografia e migliori costumi.\nIl film segna il debutto sugli schermi di Jamie Foxx.\nTrama.\nProssimo a morire, Kenneth Zevo, responsabile della ditta di giocattoli ZEVO TOYS, d\u00e0 le redini a suo fratello Leland, ritenendo che i figli Leslie e Alsatia, adulti ma infantili, non siano ancora maturi per dirigere l'azienda. Tuttavia Leland \u00e8 un generale dell'esercito e la sua cultura militarista non tarda a farsi sentire sull'ambiente un tempo festoso della ZEVO TOYS: istituisce un sistema di sicurezza che include guardie armate capitanate da suo figlio Patrick e requisisce una parte dello spazio della ditta \"per sviluppare delle idee\", ma tiene segreti i suoi progetti a Leslie e Alsatia. Infatti, dopo aver tentato inutilmente di far produrre giocattoli da guerra, il generale Zevo ha l'idea di fabbricare delle armi della grandezza di un giocattolo (come aerei e carri armati giocattolo), ritenendo ci\u00f2 una miglioria sia dal punti di vista pratico che economico.\nNonostante il rifiuto dell'alto comando dell'esercito americano ad attuare il suo progetto, il generale continua nella fabbrica a far segretamente produrre la sua \"piccola grande armata\"; le sue manie di potere crescono progressivamente e i suoi comportamenti insospettiscono Leslie. Questi, assieme ad Owen Owens (il dirigente dell'azienda), indaga sui movimenti del generale, scoprendo dei bambini addestrati a pilotare dei veicoli bellici usando dei videogiochi e una vasca dove si trova una creatura creata geneticamente, il \"maiale marino\" (i progetti del generale includono anche la creazione di tale mostro). Le precipitose e fasulle spiegazioni del generale non convincono Leslie. Poco dopo Patrick, che da tempo disapprovava i progetti del padre, rivela a Leslie, Gwen Tyler (la fidanzata di Leslie), Owen e Alsatia, i piani del generale.\nI cinque penetrano di notte nella sede della ZEVO, decisi a disattivare le armi, ma il generale Zevo e le sue guardie si accorgono dell'intrusione. Dal suo ufficio, il generale attiva il sistema di sicurezza, e con esso i \"carri tommy\" e gli \"elicotteri rimbombanti\", frutto dei suoi progetti, incurante di avere a che fare con il figlio e i nipoti. Patrick viene ferito da un piccolo carro armato, mentre Owen, Leslie, Alsatia e Gwen si rifugiano in un magazzino dove sono accumulati i vecchi giocattoli. I piccoli carri armati e gli elicotteri a scala ridotta stanno per penetrare nel magazzino e Leslie decide di improvvisare un esercito con i vecchi giocattoli: questi, una volta tirata loro la corda avanzano nel campo in una lotta impari contro i carri armati del generale. Leslie approfitta della mini-battaglia in corso per fuggire dal magazzino e correre verso l'ufficio del generale. Quest'ultimo attiva il maiale marino, ma Leslie riesce a penetrare nel suo ufficio usando come velivolo improvvisato un aereo retto da dei fili usato nelle recite natalizie. In precario equilibrio sull'aereo, Leslie sfonda la vetrata dell'ufficio di suo zio e quest'ultimo si aggrappa al veicolo.\nI due cominciano a lottare, ma un missile lanciato da un elicottero colpisce il computer centrale che controllava le armi giocattolo, che vengono cos\u00ec disattivate; l'aereo su cui Leslie e il generale combattono a mani nude si schianta a terra. Il generale, rimasto in balia di Leslie e Patrick, tenta la fuga ma viene ferito dal maiale marino, che subito prima aveva colpito Alsatia, rivelando la sua identit\u00e0 di robot; successivamente Leland viene ricoverato in una casa di cura, dove guarisce dalle sue manie di potere, mentre Leslie prende il comando dell'azienda.\nIl film si conclude con il ritorno alla pace della ZEVO TOYS, con Leslie ancora assieme a Gwen, Alsatia riparata e Patrick che parte per la sua prossima missione militare.\nProduzione.\nLa giacca parlante indossata da Robin Williams \u00e8 stata inventata da Giancarlo Giannini, accreditato nei titoli di coda. In una intervista ha dichiarato: \"\u00c8 una giacca speciale che canta e parla in varie lingue, compreso il giapponese. A seconda dei movimenti di chi la indossa, la giacca reagisce in varie maniere, tutte sorprendenti. L'ho inventata io, l'ho fabbricata personalmente per la Fox su disegno del costumista premio Oscar, Scarfiotti. Per farla ho impiegato 6 giorni, 6 notti e un centinaio di pacchetti di sigarette\".\nCritica e accoglienza.\nIl film debutt\u00f2 nelle sale il 18 dicembre 1992. \"Toys\", che ha un indice di gradimento del 26% sul sito web Rotten Tomatoes, giudizio basato su 23 recensioni, ricevette recensioni generalmente negative da parte della critica e fu un insuccesso di pubblico incassando solamente 21 milioni di dollari negli Stati Uniti, recuperando meno della met\u00e0 del budget stanziato per esso. Molti critici rimasero impressionati dall'aspetto visivo dell'opera, ma rimarcarono il fatto di come tale effetto andasse del tutto sprecato e passasse in secondo piano rispetto ad una storia cos\u00ec assurda e senza senso.\nVincent Canby del New York Times defin\u00ec la pellicola \"un magnifico disastro, una fantasia caotica ambientata in un luogo surreale\". Owen Gleiberman dell\"'Entertainment Weekly\" assegn\u00f2 al film una F, scrivendo: \"\"Toys\" non \u00e8 esattamente un film, \u00e8 un ammasso di set in attesa che i personaggi si facciano vedere\". Kenneth Turan del \"Los Angeles Times\" scrisse che a rendere l'insuccesso del film \"ancora pi\u00f9 triste\" era la sensazione che tutti quelli coinvolti in esso fossero convinti di star girando un capolavoro. Peter Travers della rivista \"Rolling Stone\" defin\u00ec \"Toys\" \"pretenzioso, banale e noioso\"."}
{"id": "1971563", "revid": "13618", "url": "https://it.wikipedia.org/wiki?curid=1971563", "title": "Alchichinger", "text": ""}
{"id": "1971564", "revid": "1305772", "url": "https://it.wikipedia.org/wiki?curid=1971564", "title": "Johann Gottfried von Guttenberg", "text": "Biografia.\nJohann Gottfried von Guttenberg proveniva dalla ricca famiglia dell'aristocrazia della Franconia dei Guttenberg, che aveva goduto di certa fama in quanto era stata fondatrice del quartiere \"Guttenberg\", attuale distretto municipale di Kulmbach, nell'Alta Franconia. I Guttenberg vantarono, tra il 1454 ed il 1847 26 ecclesiastici nella cattedrale di W\u00fcrzburg.\nNominato successore alla cattedra episcopale di W\u00fcrzburg nel 1684, venne confermato dal Papa poco dopo.\nNella guerra scoppiata nel Palatinato (1688-1697) il Vescovo venne supportato dall'Imperatore, al quale egli prest\u00f2 giuramento e sottomise le proprie truppe.\nNel 1688 fond\u00f2 il Monastero di Mariahilf a W\u00fcrzburg, oltre a porre e a benedire la prima pietra per l'erezione di un monastero agostiniano sempre in citt\u00e0, che venne compiuto nel 1697. Chiese inoltre agli stessi agostiniani di stabilire una Scuola Superiore a M\u00fcnnerstadt gi\u00e0 a partire dal 1680. Nuovamente, nel 1686 inizi\u00f2 la costruzione del Monastero di Frauenroth. Nel 1691, a titolo personale, si ricorda la donazione dell'altare della chiesa cittadina di San Vito a Veitsh\u00f6chheim. \nPer il soggiorno estivo dei vescovi di W\u00fcrzburg fecce erigere il castello di Kleinbarsdorf, una palazzina di caccia immersa nell'ambiente naturale delle foreste tedesche, circondata da un ampio fossato artificiale che rende il complesso accessibile da un'unica via d'ingresso costituita da un ponte.\nNel 1691 protesse presso di s\u00e9 le famiglie ebree di W\u00fcrzburg, che venivano accusate dai cristiani di ogni crimine commesso in citt\u00e0.\nMor\u00ec nel 1698 rimpianto dal suo beneamato popolo e venne sepolto nella cattedrale di W\u00fcrzburg.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1971568", "revid": "320578", "url": "https://it.wikipedia.org/wiki?curid=1971568", "title": "Storia dell'Arsenal F.C. (1886\u20131966)", "text": ""}
{"id": "1971570", "revid": "8596", "url": "https://it.wikipedia.org/wiki?curid=1971570", "title": "Young Guns II - la Leggenda di Billy the Kid", "text": ""}
{"id": "1971572", "revid": "22475", "url": "https://it.wikipedia.org/wiki?curid=1971572", "title": "Semnopithecus hypoleucos", "text": "L'entello dai piedi neri (\"Semnopithecus hypoleucos\" ) \u00e8 un primate catarrino della famiglia dei cercopitecidi, per la precisione appartenente alla trib\u00f9 dei Presbytini.\nVive in India sud-occidentale, lungo la fascia costiera al confine fra gli stati del Karnataka e del Kerala. Colonizza prevalentemente le aree di foresta pluviale, ma si ambienta bene anche alla boscaglia ed ai luoghi abitati, dimorando nei giardini.\nFra tutti gli entelli, questa specie \u00e8 quella di minori dimensioni: presenta costituzione snella, con faccia seria ed accigliata ecoda pi\u00f9 lunga del corpo, spesso portata ad arco al di sopra di esso durante la locomozione quadrupede.\nIl pelo \u00e8 di color grigio-bruno sul dorso, mentre tende ad inscurirsi su arti e coda: il ventre \u00e8 grigio-giallastro. Le mani e la faccia sono di colore nero, da cui il nome comune.\nPoco si sa sul suo stile di vita: si tratta comunque di animali diurni e tanto arboricoli quanto terricoli. Vivono in gruppi a composizione mista e variabile, anche se gli \"harem\" (gruppi con un unico maschio e numerose femmine) prevalgono sulle altre tipologie.\nSi nutrono di foglie, semi e frutti, ma nelle zone in cui convivono con l'uomo mangiano anche pane ed alimenti lavorati.\nLa riproduzione \u00e8 stata ancora poco studiata, poich\u00e9 gli studi passati condotti in maniera esauriente riguardavano la specie nel suo complesso e non le singole sottospecie (quale era considerata questa popolazione): si ritiene, tuttavia, che le modalit\u00e0 ed i tempi della riproduzione di questi animali non differiscano di molto rispetto a quelle delle altre specie, fatta eccezione per una probabile diminuzione dei tempi di gestazione, svezzamento e raggiungimento della maturit\u00e0 sessuale, dovuta alla taglia minore."}
{"id": "1971575", "revid": "1186766", "url": "https://it.wikipedia.org/wiki?curid=1971575", "title": "S\u00e3o Francisco de Paula", "text": ""}
{"id": "1971576", "revid": "339392", "url": "https://it.wikipedia.org/wiki?curid=1971576", "title": "Stagioni sportive dell'Arsenal F.C.", "text": ""}
{"id": "1971577", "revid": "339392", "url": "https://it.wikipedia.org/wiki?curid=1971577", "title": "Record dell'Arsenal F.C.", "text": ""}
{"id": "1971578", "revid": "438678", "url": "https://it.wikipedia.org/wiki?curid=1971578", "title": "Metropolitan (film)", "text": "Metropolitan \u00e8 un film del 1990 diretto da Whit Stillman.\n\u00c8 stato presentato nella Quinzaine des R\u00e9alisateurs al 43\u00ba Festival di Cannes ed \u00e8 stato candidato all'Oscar per la migliore sceneggiatura originale.\nTrama.\nNella New York degli anni ottanta, Tom Townsend, giovane studente dell'Upper West Side di fede socialista, entra a far parte di un piccolo gruppo di giovani alto borghesi dell'Upper East Side.\nTom fa amicizia con molti altri partecipanti delle feste indette dal gruppo, tra cui Nick Smith, un ragazzo cinico che prende Tom sotto la sua ala; Audrey, una ragazza timida che ama Jane Austen e ha una cotta per Tom; e Charlie, un amico eccessivamente filosofico con un amore non corrisposto per Audrey. Tom scopre di avere alcuni amici in comune con il gruppo, tra cui la sua ex fidanzata Serena Slocum, per la quale \u00e8 rimasto infatuato.\nSotto la guida di Nick, Tom diventa un membro della gang a tutti gli effetti. Tom rivela che anche lui \u00e8 stato cresciuto ricco, ma che suo padre ha abbandonato la famiglia per sposare un'altra donna, lasciando Tom e sua madre con risorse finanziarie limitate: di conseguenza, Tom ha una relazione di odio-amore con la ricchezza e l'alta borghesia.\nSerena esce con Rick Von Sloneker, un giovane aristocratico e noto seduttore; ad una festa, Nick accusa Rick di aver fatto ubriacare una ragazza e di averla sottoposta ad un M\u00e9nage \u00e0 trois diversi anni prima, cosa che la spinse in seguito a suicidarsi. Altri membri del gruppo trovano la storia di Nick piena di lacune, e questi ammette che la storia era un pretesto, composto da frammenti di vari episodi, per mettere in mostra la natura di sciupafemmine di Rick. Poco dopo, Nick lascia Manhattan, regalando a Tom il suo cappello a cilindro come segno di amicizia.\nCredendo che Tom non fosse interessato a lei romanticamente, Audrey decide di lasciare Manhattan per trascorrere il resto delle vacanze negli Hamptons con Rick e Cynthia, un'altra ragazza del gruppo. Rendendosi conto di essere innamorato di Audrey, Tom recluta Charlie per aiutarlo a salvarla da Rick. I due viaggiano insieme negli Hamptons, stringendo amicizia lungo il tragitto. Contro le loro aspettative, arrivano a trovare Audrey sana e salva, additata da Rick come una ragazza noiosa. Tom e Charlie, tuttavia, istigano una rissa con Rick, che termina con la loro espulsione dalla sua casa al mare. Successivamente, Tom e Audrey parlano sulla spiaggia, con Audrey che dice che sta pianificando di frequentare un college in Francia, e Tom le promette di andarla a visitare spesso. Tom, Audrey e Charlie iniziano a fare l'autostop insieme per tornare Manhattan."}
{"id": "1971581", "revid": "913245", "url": "https://it.wikipedia.org/wiki?curid=1971581", "title": "Mubarak Hassan Shami", "text": ""}
{"id": "1971583", "revid": "438678", "url": "https://it.wikipedia.org/wiki?curid=1971583", "title": "Scandalo Blaze", "text": "Scandalo Blaze (\"Blaze\") \u00e8 un film del 1989 diretto da Ron Shelton.\nTrama.\nSiamo a New Orleans nel biennio 1959 - 1960. Earl K. Long, governatore dello Stato della Louisiana, si innamora della bella e giovane spogliarellista Blaze Starr proprio poco tempo prima delle nuove elezioni. La famiglia Long ha una lunga tradizione nel governare lo Stato della Louisiana (Earl, infatti \u00e8 succeduto alla carica di governatore al fratello Huey, popolare e discusso uomo politico statunitense assassinato a Baton Rouge nel 1935) ed ovviamente, Earl non vuole perdere. La storia con Blaze diventa sempre pi\u00f9 seria e i due si amano ma la relazione con una spogliarellista d\u00e0 adito a voci e non piace alla gente: i giornalisti sono continuamente alla caccia di foto compromettenti ed Earl, in un suo momento di esagerazione e follia viene ricoverato coattamente in ospedale nel reparto di psichiatria. Riuscir\u00e0 ad uscire di l\u00ec solo grazie al suo potere di governatore. Blaze si allontaner\u00e0 per favorire la campagna politica di Earl. Tuttavia, le idee progressiste (il voto a favore dei cosiddetti \"negri\") sommate alle accuse di evasione fiscale, al ricovero in manicomio e allo scandalo della frequentazione con Blaze porteranno Earl a classificarsi solo quinto nella scalata alla carica. Di qui la decisione di ritirarsi a vita privata in campagna. Blaze, avvertendo la depressione di Earl decide di candidarlo al congresso. Inizia una nuova campagna elettorale in cui Earl \u00e8 dato in svantaggio ma con la sua tenacia, audacia e vicinanza al popolo riuscir\u00e0 a vincere. Purtroppo, solo poche ore prima dello spoglio delle schede, Earl \u00e8 soggetto ad un malore (probabilmente arresto cardiaco) che lo porter\u00e0 a morte prima ancora di sapere i risultati della sua vittoria. Migliaia di persone rendono omaggio alla salma.\n\u00c8 proprio grazie alla biografia di Blaze Starr che passano alla storia gli ultimi anni di Earl Long; biografia da cui Ron Shelton ha tratto questo film.\nAccoglienza.\nIl film non ha avuto un buon incasso, ottenendo circa 19 milioni di dollari a fronte di un budget di 18 milioni di dollari."}
{"id": "1971584", "revid": "13261", "url": "https://it.wikipedia.org/wiki?curid=1971584", "title": "Olivetti Echos P100d", "text": "Olivetti Echos P100D \u00e8 un Notebook lanciato sul mercato dalla Olivetti nel 1994.\nCollegamenti esterni.\n "}
{"id": "1971586", "revid": "287204", "url": "https://it.wikipedia.org/wiki?curid=1971586", "title": "Semnopithecus priam", "text": "L'entello dal ciuffo (\"Semnopithecus priam\" ) \u00e8 un primate catarrino della famiglia dei cercopitecidi: per la precisione, appartiene alla sottofamiglia dei Colobinae e fa parte della trib\u00f9 dei Presbytini, raggruppante l'ala asiatica di tale sottofamiglia.\nVive in India sud-orientale (stato del Tamil Nadu) e Sri Lanka, dove colonizza le aree di foresta monsonica, pur adattandosi bene sia alle aree di boscaglia non molto fitta, che alla vita in aree antropizzate.\n\u00c8 una delle specie di entello (assieme a \"Semnopithecus hector\" e \"Semnopithecus ajax\") a prendere il nome dai personaggi dell'Iliade.\nSulla specie si conosce molto poco, poich\u00e9 in passato essa veniva considerata una sottospecie di \"Semnopithecus entellus\", e raramente gli studi dei ricercatori si concentrano sulle singole sottospecie, limitandosi a dare un quadro generale dei costumi dell'intera specie presa in considerazione. \u00c8 molto probabile, tuttavia, che le sue abitudini non differiscano molto da quelle delle altre specie: si tratterebbe dunque di animali diurni e dalle abitudini tanto arboricole quanto terricole. Vivono in gruppi a composizione variabile, anche se vi \u00e8 una tendenza dei maschi a formare degli \"harem\": ciascun gruppo occupa un proprio territorio, che difende accanitamente dai gruppi rivali.\nDalle abitudini erbivore, si nutrono di foglie, germogli, frutta e fiori, ma laddove coabitano con l'uomo si abituano facilmente a razziare i pollai in cerca di uova e le case, rubando pane ed altri generi alimentari lasciati incustoditi."}
{"id": "1971588", "revid": "599013", "url": "https://it.wikipedia.org/wiki?curid=1971588", "title": "Fernando Arce", "text": "Biografia.\nHa un figlio, Fernando Arce Jr., anch'egli calciatore professionista.\nCarriera.\nClub.\nDopo aver debuttato con il Club Am\u00e9rica nel 1997-1998, si trasferisce al Deportivo Irapuato, debuttando il 28 ottobre 2000 contro il Toluca; ha giocato gli ultimi undici minuti, aiutando i suoi compagni a proteggere la vittoria per 3-2 sui \"Choriceros\". Nel 2001 quando ha segnato due reti \nNel 2002 \u00e8 stato acquistato dal Veracruz, dove \u00e8 rimasto fino alla stagione successiva. Con la nuova maglia ha segnato 8 reti in 58 partite. Il Veracruz, nel 2003, ha raggiunto i play-off.\nDopo le stagioni con il Veracruz, \u00e8 stato ceduto all'Atlante prima dell'Apertura 2003. Nel suo unico campionato con i \"Potros\" ha segnato 7 reti in 40 partite; \nAl termine del campionato di Clausura 2004 ha firmato per il Morelia. \u00c8 rimasto in squadra dal 2004 al 2007, collezionando 123 presenze e 24 reti. Dopo aver passato tre stagioni nel Santos Laguna, nel 2011 diventa giocatore del Club Tijuana.\nNazionale.\nHa debuttato nel nel 2003, venendo convocato da vari commissari tecnici. L'8 giugno 2008 ha segnato la sua prima doppietta per la Nazionale. Ha partecipato alla CONCACAF Gold Cup 2007 e alla Copa Am\u00e9rica 2007."}
{"id": "1971589", "revid": "19310271", "url": "https://it.wikipedia.org/wiki?curid=1971589", "title": "/\u02a4/", "text": ""}
{"id": "1971590", "revid": "8596", "url": "https://it.wikipedia.org/wiki?curid=1971590", "title": "Shirley Valentine - la mia seconda vita", "text": ""}
{"id": "1971593", "revid": "767487", "url": "https://it.wikipedia.org/wiki?curid=1971593", "title": "Le avventure di Rocky e Bullwinkle", "text": "Le avventure di Rocky e Bullwinkle (\"The Adventures of Rocky &amp; Bullwinkle\") \u00e8 un film diretto da Des McAnuff nel 2000 e basato sulle avventure di Rocky e Bullwinkle. Il 20 luglio del 2001 \u00e8 uscito nei cinema italiani.\nTrama.\nIl coraggioso piccolo scoiattolo volante Rocky e l'alce un po' tonto Bullwinkle hanno deliziato il pubblico per anni con le loro avventure narrate nel famosissimo Rocky e Bullwinkle. Dopo la cancellazione della celebre trasmissione, le due stelle del mondo dell'animazione cadono nell'oblio scomparendo per sempre dallo schermo televisivo. Trentacinque anni dopo la loro ultima apparizione in televisione, l'FBI li contatta per affrontare per l'ennesima volta il loro pi\u00f9 temibile arcinemico, il dittatore dello stato comunista di Pottsylvania, Fearless Leader, che ha approntato un piano diabolico per riuscire a farsi eleggere alla presidenza degli Stati Uniti. Rocky e Bullwinkle non ci pensano due volte e immediatamente accettano la nuova sfida.\nIncassi.\nCon un budget stimato di 76 milioni di dollari, il film ne incass\u00f2 a livello mondiale solo 35 milioni.\nColonna sonora.\nWritten by Rick Nelson, Sam Hollander, David Schommer, Tarsha Vega\nEdizione DVD.\nIl DVD del film \u00e8 stato pubblicato nel 2002 dalla Universal Studios."}
{"id": "1971595", "revid": "767487", "url": "https://it.wikipedia.org/wiki?curid=1971595", "title": "Dad - Pap\u00e0", "text": "Dad - Pap\u00e0 (\"Dad\") \u00e8 un film del 1989 diretto da Gary David Goldberg.\nTrama.\nJohn Tremont, quarantenne brillante manager di Wall Street, divorziato con un figlio bizzarro, Billy, da almeno due anni non va a trovare i suoi anziani genitori che vivono in California. Quando la sorella Annie lo avverte che la madre Bette \u00e8 stata ricoverata in ospedale per un infarto, John parte subito per visitarla. Bette \u00e8 una donna molto forte e decisa, che non vuole riconoscere di essere seriamente malata, anche se per John sono le condizioni del padre Jake, un ex operaio ultrasettantenne, che appaiono pi\u00f9 preoccupanti.\nAbituato a lasciarsi dominare e accudire dalla moglie autoritaria, ora sembra caduto in uno stato triste di inerzia, cos\u00ec John decide di restare un po' di tempo con lui, spronandolo ad occuparsi della pulizia della casa, degli acquisti e dei suoi hobby preferiti. Jake Tremont riacquista presto energia e gioia di vivere, specie quando Bette torna a casa guarita ed il nipote Billy lo conforta con la sua presenza, ma dopo un breve periodo sereno, improvvisamente Jake deve subire una grave operazione, apprendendo dal suo medico, il dottor Santana, di essere affetto da cancro. Lo choc causato dalla terribile notizia gli provoca gravissime conseguenze che lo riducono in coma, cos\u00ec John lo affida al dott. Chad, che lo cura abilmente.\nJake si riprende, anche per merito dell'assidua e affettuosissima assistenza di John, che \u00e8 andato a vivere in ospedale con lui. Quando Jake torna a casa, \u00e8 felice e allegro come un bambino, nonostante i suoi 78 anni, indossa abiti stravaganti e coloratissimi, e vuol divertirsi. Bette non riconosce pi\u00f9 in lui l'amato marito, sempre docile ai suoi ordini e che ora insiste per fare l'amore con lei e perfino per ballare. Ma il fatto pi\u00f9 importante \u00e8 per Bette la scoperta che da molti anni Jake si rifugia segretamente in un'esistenza immaginaria e consolatoria: crede infatti di vivere con lei in una bella fattoria, insieme a 4 figli, e ora le parla spesso di questa vita in campagna. Mentre lo psicologo spiega a Bette che Jake rischia di rifugiarsi per sempre nei suoi sogni, uscendo completamente dalla realt\u00e0, John la rimprovera aspramente per la sua incomprensione verso il marito.\nJake viene di nuovo attaccato dal cancro e presto muore serenamente, dopo un lungo colloquio col figlio. Morto Jake, figlio e nipote indossano i suoi vestiti coloratissimi, lo ricordano con tenerezza, e si sentono pi\u00f9 vicini e pi\u00f9 indulgenti. Bette rester\u00e0 a vivere con Annie e con suo marito Mario, mentre John riparte per tornare al lavoro, ma ora la famiglia \u00e8 pi\u00f9 unita."}
{"id": "1971596", "revid": "38120", "url": "https://it.wikipedia.org/wiki?curid=1971596", "title": "Pap\u00e0 (film)", "text": ""}
{"id": "1971599", "revid": "298229", "url": "https://it.wikipedia.org/wiki?curid=1971599", "title": "Underhill Stadium", "text": "L'Underhill Stadium \u00e8 uno stadio di calcio in Inghilterra. Ha ospitato le partite casalinghe del Barnet F.C. e delle riserve dell'Arsenal."}
{"id": "1971601", "revid": "767487", "url": "https://it.wikipedia.org/wiki?curid=1971601", "title": "Semnopithecus schistaceus", "text": "L'entello del Nepal o presbite dell'Himalaya (Semnopithecus schistaceus ) \u00e8 una specie di entello endemica dell'Asia sud-orientale che vive in Nepal, Cina, India e Bhutan.\nComportamento.\nL'entello del Nepal ha una dieta composta da foglie, frutta e fiori. I maschi misurano 51-78 centimetri di lunghezza, mentre le femmine sono lunghe 40-68 centimetri. La maturit\u00e0 sessuale viene raggiunta a 3-4 anni dalle femmine e a 4-5 anni dai maschi. L'entello del Nepal vive circa 20 anni in natura e 25 in cattivit\u00e0. Le figliate sono composte solitamente da un unico piccolo."}
{"id": "1971603", "revid": "71433", "url": "https://it.wikipedia.org/wiki?curid=1971603", "title": "Sotto scacco", "text": ""}
{"id": "1971606", "revid": "834", "url": "https://it.wikipedia.org/wiki?curid=1971606", "title": "Lovecraft and Witch Hearts", "text": ""}
{"id": "1971607", "revid": "438678", "url": "https://it.wikipedia.org/wiki?curid=1971607", "title": "Il matrimonio di Lady Brenda", "text": " Il matrimonio di Lady Brenda (\"A Handful of Dust\") \u00e8 un film del 1988 diretto da Charles Sturridge.\nIl soggetto \u00e8 tratto dal romanzo \"Una manciata di polvere\" di Evelyn Waugh.\nTrama.\nInghilterra, anni '30. Brenda e Tony Last sono una coppia modello, fanno parte dell'alta societ\u00e0, hanno una grande tenuta in campagna e un bellissimo bambino. Ma l'apparenza inganna, in realt\u00e0 sono una coppia stanca e infelice, unita ormai solo dall'amore per il figlio John Andrew.\nNella loro vita entra John Beaver che, solo per denaro, intreccia una relazione con Brenda. La donna, sempre pi\u00f9 stanca dell'assenteismo del marito e innamorata di Beaver, decide di chiedere il divorzio. Ma la tragedia \u00e8 appena iniziata: durante una battuta di caccia il figlio muore accidentalmente, e Last, abbattuto della situazione, in un primo momento accetta di assumersi la colpa in tribunale nella causa di divorzio, ma quando la moglie gli chiede di versarle una grossa somma in favore dell'amante, Tony rifiuta e non le d\u00e0 nulla.\nIn seguito Last parte per le foreste del Brasile, accompagnato da una guida che muore annegata nel tragitto. Last viene tratto in salvo da un uomo, Todd, che vive tra i selvaggi. Dopo aver fatto credere ai suoi soccorritori che Last \u00e8 morto, Todd lo riduce in prigionia e, essendo analfabeta, lo costringe ogni giorno a leggergli un brano di Dickens.\nRimasta senza soldi, Brenda \u00e8 abbandonata da Beaver mentre la sua villa viene ereditata dai cugini di Last. Dopo aver assistito ai funerali solenni del marito, Brenda affoga nella sua triste vita, assistita da un amico che si prender\u00e0 cura di lei."}
{"id": "1971608", "revid": "287204", "url": "https://it.wikipedia.org/wiki?curid=1971608", "title": "Bagdad Caf\u00e8", "text": ""}
{"id": "1971610", "revid": "834", "url": "https://it.wikipedia.org/wiki?curid=1971610", "title": "Midianiti", "text": ""}
{"id": "1971611", "revid": "767487", "url": "https://it.wikipedia.org/wiki?curid=1971611", "title": "Buster (film)", "text": " Buster \u00e8 un film del 1988 diretto da David Green e interpretato da Phil Collins. Narra la storia del noto ladro londinese Buster Edwards e del suo ruolo nell'assalto al treno postale Glasgow-Londra del 1963.\nTrama.\nLondra, 1963, Buster \u00e8 un mediocre ladro che compie quotidianamente piccoli furti per mandare avanti la sua famiglia composta dalla moglie June e dalla figlia Nicky. Un giorno, Buster va da Harry, un ladro che ha da poco tempo finito di scontare 18 mesi di prigione, e gli parla del prossimo colpo che sta organizzando il leader della gang Bruce Reynolds, ovvero l'assalto al treno postale Glasgow-Londra, che trasporta circa un milione di sterline in contanti. Dopo aver pianificato ed eseguito alla perfezione la rapina, la gang torna in un nascondiglio di fattoria, dove scopre di aver in realt\u00e0 rubato tre milioni di sterline. I membri della gang bevono da bottiglie di birra e bicchieri senza indossare guanti, lasciando cos\u00ec impronte digitali che sarebbero testimonianza del loro coinvolgimento nella rapina. Mentre si trovano nel nascondiglio, l'emittente radiofonica comunica che la polizia sta cercando in tutti i casali all'interno di un raggio di 30 miglia dal luogo della rapina.\nAlcuni membri, innervositi dalla notizia, vogliono ritornare immediatamente a Londra per paura di essere scoperti, Altri vogliono tener fede al piano originale e rimanere li. Nel frattempo June, che era incinta, perde il feto e viene assistita dalla madre. La banda decide di tornare a Londra, dove incontra il suo contatto, un impiegato del procuratore che, come da piano originale, provvede affinch\u00e9 la casa sia ripulita, distruggendo in tal modo ogni prova fisica che collega la banda alla rapina. Tuttavia il contatto, non pu\u00f2 ripulire il luogo prima di qualche giorno, e questo agita Buster, Bruce e Harry, che temendo che il ritardo dell'operazione possa farli scoprire, decidono di recarsi loro stessi alla fattoria per bruciarla. Mentre sono in macchina per\u00f2 apprendono dalla radio che la polizia ha trovato la fattoria e sono cos\u00ec costretti a tornare indietro, sperando di poter tornare a Londra in tempo per poter fuggire con le rispettive famiglie. Buster torna a casa, e June gli rivela dell'aborto spontaneo, nel frattempo il colpo al treno prende il nome mediatico di \"The Great Train Robbery\".\nPer i mesi successivi alla rapina, Buster, June e Nicky sono costretti a restare nascosti, se non poi spostarsi quando la polizia scopre il loro nascondiglio. Nel frattempo, uno ad uno i membri della gang vengono presi dalla polizia, e il furto, considerato alta offesa per l'Inghilterra, costa ad ognuno di loro trent'anni di reclusione in carcere. Cos\u00ec Buster \u00e8 costretto a scappare ad Acapulco con Bruce, ancora a piede libero, e la fidanzata Franny, ma prima di andar via promette a June di procurarle dei passaporti per poterlo raggiungere appena le acque saranno pi\u00f9 calme. June per\u00f2 non resiste, e decide di partire anche lei per raggiungere Buster ad Acapulco, di fatto rischiando di essere presa, perch\u00e9 anche lei ricercata, tuttavia riesce a raggiungere il marito. La nuova vita in Messico, diverte sia Buster che Nicky, ma non June che non riesce mai ad adattarsi, e che dopo una serie di peripezie e litigi con Buster, decide di tornare in Inghilterra con Nicky per andare a stare dalla madre. Buster resta ad Acapulco per ancora diverso tempo, abbastanza per vedere i Mondiali di calcio del 1966, ed \u00e8 proprio mentre esulta per la vittoria dell'Inghilterra di questi, che capisce che i soldi e la fortuna non valgono nulla senza la sua famiglia, cos\u00ec decide di tornare a Londra dalla moglie, pur sapendo di essere preso. Viene infatti subito catturato e condannato a 15 anni di prigione.\nAccoglienza.\nIl film ebbe recensioni discordanti. I punti comuni furono critici sul tono del film, considerato come una \"romanticizzazione del crimine\", e lodevoli sulla performance dei protagonisti Phil Collins e Julie Walters e sulla colonna sonora. Al botteghino, il film raggiunse i 540.000 dollari, di cui 265.038 solo nel weekend d'apertura.\nColonna sonora.\nLa colonna sonora del film fu realizzata dallo stesso Phil Collins, e include la sua reinterpretazione del brano \"A Groovy Kind of Love\" (#1 nella Official Singles Chart) e \"Two Hearts\" (#6 nella medesima classifica). Entrambi i brani raggiunsero la prima posizione nella classifica Billboard. \"Loco in Acapulco\", fu il brano che Collins co-scrisse e produsse per i Four Tops, e in cui suon\u00f2 la batteria. \"Two Hearts\", ebbe una nomination ai Premi Oscar 1989 nella categoria Miglior Canzone, venendo per\u00f2 battuta da \"Let the River Run\" di Carly Simon. Vinse invece ai Grammy Awards 1989 nella categoria Miglior Canzone Scritta per un Film, Televisione o altri media audio-visivi."}
{"id": "1971612", "revid": "3115", "url": "https://it.wikipedia.org/wiki?curid=1971612", "title": "Michael Bartels", "text": "Carriera.\nVinse il Campionato tedesco di karting nel 1985 e la Formula Ford tedesca 1600 nel 1986.\nIn Formula 1 venne iscritto a quattro Gran Premi con la Lotus non riuscendo mai a qualificarsi.\nPartecip\u00f2 al campionato DTM dal 1994 al 1996 e nel 2000.\nDal 2004 ha corso, con successo, nel Campionato del mondo GT con una Maserati MC12 della \"Vitaphone Racing\": proprietario del team stesso, ha conquistato 4 titoli team GT1 e 3 piloti in coppia con Andrea Bertolini.\nAll'attivo ha anche tre vittorie nella 24 Ore di Spa (2005, 2006, 2008).\nNel 2011 termina la collaborazione col precedente sponsor, quindi fonda il \"Vita4One Racing Team\" col quale partecipa, nel 2012, al FIA GT1 World Championship, mancando per un solo punto il titolo mondiale."}
{"id": "1971613", "revid": "122964778", "url": "https://it.wikipedia.org/wiki?curid=1971613", "title": "Albo d'oro della Giostra della Quintana", "text": "Di seguito l'elenco dei vincitori della Quintana di Foligno dal 1946."}
{"id": "1971619", "revid": "110157", "url": "https://it.wikipedia.org/wiki?curid=1971619", "title": "Bomba a decompressione", "text": "Una bomba a decompressione, conosciuta anche come Zip bomb o Zip of Death, \u00e8 un tipo di attacco denial of service. In particolare, si tratta di un archivio compresso malevolo, studiato per mandare in crash o rendere inutile il programma o il sistema che lo legge. \u00c8 usato spesso per disabilitare un software antivirus, in maniera tale che un virus tradizionale possa poi inserirsi indisturbato nel sistema.\nPiuttosto che dirottare le normali operazioni del programma, una bomba a decompressione permette al programma di funzionare normalmente, ma l'archivio \u00e8 fatto in maniera tale che decomprimendolo (ad esempio per la scansione antivirus) esso richieda enormi quantit\u00e0 di tempo, spazio su disco e memoria.\nUna bomba a decompressione \u00e8 solitamente un file di ridotte dimensioni (poche centinaia di kB), per essere facilmente trasferito e non destare sospetti. Comunque, quando il file viene decompresso il suo contenuto \u00e8 molto superiore a quanto il sistema possa supportare.\nIl termine Zip bomb \u00e8 stato probabilmente coniato nel luglio 2001, ma la stessa tecnica \u00e8 stata usata fin da quando i programmi di compressione dati sono nati.\nAl giorno d'oggi, molti programmi antivirus sono in grado di rilevare le bombe a decompressione ed evitano cos\u00ec di decomprimerle.\nUn esempio di bomba a decompressione era il file 42.zip, che aveva dimensioni pari a 42 KB di dati compressi, contenente gruppi di 16 file zip annidati su sei livelli (contenenti ognuno 4,3 GB di file, per un totale di 4,5 PB di dati non compressi)."}
{"id": "1971621", "revid": "283141", "url": "https://it.wikipedia.org/wiki?curid=1971621", "title": "Zip bomb", "text": ""}
{"id": "1971623", "revid": "834", "url": "https://it.wikipedia.org/wiki?curid=1971623", "title": "Vempire or Dark Faerytales in Phallustein", "text": ""}
{"id": "1971633", "revid": "599013", "url": "https://it.wikipedia.org/wiki?curid=1971633", "title": "Frank Dochnal", "text": "Ebbe discreto successo nelle corse locali in Missouri, prima di tentare la qualificazione per il Gran Premio del Messico 1963 con una Cooper a 42 anni.\nSfortunatamente durante le prove danneggi\u00f2 la sua vettura e non pot\u00e9 prendere parte al Gran Premio. A questo punto si ritir\u00f2 dalle corse continuando a lavorare come meccanico di gara."}
{"id": "1971634", "revid": "599013", "url": "https://it.wikipedia.org/wiki?curid=1971634", "title": "Compagnia di Santa Teresa di Ges\u00f9", "text": "La Compagnia di Santa Teresa di Ges\u00f9 (in spagnolo \"Compa\u00f1\u00eda de Santa Teresa de Jes\u00fas\") \u00e8 un istituto religioso femminile di diritto pontificio: le suore di questa congregazione, dette Teresiane, pospongono al loro nome la sigla S.T.J.\nStoria.\nLa congregazione venne fondata il 23 giugno 1876 a Tarragona da Enrique Antonio de Oss\u00f3 y Cervell\u00f3 (1840-1896): il sacerdote ide\u00f2 una compagnia di insegnanti laiche per l'educazione cristiana e la formazione professionale delle ragazze. Le prime comunit\u00e0 sorsero a Tarragona e Tortosa e, il 31 dicembre 1878, le prime otto suore vestirono l'abito religioso; le otto emisero la loro professione religiosa dei voti perpetui il 15 ottobre del 1882.\nLa Compagnia ricevette il pontificio decreto di lode il 16 settembre del 1888: ottenne l'approvazione definitiva della Santa Sede il 18 dicembre 1908. Le sue costituzioni vennero approvate il 18 maggio 1903 e riviste, alla luce dei dettami del Concilio Vaticano II, il 2 aprile 1971.\nIl fondatore \u00e8 stato proclamato santo a Madrid da papa Giovanni Paolo II il 16 giugno 1993.\nAttivit\u00e0 e diffusione.\nLe suore della Compagnia di Santa Teresa di Ges\u00f9 si dedicano prevalentemente all'istruzione della giovent\u00f9.\nSono presenti in Europa (Italia, Francia, Portogallo, Spagna), Africa (Angola, Burkina Faso, Costa d'Avorio, Mozambico, S\u00e3o Tom\u00e9 e Pr\u00edncipe) e America (Argentina, Bolivia, Brasile, Cile, Colombia, Costa Rica, Cuba, Ecuador, Guatemala, Messico, Nicaragua, Paraguay, Stati Uniti d'America, Uruguay, Venezuela); la sede generalizia \u00e8 a Roma.\nAl 31 dicembre 2005 l'istituto contava 1.620 religiose in 220 case."}
{"id": "1971636", "revid": "1186766", "url": "https://it.wikipedia.org/wiki?curid=1971636", "title": "Trachypithecus delacouri", "text": "Il presbite di Delacour (\"Trachypithecus delacouri\" ) \u00e8 un primate catarrino della famiglia dei cercopitecidi: in particolare, appartiene alla trib\u00f9 dei Presbytini nell'ambito della sottofamiglia dei Colobinae.\nDistribuzione e habitat.\nQuesti animali vivono con 19 popolazioni isolate nelle province vietnamite di Nam, Thanh H\u00f3a, H\u00f2a B\u00ecnh, Ninh B\u00ecnh e Ngh, nel nord del paese. Preferiscono le aree di foresta pluviale.\nDescrizione.\nDimensioni.\nMisurano circa 130\u00a0cm, di cui pi\u00f9 della met\u00e0 spetta alla lunga coda, per un peso di 8\u00a0kg, coi maschi pi\u00f9 grossi e pesanti delle femmine.\nAspetto.\nIl pelo \u00e8 di colore nero su tutto il corpo, fatta eccezione per i fianchi e le cosce, che sono di colore giallastro: si ha quasi l'impressione che l'animale porti un paio di pantaloni corti. Sulla testa i peli hanno le punte grigiastre ed assumono la forma di una corta cresta.\nBiologia.\nSi tratta di animali diurni ed arboricoli: di notte cercano riparo nel folto della vedetazione. Vivono in piccoli gruppi di 3-6 animali, che contano un maschio ed un paio di femmine coi propri cuccioli.\nAlimentazione.\ni tratta di animali prevalentemente folivori: si nutrono, cio\u00e8, essenzialmente di foglie, non disdegnando tuttavia di mangiare sporadicamente anche frutta e fiori.\nRiproduzione.\nDopo 6-7 mesi di gestazione, la femmina mette al mondo un unico cucciolo, di colore bruno-arancio. Il cucciolo resta con la madre fino a 3-4 anni di vita, quando col raggiungimento della maturit\u00e0 sessuale tende ad allontanarsi dai genitori ed a cercare nuovi gruppi: spesso i giovani maschi si riuniscono in bande, nell'attesa di diventare abbastanza grossi e forti da poter rivaleggiare con altri maschi per il possesso di un proprio \"harem\".\nConservazione.\nLa \"IUCN red list\" classifica \"Trachypithecus delacouri\" come specie in pericolo critico di estinzione."}
{"id": "1971638", "revid": "1776051", "url": "https://it.wikipedia.org/wiki?curid=1971638", "title": "Claudio Sandonnini", "text": "Fu senatore del Regno d'Italia nella XVII legislatura. Fu inoltre Sindaco della citt\u00e0 di Modena per nove anni dal 1863 al 1864 e dal 1875 al 1881, nonch\u00e9 consigliere comunale per 33 anni e consigliere provinciale per 24 anni.\nBiografia.\nNacque a Monte Corone (frazione di Zocca).\nNel 1862 venne eletto deputato nel collegio di Modena e fu relatore della commissione d'inchiesta parlamentare sui fatti del settembre 1864 avvenuti a Torino.\nNel 1867 risult\u00f2 vincitore nei collegi di Mirandola e di Montecchio, optando per il primo. Nel 1880 venne di nuovo eletto nel collegio di Correggio.\nNel 1890, al compimento delle tre legislature, venne nominato Senatore all'et\u00e0 di 73 anni, ma per motivi di salute la sua attivit\u00e0 parlamentare fu limitata. \nMor\u00ec a Modena all'et\u00e0 di 83 anni."}
{"id": "1971645", "revid": "124441189", "url": "https://it.wikipedia.org/wiki?curid=1971645", "title": "Spalle al muro", "text": "Spalle al muro \u00e8 il brano musicale con il quale Renato Zero ha partecipato al Festival di Sanremo 1991, classificandosi al secondo posto. \nLa canzone, inserita nell'album dal vivo \"Prometeo\" e stampata su vinile anche come singolo promozionale insieme al brano \"L'equilibrista\", \u00e8 stata scritta interamente da Mariella Nava, grande amica del cantante romano. Il loro legame diverr\u00e0 molto importante cosicch\u00e9, Zero, richieder\u00e0 la presenza della cantautrice come apri-concerto.\nIl brano.\nIl testo descrive il lento declino dell'et\u00e0 ed in particolar modo la critica che la giovent\u00f9 \"moderna\" fa all'anzianit\u00e0. La parola pi\u00f9 presente nel brano infatti \u00e8 \"vecchio\", quasi a sottolineare la poca considerazione che si ha della persona non pi\u00f9 giovane.\nIl brano, durante la kermesse sanremese, venne interpretato in inglese dalla cantante giamaicana Grace Jones con il titolo \"Still Life\" e arriv\u00f2 secondo nella classifica finale del Festival, preceduto da \"Se stiamo insieme\" di Riccardo Cocciante."}
{"id": "1971652", "revid": "1776051", "url": "https://it.wikipedia.org/wiki?curid=1971652", "title": "Gavino Scano", "text": "Fu senatore del Regno d'Italia nella XVII legislatura.\n\u00c8 stato Rettore dell'Universit\u00e0 di Cagliari tra il 1882 ed il 1883."}
{"id": "1971653", "revid": "599013", "url": "https://it.wikipedia.org/wiki?curid=1971653", "title": "Brian Gubby", "text": "Si iscrisse al Gran Premio di Gran Bretagna 1965 fallendo la qualificazione con una Lotus 24.&lt;br&gt;\nSuccessivamente prese parte ad alcune gare di Formula 1 non valide per il campionato."}
{"id": "1971658", "revid": "1305772", "url": "https://it.wikipedia.org/wiki?curid=1971658", "title": "Trachypithecus ebenus", "text": "Il presbite nero indocinese (Trachypithecus ebenus) \u00e8 una specie di presbite poco conosciuta originaria del Laos e delle regioni adiacenti del Vietnam. In origine era stato descritto come una sottospecie di \"T. auratus\", ma in seguito si \u00e8 scoperta la sua appartenenza al gruppo di \"T. francoisi\", tanto che alcuni continuano a ritenerlo una sottospecie di quest'ultimo. Si \u00e8 cominciato a considerarlo una specie vera e propria solo nel 2001.\nTassonomia.\nSe si eccettua il pelame quasi completamente nero, ricorda gli altri membri del gruppo di \"T. francoisi\". Caso unico del gruppo, sembra essere parapatrico di \"T. hatinhensis\", tanto che sono noti casi inconfutabili di intergradazione con questa specie; inoltre, da un punto di vista genetico, sono poco distinguibili l'uno dall'altro. Ci\u00f2 ha portato a suggerire che \"T. ebenus\" sia una forma nera di quel taxon, o forse una sottospecie di \"T. laotum\"."}
{"id": "1971664", "revid": "125420083", "url": "https://it.wikipedia.org/wiki?curid=1971664", "title": "Club Atl\u00e9tico Uni\u00f3n", "text": "Il Club Atl\u00e9tico Uni\u00f3n, conosciuto anche come Uni\u00f3n de Santa Fe, \u00e8 una societ\u00e0 polisportiva argentina, con sede a Santa Fe. La squadra di calcio milita nella Primera Divisi\u00f3n del campionato argentino di calcio.\nL'Uni\u00f3n, oltre al calcio, pratica altre discipline come la scherma, il basket, l'hockey su prato, il tiro con l'arco, le bocce, la pallavolo, la pallanuoto, il pattinaggio, il tennis, il karate, il nuoto, il cricket e il softball. La squadra di basket partecipa della Liga Nacional de B\u00e1squet.\nStoria.\nIl 15 aprile 1907 viene fondato il club, in un caff\u00e8 di Santa Fe da immigrati italiani e spagnoli. Il club ha vinto una volta la Primera B Nacional, nel 1966, e ha disputato un totale di 36 stagioni nella Primera Divisi\u00f3n Argentina."}
{"id": "1971665", "revid": "179980", "url": "https://it.wikipedia.org/wiki?curid=1971665", "title": "Uni\u00f3n de Santa Fe", "text": ""}
{"id": "1971667", "revid": "118871147", "url": "https://it.wikipedia.org/wiki?curid=1971667", "title": "Sahonagasy Action Plan", "text": "Il \"Sahonagasy Action Plan\" (SAP), o \"Piano d'azione per gli anfibi del Madagascar\", \u00e8 un progetto mirato alla conservazione delle specie di anfibi del Madagascar , paese caratterizzato da un elevato numero di specie endemiche, vale a dire rinvenibili solo sul suo territorio.\nIl progetto \"Sahonagasy Action Plan\" ha avuto la sua genesi nel corso del workshop ACSAM (\"A Conservation Strategy for the Amphibians of Madagascar\" ), svoltosi ad Antananarivo dal 17 al 21 settembre 2006. L'ACSAM \u00e8 stato di fatto il primo passo per portare a livello regionale la strategia dell'Amphibian Conservation Action Plan (ACAP), il grande progetto di salvaguardia mondiale degli anfibi. Nel corso dell'ACSAM \u00e8 stato evidenziato che gli anfibi del Madagascar sono particolarmente importanti, non solo per la diversit\u00e0 delle specie e per il loro endemismo, ma anche perch\u00e9 non \u00e8 ancora stata identificata la presenza del chitridio \"Batrachochytrium dendrobatidis\", un fungo che \u00e8 la causa principale della scomparsa e probabile estinzione di molte specie di anfibi a livello mondiale (responsabile della patologia nota come chitridiomicosi). Di fatto, quindi, l'applicazione di uno speciale piano d'azione per gli anfibi del Madagascar consente di applicare una strategia \"proattiva\" per la salvaguardia delle specie.\nNel 2014 \u00e8 stato organizzato l'ACSAM2, che ha avuto svolgimento presso il Centro ValBio di Ranomafana. Come conseguenza di questo incontro \u00e8 stato redatto il , presentato ufficialmente il 7 novembre 2016 all'OLEP di Ambatobe (Antananarivo).\nNel 2018 il SAP ha avuto una sua naturale continuazione nell'organizzazione di un workshop dedicato a una delle specie di anfibi pi\u00f9 minacciate del Madagascar (e del mondo intero), la mantella arlecchino, \"Mantella cowanii\". Questo workshop si \u00e8 svolto ad Ambositra, in Madagascar, citt\u00e0 nelle vicinanze della quale sopravvive una delle popolazioni pi\u00f9 note e abbondanti della specie, relegata a pochissimi siti sul plateau malagasy. Questo workshop ha portato come ricaduta ed effetto la realizzazione del \"Mantella cowanii\" Action Plan (McAP), pubblicato nel 2020 e lanciato ufficialmente nel marzo 2021. "}
{"id": "1971673", "revid": "767487", "url": "https://it.wikipedia.org/wiki?curid=1971673", "title": "Nessuna verit\u00e0", "text": "Nessuna verit\u00e0 (\"Body of Lies\") \u00e8 un film del 2008 diretto da Ridley Scott, con protagonisti Leonardo DiCaprio e Russell Crowe, adattamento del romanzo \"Body of Lies\" del giornalista del \"Washington Post\", David Ignatius.\nTrama.\nRoger Ferris \u00e8 un ufficiale della CIA in segreto in Iraq sulle tracce di un terrorista chiamato Al-Saleem. Qui incontra Nizar, destinato a morire in un attentato, che \u00e8 pronto a offrire informazioni in cambio di asilo in Nord America. Nonostante le obiezioni del suo cinico capo Ed Hoffman, Ferris accetta di proteggere Nizar che viene usato come pedina per identificare il resto dell'organizzazione. Quando Nizar viene catturato, Ferris \u00e8 costretto a sparargli per impedire che esponga le identit\u00e0 di Ferris e del suo associato Bassam. Furiosi per il rifiuto di Hoffman, impegnato nelle sue faccende familiari e poco attento ai reali problemi, di agire in base alle informazioni fornite da Nizar, Ferris e Bassam vanno a cercare un luogo sicuro a Balad di cui Nizar aveva parlato loro. Quando arrivano qui i due trovano degli uomini che stanno bruciando dei CD. Nella successiva sparatoria e inseguimento, il veicolo di Ferris e Bassam viene fatto esplodere fortuitamente da un ordigno sparato dagli elicotteri della CIA sopraggiunti in aiuto e la stessa CIA riesce a recuperare solo Ferris mentre Bassam viene ucciso nell'esplosione.\nDopo essersi ripreso dalle ferite, Ferris viene mandato da Hoffman ad Amman per indagare su una rete jihadista che fa capo ad Al-Saleem che si trova in una \"casa sicura\". Ferris e Hoffman hanno per\u00f2 due diversi modus operandi: Hoffman opera da remoto con droni con controlli mirati e usando la tecnologia mentre Ferris ama integrarsi e operare con persone del luogo. Spesso gli interventi di Hoffman provocano pi\u00f9 problemi che altro. Ad Amman Ferris incontra e negozia una collaborazione con Hani Salaam, capo della direzione generale dell'intelligence giordana.\nMentre Ferris cerca di indagare sulla base di Al-Saleem ad Amman, Hoffman organizza un'operazione parallela tramite un'agenzia locale che rischia di far saltare tutta l'operazione. Ferris riesce a fermare l'uomo che vuole avvertire il gruppi di jihadisti ma si provoca delle ferite di morsi di cani rabbiosi. Trovandosi in ospedale per curarsi, Ferris incontra un'infermiera di nome Aisha dalla quale viene subito attratto.\nIn Europa i terroristi colpiscono di nuovo in un mercato dei fiori di Amsterdam, uccidendo 75 persone e ferendone altre centinaia.\nDopo aver riconosciuto uno degli uomini che vivono nella \"casa sicura\" come l'ex-criminale Mustaffa Karami, Salaam lo preleva, portandolo nel deserto, e lo induce a collaborare, alla presenza di Ferris. Dopo poco Hoffman chiede a Salaam di usare Karami per una sua operazione, ma Salaam rifiuta. All'insaputa di Ferris e Salaam, Hoffman dice al suo agente Skip di seguire Karami e rapirlo ma Karami fugge e avvisa i terroristi nella \"casa sicura\" che viene sorvegliato e loro lo abbandonano. Fallita l'operazione, Skip viene catturato da Salaam che accusa anche Ferris di aver saputo della mossa su Karami per cui lo incolpa di essere stato poco leale e lo esilia dalla Giordania.\nFerris ritorna da Hoffman a Washington e escogitano un nuovo piano per trovare Al-Saleem. I due, sospettando Al-Saleem sia motivato pi\u00f9 dall'orgoglio che dall'ideologia, mettono in scena un falso attacco terroristico alla base americana di Incirlik a nome di Omar Sadiki, un innocente architetto giordano, sperando che Al-Saleem esca dal nascondiglio e provi a contattarlo perch\u00e9 non pu\u00f2 accettare l'esistenza di un'organizzazione terroristica pari alla sua. Al-Saleem vede l'attentato alla televisione e abbocca.\nSalaam invita Ferris a tornare in Giordania e condivide i suoi sospetti che Omar Sadiki sia un terrorista, anche se Ferris finge di ignorarlo. Ferris in seguito cerca di salvare Sadiki dall'essere rapito dagli scagnozzi di Al-Saleem ma fallisce e Sadiki, sotto interrogatorio, nega qualsiasi conoscenza dell'attacco tuttavia viene trovato ucciso.\nFerris torna nel suo appartamento e scopre che Aisha \u00e8 stata rapita. Chiede disperatamente aiuto a Salaam, ammettendo di aver inscenato che Omar Sadiki fosse un terrorista, ma Salaam si rifiuta di aiutarlo perch\u00e9 Ferris gli aveva gi\u00e0 mentito in precedenza. Ferris si offre ai rapitori in cambio di Aisha e viene portato attraverso la frontiera in Siria, con Hoffman che guarda tutto attraverso un drone di sorveglianza che per\u00f2 lo perde in quanto un gruppo di SUV crea una nuvola di polvere oscurando la visione di Hoffman. Giunti a destinazione, Ferris viene interrogato da Al-Saleem. Quando Ferris chiede ad Al-Saleem di Aisha, gli viene detto che \u00e8 stata uccisa. Ferris dice ad Al-Saleem che nella sua organizzazione c'\u00e8 un infiltrato (Karami) che lavora per lui e che, per associazione, \u00e8 come se anche lui lavorasse per la CIA. Al-Saleem non crede a Ferris, lo tortura, accende una videocamera e ordina la sua esecuzione. Salaam e i suoi agenti arrivano all'ultimo momento, salvando la vita di Ferris, e Al-Saleem viene arrestato da Marwan Se-Kia, ufficiale di sicurezza di Salaam.\nSalaam visita Ferris in ospedale e rivela di aver simulato il rapimento di Aisha e di aver orchestrato la sua cattura da parte di Al-Saleem usando Karami come via di mezzo. Avendo perso la voglia di combattere in questa particolare \"guerra\", Ferris esce dalle scene.\nColonna sonora.\nLa canzone nei titoli di coda \u00e8 \"If The World\" del gruppo rock Guns N' Roses, tratta dal loro album \"Chinese Democracy\".\nDistribuzione.\nIl film, che \u00e8 stato distribuito in Italia a partire dal 21 novembre 2008, nonostante un budget di 70 milioni di dollari ha incassato negli Stati Uniti poco meno di 40 milioni di dollari. Gli incassi totali hanno comunque superato i 115 milioni di dollari nel mondo."}
{"id": "1971675", "revid": "71433", "url": "https://it.wikipedia.org/wiki?curid=1971675", "title": "Body of Lies", "text": ""}
{"id": "1971679", "revid": "84628607", "url": "https://it.wikipedia.org/wiki?curid=1971679", "title": "Ossietilati", "text": "Gli ossietilati, o etossilati sono dei composti chimici ottenuti da ossido di etilene (una molecola di formula bruta C2H4O, che contiene un atomo di ossigeno legato ad entrambi i carboni). L'ossido di etilene \u00e8 una molecola molto reattiva, che reagisce con molecole come gli acidi, gli alcoli, le ammine.\nPeculiarit\u00e0 di queste reazioni \u00e8 la possibilit\u00e0 di formare polimeri, cio\u00e8 molecole molto lunghe composte da molti monomeri di ossido di etilene che si legano tra loro costituendo ripetizioni di unit\u00e0 -CH2CH2O-. Questo \u00e8 possibile perch\u00e9 ogni volta che l'ossido di etilene reagisce con una molecola (facendola cos\u00ec diventare una molecola pi\u00f9 grande) va a formare un sito reattivo attaccabile da un'altra molecola di ossido di etilene. Continuando ad aggiungere molecole di ossido di etilene queste continueranno a reagire con il prodotto della reazione precedente, allungando cos\u00ec la catena dell'etossilato. La reazione avviene a temperature superiori ai 90 \u00b0C, ma una volta attivata, essendo esotermica, si \"autoalimenta\" (cio\u00e8 non \u00e8 necessario fornire ulteriore calore).\nGli etossilati cos\u00ec formati sono, se contengono una catena formatasi dalla reazione di molte molecole di ossido di etilene sufficientemente lunga, dei tensioattivi non ionici (detti polietossilati)."}
{"id": "1971682", "revid": "1508096", "url": "https://it.wikipedia.org/wiki?curid=1971682", "title": "Unbiased", "text": "L'aggettivo unbiased in inglese indica l'assenza di un errore sistematico (\"bias\").\nSi potrebbe tradurre meglio in italiano con la parafrasi gergale \"fatto a mestiere\".\nComputer grafica.\nIn computer grafica un motore 3D \u00e8 \"unbiased\" (o \"fotorealistico\") quando utilizza algoritmi che si sforzano di riprodurre in maniera realistica il comportamento della luce, a scapito dei tempi di calcolo. Al contrario, un motore \"biased\" \u00e8 pi\u00f9 veloce ma fornisce una rappresentazione pi\u00f9 approssimativa della realt\u00e0.\nIn particolare, i motori \"biased\" solitamente fanno uso di algoritmi ottimizzati per calcolare \"illuminazione globale\", \"riflessioni caustiche\", rifrazione, \"sub surface scattering\" e poco altro, introducendo artefatti. I motori \"unbiased\", invece, utilizzano modelli fisici e ottici molto pi\u00f9 accurati e tengono conto delle interazioni luminose tra gli elementi della scena. Esempi di fenomeni contemplati nel calcolo di motori di rendering \"unbiased\" sono la dispersione spettrale, la diffrazione di Fraunhofer, gli anelli di Newton, la polarizzazione della radiazione elettromagnetica, la stenoscopia e l'aberrazione ottica. \nSolo l'aumentare della potenza dei computer, con la presenza di processori multi core e la possibilit\u00e0 di utilizzare render farm, ha permesso di implementare algoritmi di calcolo tanto complessi e rendere accettabili i tempi di resa di questi motori.\nGli \"unbiased\" vengono usati principalmente in ambito architettonico e quando sia ricercata la qualit\u00e0 senza compromessi.\nStatistica.\nIn statistica uno stimatore \u00e8 \"unbiased\" se il suo \"bias\" (o \"distorsione\") \u00e8 nullo.\nAd esempio gli stimatori classici della media e della varianza di una popolazione sono \"unbiased\"."}
{"id": "1971684", "revid": "123606834", "url": "https://it.wikipedia.org/wiki?curid=1971684", "title": "Emer", "text": "Emer, in irlandese moderno Eimear, figlia di Forgall Monach, \u00e8 la moglie dell'eroe C\u00fa Chulainn nel Ciclo dell'Ulster della mitologia irlandese. \nLa leggenda.\n\"Tochmarc Emire\" (\"Il corteggiamento di Emer\").\nA causa della sua bellezza C\u00fa Chulainn era temuto dagli altri Ulaid, che cercarono per tutta l'Irlanda una donna che gli piacesse e che sposasse. Ma C\u00fa Chulainn era gi\u00e0 innamorato di una ragazza, Emer, figlia di Forgall Monach. Un giorno la and\u00f2 a trovare nella sua casa a Lusk, nel County Dublin, e la corteggi\u00f2 intrattenendola con arguti indovinelli. Emer aveva accettato la sua corte, ma l'avrebbe sposato solo se le sue imprese fossero state degne. Risolutamente contrario alle nozze era invece il padre, Forgall, che architett\u00f2 un piano. Sotto mentite spoglie sugger\u00ec che C\u00fa Chulainn completasse il suo apprendistato da guerriero sotto gli insegnamenti della celebre eroina scozzese Sc\u00e1thach. La sua speranza era che la prova fosse troppo difficile per il ragazzo e che questi finisse addirittura ucciso. In realt\u00e0 Sc\u00e1thach insegn\u00f2 a C\u00fa Chulainn tutte le sue arti marziali. Il giovane riusc\u00ec anche a sconfiggere la rivale della sua maestra, A\u00edfe (o Aoife), giacendo per altro con lei e lasciandola incinta.\nNel frattempo Forgall offr\u00ec sua figlia a Lugaid mac N\u00f3is, re di Munster, il quale si tir\u00f2 da parte quando Emer gli rivel\u00f2 il suo amore per C\u00fa Chulainn. Guerriero ormai esperto, C\u00fa Chulainn fece infine ritorno in Irlanda, ma l'ostilit\u00e0 di Forgall non si era placata. il ragazzo allora assal\u00ec il castello di Forgall, ne uccise ventiquattro guardie, rap\u00ec Emer e port\u00f2 via il tesoro di suo padre. Nell'azione Forgall cadde dai suoi bastioni e mor\u00ec. Il suo fedele Scenn Menn, prov\u00f2 a fermare la coppia di fuggitivi, ma venne vinto in duello presso un guado da C\u00fa Chulainn. Avendo il pretendente provato il suo valore Emer accett\u00f2 di sposarlo.\nMa a questo punto sorse una questione. Il re dell'Ulster, a quel tempo Conchobar mac Nessa, aveva il diritto alla prima notte di nozze su tutti i suoi sudditi. Conchobar temeva la reazione di C\u00fa Chulainn, ma non intendeva perdere la faccia facendo differenze. La soluzione fu infine trovata: Conchobar sarebbe andato a letto con Emer la prima notte di nozze, ma tra i due si sarebbe coricato a garanzia il druido Cathbad.\n\"Serglige Con Culainn\" (\"Il capezzale di C\u00fa Chulainn\").\nSebbene C\u00fa Chulainn avesse avuto molte amanti solo una volta Emer si ingelos\u00ec, quando suo marito si innamor\u00f2 della dea Fand, moglie di Manann\u00e1n mac Lir, re del grande mare. Decise addirittura di uccidere la rivale, ma quando vide la forza dell'amore di Fand per il suo uomo decise invece di rinunciarvi. A questo punto fu Fand a intenerirsi per la magnanimit\u00e0 della donna e a tornare a casa da suo marito. Manann\u00e1n scosse il proprio mantello sui due amanti, ottenendo che i due non si vedessero mai pi\u00f9. Dando da bere una pozione a C\u00fa Chulainn ed Emer, infine, ottenne di far loro dimenticare tutto l'accaduto.\nAltre storie.\nQuando il figlio di C\u00fa Chulainn e A\u00edfe, di nome Connla, venne in Irlanda per conoscere il padre, Emer intu\u00ec la verit\u00e0 e raccomand\u00f2 al marito di non uccidere quello straniero, rimanendo per altro inascoltata.\nDi Emer si diceva che possedesse tutti i sei doni delle donne: bellezza, voce gentile, dolci parole, saggezza, abilit\u00e0 nel lavoro a maglia, castit\u00e0.\nRiferimenti culturali.\nLetteratura.\nEmer \u00e8 il soggetto dell'opera di William Butler Yeats intitolata \"L'unica gelosia di Emer\", una delle cinque parti del suo lavoro sulla saga di C\u00fa Chulainn, scritto con pesanti influenze del teatro tradizionale giapponese, il n\u014d. La storia fu riarrangiata non senza qualche libert\u00e0 dalla versione omonima di Lady Augusta Gregory, contenuta nella raccolta del 1902 \"Cuchulain of Muirthemne\". \"Jealousy\" di Yeats debutt\u00f2 nel 1922 ad Amsterdam sotto la regia di Albert van Dalsum, con maschere elaborate dallo scultore Hildo Krop. Sui palcoscenici irlandesi arriv\u00f2 invece solo nel 1926, messa in scena dalla \"Dublin Drama League\" all'Abbey Theatre."}
{"id": "1971685", "revid": "115235594", "url": "https://it.wikipedia.org/wiki?curid=1971685", "title": "Achille Sannia", "text": "Biografia.\nAchille Sannia nacque a Campobasso, successivamente si trasfer\u00ec dal Molise a Napoli per proseguire gli studi assieme a Enrico D'Ovidio.\nInsegn\u00f2 dapprima in una scuola privata prima di passare alla Universit\u00e0 nel 1865 come docente di geometria. Cre\u00f2 nel 1871 una Scuola di elettrotecnica. Lasci\u00f2 due trattati importanti, uno riguardante la geometria proiettiva e l'altro la geometria elementare. Fu socio dell'Accademia delle Scienze.\nFu senatore del Regno d'Italia nella XVII legislatura.\nEbbe un figlio, Gustavo Sannia, anch'egli matematico."}
{"id": "1971688", "revid": "118176031", "url": "https://it.wikipedia.org/wiki?curid=1971688", "title": "Trachypithecus francoisi", "text": "Il presbite di Francois (Trachypithecus francoisi) \u00e8 un primate catarrino della famiglia dei Cercopithecidae; in particolare, appartiene alla sottofamiglia dei Colobinae ed alla trib\u00f9 dei Presbytini, nell'ambito della quale costituisce la specie tipo del genere \"Trachypithecus\".\nDistribuzione.\n\u00c8 diffuso nel Vietnam settentrionale, nel Laos centrale ed in Cina meridionale (provincie di Guangxi e Guizhou). Abita le aree di foresta pluviale monsonica.\nDescrizione.\nDimensioni.\nMisurano circa un metro e mezzo di lunghezza, con la coda di 30 cm pi\u00f9 lunga del corpo, per un peso di 6-7 kg.\nAspetto.\nLa corporatura \u00e8 slanciata, con mani allungate dal pollice ridottissimo. Il pelo \u00e8 di colore prevalentemente nero: dagli angoli della bocca partono due strisce bianche che corrono sulle guance fino alle orecchie. Al centro della calotta cranica si erge una cresta che ricorda quella dei \"punk\".\nBiologia.\nSi tratta di animali diurni ed arboricoli, che nelle ore pi\u00f9 calde della giornata, cos\u00ec come di notte od in caso di maltempo, cercano rifugio nel folto della vegetazione. Vivono in gruppi che contano una dozzina d'individui, composti da un singolo maschio e numerose femmine e cuccioli. Le femmine stabiliscono fra loro precise gerarchie che si traducono nella priorit\u00e0 o meno nell'accesso alle fonti di cibo e nel dover dare o ricevere il \"grooming\".\nAlimentazione.\nSi tratta di animali prevalentemente folivori, che non disdegnano di nutrirsi gni tanto anche di frutta, fiori e boccioli: come tutti i colobi, hanno uno stomaco compartimentato per far fronte alla propria peculiare dieta, cos\u00ec povera di energie.\nRiproduzione.\nLa gestazione dura circa sei mesi, al termine dei quali viene dato alla luce un unico cucciolo che \u00e8 di colore aranciato. Oltre alla madre, anche le altre femmine del gruppo si prendono cura del cucciolo, ad esempio quando la genitrice \u00e8 occupata a nutrirsi. Col raggiungimento della maturit\u00e0 sessuale, i giovani si allontanano dal gruppo natio: i maschi tendono a formare bande di scapoli, in attesa di divenire abbastanza grandi e forti da poter competere coi maschi adulti per il possesso di un proprio gruppo, mentre le femmine entrano a far parte di altri gruppi, per evitare episodi di incesto.\nNote.\nhttp://www.cutebreak.com/?s=elke&amp;submit.x=0&amp;submit.y=0&amp;submit=Submit+now "}
{"id": "1971689", "revid": "1776051", "url": "https://it.wikipedia.org/wiki?curid=1971689", "title": "Giacinto Scelsi (senatore)", "text": "Fu senatore del Regno d'Italia nella XVII legislatura."}
{"id": "1971690", "revid": "118031", "url": "https://it.wikipedia.org/wiki?curid=1971690", "title": "Jean D\u00e9sir\u00e9 Gustave Courbet", "text": ""}
{"id": "1971691", "revid": "287204", "url": "https://it.wikipedia.org/wiki?curid=1971691", "title": "Nicola Sole", "text": ""}
{"id": "1971692", "revid": "1573940", "url": "https://it.wikipedia.org/wiki?curid=1971692", "title": "Polioptila caerulea", "text": "Lo zanzariere blu-grigio (Polioptila caerulea ()) \u00e8 un uccello passeriforme della famiglia Polioptilidae.\nDescrizione.\nGli adulti sono grigio-blu sul dorso e con l'addome bianco, con un lungo becco snello e una lunga coda nera. Hanno un anello oculare bianco.\nDistribuzione e habitat.\nIl loro habitat riproduttivo sono i boschi radi di decidue e le lande nel sud Ontario, negli Stati Uniti orientali e sud orientali e nel Messico.\nBiologia.\nCostruiscono un nido a coppa simile a quello del colibr\u00ec sui rami orizzontali degli alberi. Entrambi i genitori costruiscono il nido e nutrono i piccoli; possono anche allevare due nidiate in una stagione riproduttiva.\nQuesti uccelli migrano verso: Stati Uniti meridionali, Messico, Belize, Guatemala, Honduras, Cuba, Bahamas, Turks e Caicos ed Isole Cayman.\nCacciano tra gli alberi e gli arbusti, principalmente mangiando insetti, uova di insetti e ragni. Possono comunque ricercare le proprie prede a terra o prenderle al volo.\nTalvolta tengono la coda sollevata in verticale quando proteggono il territorio o cacciano."}
{"id": "1971695", "revid": "1776051", "url": "https://it.wikipedia.org/wiki?curid=1971695", "title": "Vincenzo Stocco", "text": "Fu senatore del Regno d'Italia nella XVII legislatura."}
{"id": "1971696", "revid": "729019", "url": "https://it.wikipedia.org/wiki?curid=1971696", "title": "Rinaldo Taverna", "text": "Fu senatore del Regno d'Italia nella XVII legislatura."}
{"id": "1971700", "revid": "1542020", "url": "https://it.wikipedia.org/wiki?curid=1971700", "title": "Michele Tedeschi Rizzone", "text": "Fu senatore del Regno d'Italia nella XVII legislatura e pi\u00f9 volte deputato.\nBiografia.\nNacque da una nobile famiglia modicana, figlio di Carlo Rizzone (patriota e massone) e Francesca Tedeschi Impellizzeri.\nCon Regio decreto del 18 aprile 1855, chiese ed ottenne, per desiderio del nonno materno Corrado Tedeschi, l'anteposizione del cognome materno a quello paterno. Anche il fratello Corrado fu deputato, tra il 1909 e il 1919. Fu lo zio del fisico Giovan Pietro Grimaldi e del botanico Clemente Grimaldi, figli della sorella Antonietta.\nSpos\u00f2 la nobile Concetta Polara Galazzo, figlia di Giorgio Polara Lorefice, da cui eredit\u00f2 l'ingente patrimonio e la villa di famiglia a Pozzallo, che Tedeschi Rizzone fece abbellire, finanziando la costruzione di una cappella gentilizia e il restauro degli interni. Il figlio Corrado fu podest\u00e0 di Pozzallo dal 1927 al 1943 e assessore comunale per la Democrazia Cristiana dal 1952 al 1956.\nMor\u00ec il 14 luglio 1898, nella villa di famiglia, e venne sepolto nella cappella da lui fatta costruire.\nCarriera politica e militare.\nDi ispirazione politica liberale, prese attivamente parte ai moti risorgimentali insieme al padre, al Barone Filippo De Leva e ad altri esponenti della nobilt\u00e0 anti-borbonica. Ebbe una fitta corrispondenza con i patrioti esiliati a Malta che, nel 1858, gli cost\u00f2 una condanna al domicilio coatto, prima a Noto e successivamente ad Augusta.\nFu presidente della commissione eletta per raccogliere i voti del plebiscito di annessione della Sicilia al Regno d'Italia e della commissione di istituzione del tribunale circondariale di Modica.\nFece parte della guardia nazionale. Con Decreto Reale del 14 maggio 1862 fu nominato aiutante maggiore in seconda del primo battaglione; fu richiamato in servizio come sottotenente nel 212\u00ba battaglione con decreto del 20 maggio 1866; fu poi promosso luogotenente con decreto 7 giugno 1866, ed ebbe la carica di aiutante maggiore il 26 agosto 1866.\nEletto per la prima volta consigliere comunale di Modica nel 1864, ed assessore nel 1865, venne successivamente continuamente confermato in tali uffici.\nCon Regio Decreto del 24 maggio 1868 venne nominato delegato straordinario del comune di Modica e, il 28 ottobre 1868, venne nominato sindaco di Modica. Il 3 dicembre 1892 venne nuovamente nominato sindaco.\nDal 1868 fece parte del Consiglio provinciale di Siracusa come deputato (odierno consigliere), commissario, componente il consiglio scolastico, delegato provinciale dell'Istituto tecnico di Modica. Fu Presidente del Consiglio provinciale per l'anno 1876-1877 e vice presidente per gli anni 1882-83, 1884-85, e 1891-92. Fu diverse volte Deputato provinciale e Deputato dirigente per l'anno 1883-84. Fu il primo presidente elettivo della Deputazione provinciale nell'anno 1889-90, venendo rieletto per l'anno 1893-94.\nIl 22 ottobre 1876 venne dichiarato \"benemerito della Patria\" dal Consiglio Comunale di Modica. Il 2 giugno 1877 gli venne conferito il diploma e le insegne di Commendatore dell'ordine della Corona d'Italia, ed il 20 gennaio 1889 nominato ufficiale nell'ordine dei SS. Maurizio e Lazzaro e promosso Commendatore di quest'ordine il 14 gennaio 1892.\nSi adoper\u00f2 particolarmente per lo sviluppo del Liceo classico Tommaso Campailla di Modica, portandolo ad ottenere il riconoscimento di Liceo governativo di 2\u00aa classe, con Regio decreto del 10 agosto 1878.\nFu eletto deputato al Parlamento italiano per la Sinistra storica il 20 novembre 1870 e venne riconfermato per tre volte: alle elezioni del 1874, del 1876 e del 1880. Nel 1882 perse le elezioni e non venne rieletto.\nCon decreto Regio il 4 dicembre 1890 fu chiamato a fare parte del Senato.\nIl 28 ottobre 1960 gli venne conferita la cittadinanza onoraria postuma di Pozzallo, dove dimor\u00f2 stabilmente per gran parte della sua vita."}
{"id": "1971712", "revid": "113320434", "url": "https://it.wikipedia.org/wiki?curid=1971712", "title": "Asociaci\u00f3n Espa\u00f1ola Gu\u00edas y Scouts de Europa", "text": "L'Asociaci\u00f3n Espa\u00f1ola Gu\u00edas y Scouts de Europa (AeGSE) della Federazione dello Scoutismo Europeo \u00e8 una delle maggiori associazioni scout cattoliche spagnole per numero di iscritti. Creata nel 1978, conta 500 membri effettivi. Il fine dell'AEGSE \u00e8 quello di utilizzare lo scautismo come strumento per la formazione di uomini e donne di fede. Attualmente l'associazione \u00e8 presente con vari gruppi nelle citt\u00e0 di Albacete, Almer\u00eda, Barcellona, Cadice, Madrid, Malaga, Palencia, Ronda, Talavera de la Reina, Toledo, Valencia.\nMetodologia.\nIl metodo scout sviluppato dalle Guide e Scouts d'Europa si basa su quello inventato da Robert Baden-Powell.\nL'associazione \u00e8 divisa in sei branche, in rapporto all'et\u00e0 e al sesso:"}
{"id": "1971718", "revid": "196820", "url": "https://it.wikipedia.org/wiki?curid=1971718", "title": "AEGSE", "text": ""}
{"id": "1971724", "revid": "21880", "url": "https://it.wikipedia.org/wiki?curid=1971724", "title": "Corallina rubens", "text": ""}
{"id": "1971726", "revid": "117711300", "url": "https://it.wikipedia.org/wiki?curid=1971726", "title": "Corno naturale", "text": "Il corno naturale o \"corno a mano\" \u00e8 lo strumento musicale antenato del moderno corno francese. La sostanziale differenza tra questi due strumenti \u00e8 che il corno naturale non ha i cilindri, presenti invece in un numero variabile da 3 a 5 nel successore moderno. I suoni che vengono emessi, perci\u00f2, possono essere solo i suoni armonici, determinati dalla lunghezza del canneggio e dalla tensione del labbro sul bocchino.\nQuindi per cambiare l'altezza dei suoni prodotti si potevano principalmente usare queste tecniche:\nRepertorio.\nUna parte del repertorio solistico del corno moderno fu originariamente concepita per corno naturale. Fra i compositori che scrissero per lo strumento bisogna ricordare Mozart, Beethoven, Telemann e Weber.\nA partire dal 1820 circa, alcuni compositori iniziarono ad orientarsi verso l'impiego del neonato corno a cilindri. Ma l'era del corno naturale non era finita: a Ottocento inoltrato, compositori come Hector Berlioz e Johannes Brahms continuarono a nutrire una predilezione per il corno naturale. Il compositore novecentesco Benjamin Britten, nella sua \"Serenata per tenore, corno e archi\", richiede l'occasionale impiego di un corno naturale."}
{"id": "1971727", "revid": "124808", "url": "https://it.wikipedia.org/wiki?curid=1971727", "title": "The Pink Panther 2", "text": ""}
{"id": "1971730", "revid": "21880", "url": "https://it.wikipedia.org/wiki?curid=1971730", "title": "Jania spermophorus", "text": ""}
{"id": "1971733", "revid": "287204", "url": "https://it.wikipedia.org/wiki?curid=1971733", "title": "Turmion Katilot", "text": ""}
{"id": "1971734", "revid": "183694", "url": "https://it.wikipedia.org/wiki?curid=1971734", "title": "Gian Paolo Tolomei", "text": "Fu senatore del Regno d'Italia nella XVII legislatura.\nProfessore di Filosofia del Diritto e Diritto Penale, nonch\u00e9 Rettore dell'Universit\u00e0 degli Studi di Padova."}
{"id": "1971738", "revid": "1123126", "url": "https://it.wikipedia.org/wiki?curid=1971738", "title": "Salmo invitatorio", "text": ""}
{"id": "1971739", "revid": "1728", "url": "https://it.wikipedia.org/wiki?curid=1971739", "title": "Giuseppe Ignazio Trevisani", "text": "Biografia.\nFu eletto deputato all'Assemblea costituente della Repubblica Romana (1849)\nFu eletto deputato del Regno d'Italia nella IX, X, XI, XIII, XIV per il collegio di Fermo e nella XV legislatura per il collegio di Ascoli Piceno.\nFu nominato senatore del Regno d'Italia nella XVII legislatura"}
{"id": "1971743", "revid": "18829547", "url": "https://it.wikipedia.org/wiki?curid=1971743", "title": "Gri-Gri", "text": ""}
{"id": "1971745", "revid": "287204", "url": "https://it.wikipedia.org/wiki?curid=1971745", "title": "Un canto a Galicia (album)", "text": "Un canto a Galicia (dal titolo del singolo omonimo) \u00e8 un album di Julio Iglesias pubblicato nel 1973."}
{"id": "1971746", "revid": "5245", "url": "https://it.wikipedia.org/wiki?curid=1971746", "title": "Golden Raspberry Award", "text": ""}
{"id": "1971753", "revid": "1318658", "url": "https://it.wikipedia.org/wiki?curid=1971753", "title": "Citt\u00e0 della Carolina del Sud", "text": "Lista delle citt\u00e0 della Carolina del Sud, Stati Uniti d'America, comprendente tutti i comuni (\"city\" e \"town\") e i census-designated place (\"CDP\") dello Stato.\nI dati sono dell'USCB riferiti al censimento del 2000 e ad una stima del 01-07-2007 (questa con esclusione dei CDP)."}
{"id": "1971754", "revid": "17204", "url": "https://it.wikipedia.org/wiki?curid=1971754", "title": "Zerban", "text": ""}
{"id": "1971759", "revid": "392652", "url": "https://it.wikipedia.org/wiki?curid=1971759", "title": "Saaz", "text": "Il Saaz \u00e8 un tipo di luppolo proveniente dalla Repubblica Ceca, in particolare dalla regione della Boemia, presso la citt\u00e0 di \u017datec (in tedesco \"Saaz\").\nCaratteristiche.\nQuesto tipo di luppolo viene utilizzato principalmente come fonte di aroma, dato che la sua percentuale di alfa acidi (potere amaricante) si aggira al massimo al 2-5%, per cui \u00e8 poco conveniente utilizzarlo come luppolo da amaro in quanto sarebbe necessario impiegarne una gran quantit\u00e0. Viene utilizzato soprattutto nelle birre in stile pilsner, dove assieme al malto pilsner costituisce la base delle ricette delle birre di questo tipo.\nCommercio.\nQuesto tipo di luppolo viene commercializzato in tre diversi formati:"}
{"id": "1971760", "revid": "1543377", "url": "https://it.wikipedia.org/wiki?curid=1971760", "title": "Eustachio Manfredi", "text": "Biografia.\nNato a Bologna da Alfonso Manfredi, notaio originario di Lugo, e da Anna Maria Fiorini, frequent\u00f2 le scuole dei Gesuiti e si laure\u00f2 in giurisprudenza nel 1691 all'Universit\u00e0 di Bologna. Contemporaneamente si dedic\u00f2 agli studi scientifici (matematica e astronomia) e alla letteratura.\nLa sua attivit\u00e0 scientifica \u00e8 stata imponente. Nel 1699 ottenne la cattedra di matematica all'Universit\u00e0 di Bologna. Nel 1704 venne nominato \"sopraintendente alle acque del Bolognese\". Nel 1711 divenne direttore dell'osservatorio astronomico di Bologna, e pertanto professore di astronomia, carica che conserv\u00f2 fino alla morte. Il 29 novembre 1707, assieme a Vittorio Francesco Stancari, scopr\u00ec la cometa C/1707 W1. Fra le opere in ambito scientifico si ricordano \"Ephemerides motuum coelestium\" (1715-1725), \"De transitu Mercurii per solem anno 1723\" (1724) e \"De gnomone meridiano bononiensi\" (1736) e \"Instituzioni astronomiche\" (1749), opera postuma.\nFu anche un poeta molto rinomato ai suoi tempi. Fece parte dell'Accademia dell'Arcadia con il nome di \"Aci Delpusiano\".. Le Rime del Manfredi, uscite nel 1713 e poi in edizione definitiva postuma nel 1748 a cura dell'amico Giampietro Zanotti, sono generalmente d'occasione: appaiono infatti suggerite da vari avvenimenti dell'epoca (nascite, matrimoni, morti, ecc.), secondo un carattere peculiare della poesia arcadica, spesso appesantita dall'enfasi e dall'intellettualismo. La sua vena poetica si mostra in un gruppo di componimenti detti \"per monaca\", ispirati alla chiusura in convento di Giulia Caterina Vandi, una ragazza bolognese di cui Manfredi si era invaghito. Appartengono a questo gruppo la canzone \"Donna, ne gli occhi vostri\", giudicata il capolavoro di Manfredi, e numerosi sonetti di stile petrarchista.\nFu membro della Reale Accademia delle Scienze di Parigi dal 1726 e della Royal Society di Londra dal 1729.\nSi deve a lui \"la prima dimostrazione, pur se non cercata, del moto di rivoluzione della Terra intorno al Sole e, quindi, della realt\u00e0 di un sistema eliocentrico\". In seguito a questa scoperta, la Chiesa ammise la scientificit\u00e0 del sistema galileiano e rimosse dall'indice molte opere di Galileo.\nEbbe tre fratelli (Gabriele, Emilio ed Eraclito) e due sorelle (Maddalena e Teresa). Sia Gabriele che Eraclito furono come lui professori presso l'Universit\u00e0 di Bologna, il primo come matematico e il secondo come medico. L'asteroide 13225 Manfredi \u00e8 stato cos\u00ec chiamato in loro onore."}
{"id": "1971765", "revid": "1776051", "url": "https://it.wikipedia.org/wiki?curid=1971765", "title": "Konrad Wilhelm von Wernau", "text": "Biografia.\nKonrad Wilhelm von Wernau apparteneva ad una famiglia dell'aristocrazia sveva che aveva dato il nome all'attuale quartiere \"Wernau\" della citt\u00e0 di Esslingen nel Baden-W\u00fcrttemberg.\nLa scelta di Konrad Wilhelm von Wernau alla successione all'episcopato di W\u00fcrzburg venne con tutta probabilit\u00e0 suggerita all'epoca da papa Innocenzo XI e dall'imperatore Leopoldo I d'Asburgo congiuntamente. Il suo periodo di reggenza fu per\u00f2 sfortunatamente molto breve, terminato prima ancora che la conferma papale potesse avere luogo.\nIl suo episcopato non lasci\u00f2 perci\u00f2 traccia rilevante e si concluse il 5 settembre 1684 con la sua morte."}
{"id": "1971767", "revid": "2136092", "url": "https://it.wikipedia.org/wiki?curid=1971767", "title": "Thomas Couture", "text": "Biografia.\nThomas Couture nacque a Senlis, nell'Oise, il 21 dicembre 1815. A undici anni era con la famiglia a Parigi dove studi\u00f2 all'\u00c9cole des Arts et M\u00e9tiers e poi all'\u00c9cole des Beaux-Arts. Nel 1830 entr\u00f2 nell\u2019\"atelier\" di Antoine-Jean Gros e poi, alla morte di quest'ultimo, pass\u00f2 in quello di Paul Delaroche.\nPer sei volte fall\u00ec il prestigioso Prix de Rome finch\u00e9 riusc\u00ec a vincere il secondo premio nel 1837. Nel 1840 cominci\u00f2 a esporre nel Salon di Parigi ed ottenne diverse medaglie, in particolare nel 1847 per \"I romani della decadenza\", opera che stup\u00ec il pubblico e che lo consacr\u00f2 definitivamente. Poco dopo questo successo, apr\u00ec un proprio atelier destinato a formare molti giovani talenti della scuola storica. Fra gli altri fu sua allieva l'inglese Joanna Mary Boyce londinese e dalla met\u00e0 del 1848 fu suo allievo l'americano Thomas Hicks, intimo amico di Margaret Fuller. L'11 novembre 1848 ottenne la Legion d'onore.\nLa tecnica innovativa di Couture piacque molto al pubblico ed egli ottenne commissioni pubbliche ed ecclesiastiche per affreschi che lo impegnarono dalla fine degli anni Quaranta a tutti gli anni Cinquanta, ma lo scarso successo ottenuto dal suo lavoro lo indusse a lasciare Parigi nel 1860 e a fare ritorno a Senlis, la sua citt\u00e0 natale, dove prosegu\u00ec l'insegnamento. Nel 1867 pubblic\u00f2 un libro dove espose le sue idee sulla pittura e sul suo metodo di lavoro. Quando per\u00f2 un editore gli propose di scrivere la propria autobiografia, Couture rifiut\u00f2, dicendo che \u00abLa biografia \u00e8 l'esaltazione della personalit\u00e0 e la personalit\u00e0 \u00e8 il flagello della nostra epoca\u00bb. Mor\u00ec a Villiers-le-Bel nell'\u00cele-de-France ed \u00e8 sepolto a Parigi, nel cimitero di P\u00e8re-Lachaise.\nOggi Couture \u00e8 ricordato solo per il dipinto \"Les Romains de la d\u00e9cadence\", nel Mus\u00e9e d'Orsay, e per essere stato il maestro di Pierre Puvis de Chavannes, di Joseph-No\u00ebl Sylvestre e di \u00c9douard Manet che frequent\u00f2 il suo atelier per sei anni, un tempo molto lungo se si considerano i dissapori sorti tra i due: \u00abNon so che ci faccio qui; quando arrivo all'atelier, mi sembra di entrare in una tomba\u00bb, avrebbe detto il giovane Edouard.\nStile.\nUno degli artisti pi\u00f9 popolari della sua epoca, Couture come abbiamo gi\u00e0 detto si form\u00f2 presso Gros e Delaroche, i quali servirono soprattutto a trasmettergli i rudimenti della pittura. Se da quest'ultimi il Couture aveva ricevuto una lezione essenzialmente tecnica, tuttavia, con gli antichi maestri pervenne a una nuova visione della pittura e inform\u00f2 finalmente personali orientamenti di gusto: \u00e8 in questo modo che i due \"Ritratti di Alfred Bruyas\", commissionati nel 1850, vennero realizzati \u00abseguendo gli elementi di Tiziano\u00bb per il primo e \u00abgli elementi di Van Dyck\u00bb per il secondo. Le opere di Couture, in ogni caso, sono caratterizzate da un grande eclettismo stilistico - tipico, d'altronde, del Secondo Impero - e dall'impiego di \u00abprocedimenti facili, impasti, contorni colorati, tocchi luminosi che comportarono una fattura pesante\u00bb (Einaudi)."}
{"id": "1971778", "revid": "45927", "url": "https://it.wikipedia.org/wiki?curid=1971778", "title": "Spam blog", "text": ""}
{"id": "1971784", "revid": "287204", "url": "https://it.wikipedia.org/wiki?curid=1971784", "title": "Antico porto di Atri", "text": "L'antico porto di Atri sorge sulla costa dell'Adriatico, in provincia di Teramo tra Silvi Marina e Pineto, nelle acque antistanti la Torre di Cerrano, a meno di un chilometro dalla battigia, su un fondale sabbioso tra 5 e 15 metri: i resti di un molo a forma di \"L\", opere murarie, lastroni in pietra d'Istria, colonne e vari manufatti.\nLe immersioni sono difficoltose per la sabbia del fondale che spesso riduce a pochi centimetri la visibilit\u00e0.\nStoria.\nIl porto romano.\nIl porto di Cerrano-Matrinus esisteva gi\u00e0 in epoca romana,\nma varie indicazioni fanno risalire la vocazione marinara di Atri ad epoche anteriori.\nLa successiva decadenza \u00e8 documentata nella prima menzione medievale, risalente all'VIII secolo,\ndove non si fa cenno al porto che probabilmente doveva essere gi\u00e0 sparito da tempo.\nIl porto medioevale.\nNel 1251 la guelfa Atri ricevette dal Cardinale Pietro Capocci, tra gli altri privilegi, quello di costruire un porto; concessione confermata nel 1255 da Papa Alessandro IV con l'indicazione \"in Penna Cerrani\" (sulla Punta del Cerrano).\nDurante il regno di Carlo II d'Angi\u00f2 appare per la prima volta una \"vecchia torre\" in \"Penna Cerrani\" la cui ricostruzione, con una disposizione del 1287, reiterata nel 1293 e 1294, viene posta a carico anche degli abitanti di Silvi e Montepagano, che avrebbero poi tratto beneficio dalla possibilit\u00e0 di ricoverare le navi e di commerciare;\nanaloghi ordini furono emessi nel 1310 e nel 1352.\nNel 1303 fu terminata la Cattedrale di Atri, costruita con grandi blocchi di pietra d'Istria che verosimilmente passarono per il nuovo porto di Cerrano.\nIn premio della fedelt\u00e0 dimostrata durante l'invasione di Luigi I d'Ungheria (1347-1352), la regina Giovanna e il re Luigi di Taranto concessero alla citt\u00e0 una parte della \"gabella regia\" sul porto.\nNel 1363 la regina Giovanna diede facolt\u00e0 ai teramani di servirsi del porto di Cerrano a discapito di quello di San Flaviano (Giulianova), i cui abitanti si erano lamentati temendo di essere danneggiati da accordi stretti tra l'Universit\u00e0 di Teramo e quella di Atri.\nNel 1388 gli introiti del porto furono destinati al suo restauro per volere del re Ladislao di Durazzo e della regina madre e reggente Margherita di Durazzo; analoghi provvedimenti furono presi pi\u00f9 volte nel tempo, allo scopo di mantenere il porto in efficienza; nel 1419 fu rinnovata ad Atri l'autorizzazione a riscuotere un pedaggio destinato anche alla custodia del \"Castello e Porto di Cerrano\".\nIl porto di Cerrano fu incendiato e devastato nel 1447 da una potente flotta comandata da Andrea Loredan inviata dalla Repubblica di Venezia, in guerra con Alfonso d'Aragona, per distruggere i porti dell'Adriatico.\nNotizie sulle strutture del porto e sui danni da queste subite ci sono giunte per mezzo di un contratto di locazione del 1450, dal quale apprendiamo che sulla \"punta di Cerrano\" vi era \"la casa de lo Palaczo che sta sopra de lo porto\" dotata di una grande stalla (si tratta di una taverna oggetto dell'affitto), e che furono bruciate due case con accanto una torre di difesa le cui mura subirono gravi danni come pure vari magazzini e pertinenze.\nGli atriani non riuscirono a ripristinare il porto nonostante un sussidio da Ferdinando I di Napoli di 300 ducati annui, infatti nel 1468 chiesero al re il permesso di farne uno nuovo in un'altra posizione.\nNel 1481 il porto \u00e8 elencato tra i possedimenti ereditati da Andrea Matteo III Acquaviva ma alla fine del secolo non rimaneva molto,\nIl porto nel secolo XVI.\nIl porto di Cerrano ormai non era pi\u00f9 utilizzabile dalle navi, cos\u00ec il 14 settembre 1513 il procuratore dell'Universit\u00e0 Bartolomeo di Cola Sorricchio lo cedette, insieme ai diritti esclusivi di pesca ed approdo, ad una societ\u00e0 formata da quattro persone; questo \u00e8 l'ultimo documento ove si cita il porto di Cerrano.\nNel 1516 il comune di Atri decise di abbandonare definitivamente il diroccato e rinterrato porto di Cerrano per costruire un approdo pi\u00f9 piccolo presso la marina di Calvano e, il 9 novembre 1518, acquist\u00f2 \u00abuna mezza tomolata di terreno in contrada Calvano vicino al lido del mare per il prezzo di ducati sedici a ragione di carlini undici per ogni ducato\u00bb.\nCalvano, ancorch\u00e9 dotato di osteria, albergo per il riposo dei viandanti e di una grande stalla, non fu mai un porto vero e proprio ma rimase un modesto approdo per i barconi che facevano la spola lungo la costa o si spingevano fino all'altra sponda dell'adriatico."}
{"id": "1971790", "revid": "15756", "url": "https://it.wikipedia.org/wiki?curid=1971790", "title": "Chapter 11", "text": "Il Chapter 11 (letteralmente \"Capitolo 11\") \u00e8 una norma della legge fallimentare statunitense. \nConsente alle imprese che lo utilizzano una ristrutturazione a seguito di un grave dissesto finanziario. Essendo una legge federale statunitense i soggetti possono, in alternativa, ricorrere a leggi statali, spesso pi\u00f9 rapide e snelle, per gestire situazioni di insolvenza.\nCaratteristiche.\nIl \"Chapter 11\" \u00e8 utilizzabile sia dalle imprese, in forma societaria o individuale, sia da privati cittadini (nell'ordinamento statunitense, infatti, anch'essi sono soggetti al fallimento). L'utilizzo di gran lunga prevalente \u00e8 per\u00f2 quello da parte delle societ\u00e0. \u00c8 grossomodo equivalente all'amministrazione controllata un tempo prevista nella legislazione italiana e reintrodotta dal Decreto Sviluppo (Decreto Legge 22.06.2012 n\u00b0 83).\nIl \"Chapter 7\", per contrasto, riguarda il fallimento vero e proprio che sfocia nella liquidazione totale dei beni dell'impresa, mentre il \"Chapter 13\" \u00e8 relativo alle procedure che coinvolgono privati individui con debiti di importo relativamente limitato (il tetto al 2007 era pari a circa 300.000 dollari di debiti non garantiti e 1 milione di debiti garantiti).\nFunzionamento.\nQuando un imprenditore negli Stati Uniti non \u00e8 in grado di onorare i suoi debiti, quest'ultimo o i suoi creditori possono chiedere a una corte federale la protezione prevista dal \"Chapter 7\" o dal \"Chapter 11\". Con il \"Chapter 7\" l'impresa cessa la sua attivit\u00e0 e un trustee vende tutti i suoi beni e distribuisce il ricavato ai creditori. \u00c8 equivalente alla normale procedura fallimentare della normativa italiana. \nNel \"Chapter 11\" l'imprenditore rimane solitamente in possesso di tutti i suoi beni ed \u00e8 per\u00f2 sottoposto al controllo e alla giurisdizione della corte. Con l'ingresso nel \"Chapter 11\" tutte le azioni dei creditori volte a pretendere il pagamento dei loro debiti sono automaticamente bloccate (esattamente come nella legge fallimentare italiana). Alcuni contratti, conosciuti come contratti esecutivi, possono essere cancellati se \u00e8 finanziariamente conveniente per la procedura. Tali contratti includono i contratti di lavoro, i leasing immobiliari, contratti di manutenzione o fornitura.\n\"Chapter 11\" \u00e8 una procedura di riorganizzazione e non di liquidazione. Il suo scopo \u00e8 quindi quello di risanare l'impresa. A tale scopo viene impostato un piano che nel giro di alcuni mesi o anche anni, a seconda della dimensione e della complessit\u00e0 della procedura, dovrebbe risanare la situazione e far uscire l'impresa dal \"Chapter 11\". Il piano di risanamento deve essere proposto dall'impresa stessa e approvato dal giudice. Nel caso in cui un piano non venga accettato o non si riesca a portarlo avanti il giudice pu\u00f2 convertire la procedura nel \"Chapter 7\" e iniziare la liquidazione.\nNel \"Chapter 11\", come nelle altre procedure, il pagamento dei debiti avverr\u00e0 seguendo un ordine di priorit\u00e0, prima i creditori garantiti (\"secured creditor\") poi i dipendenti e i fornitori di beni ed infine tutti gli altri.\nIl \"creditore garantito\" \u00e8, nella legislazione Americana, un creditore con il beneficio di una garanzia frutto di, o in accordo a, un'azione di legge fatta per assicurare la performance di un'obbligazione, operata verso alcuni o tutti gli asset del debitore. Nell'eventualit\u00e0 di fallimento del debitore, il creditore garantito pu\u00f2 far valere questa \"assicurazione\" nei confronti degli asset del debitore ed evitare di competere nel momento della liquidazione con i creditori che non godano di tale beneficio.\nFallimenti maggiori.\nIl pi\u00f9 grande fallimento negli Stati Uniti fino al 2008 \u00e8 stato quello della Lehman Brothers. Di seguito i 15 maggiori fallimenti:"}
{"id": "1971797", "revid": "1305772", "url": "https://it.wikipedia.org/wiki?curid=1971797", "title": "Peter Philipp von Dernbach", "text": "Biografia.\nPeter Philipp era membro di una famiglia nobile dell'Assia e pi\u00f9 precisamente originaria di Marburg Biedenkopf. Due dei suoi fratelli furono importanti principi-abati in Germania.\nPeter Philipp venne accettato appena dodicenne, il 7 febbraio 1631 nel capitolo della Cattedrale di Bamberga come domicellario e il 25 febbraio 1643 venne accettato anche a W\u00fcrzburg con il medesimo titolo. Studi\u00f2 a Bamberga dal 1642 al 1643 per poi passare al Collegium Germanicum di Roma.\nIl 31 maggio 1649 venne scelto come canonico effettivo a Bamberga e il 7 agosto dello stesso anno ottenne il medesimo incarico anche a W\u00fcrzburg. Il 27 giugno 1651 divenne successore di Philipp Valentin von Rienecks nel titolo di Prevosto del Duomo in Carinzia e furono questi gli anni in cui stretti rapporti con l'Imperatore che poi lo favorir\u00e0 nella sua elezione episcopale. Gi\u00e0 dal 22 marzo 1672 venne nominato vescovo di Bamberga, e il 27 maggio 1675 venne anche eletto vescovo di W\u00fcrzburg. In entrambi i casi l'influenza imperiale fu decisiva alla sua elezione. Schieratosi quindi apertamente con l'Imperatore, ne support\u00f2 le guerre contro la Francia, offrendo i propri uomini al soldo del monarca.\nDopo questi atti ottenne il titolo di Barone del Sacro Romano Impero per s\u00e9 e per la propria famiglia e addirittura tre suoi nipoti saranno nominato conti sul feudo di Wiesentheid che avevano contribuito a costituire.\nPer le conseguenze di un colpo apoplettico mor\u00ec nel 1683 nella Fortezza di Marienberg, dove aveva fatto costruire una cappella e dove le sue spoglie riposano tutt'oggi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1971803", "revid": "72396", "url": "https://it.wikipedia.org/wiki?curid=1971803", "title": "Maria Teresa Morreale", "text": "Professore associato di Lingua e Letteratura Tedesca presso l'Universit\u00e0 degli studi di Palermo, dopo un periodo di ricerca ed insegnamento in Africa s\u00ec dedic\u00f2 successivamente all'attivit\u00e0 universitaria, rivolgendo la sua indagine soprattutto ai rapporti fra alcuni scrittori e viaggiatori tedeschi dell'et\u00e0 moderna e la Sicilia e il Meridione d'Italia in genere. Inoltre, dedic\u00f2 alcuni scritti all'analisi dell'attivit\u00e0 letteraria femminile.\nBiografia.\nDopo aver conseguito la laurea nel dicembre 1955 presso la Facolt\u00e0 di Lettere e filosofia dell'Universit\u00e0 di Palermo, con una tesi dal titolo \"La grammatica del Futurismo\", si trasfer\u00ec in Germania, a Colonia, dove si iscrisse alla Philosophische Fakult\u00e4t della locale Universit\u00e0 collaborando come corrispondente di uffici che intrattenevano rapporti commerciali con la Sicilia, nonch\u00e9 insegnando italiano sia privatamente che presso l'Istituto Italiano di Cultura diretto all'epoca dal prof. M. Marianelli. Al termine di questo periodo ottenne una borsa di studio biennale presso la Alexander von Humboldt-Stiftung di Bonn. \nIn questo periodo, oltre ad approfondire lo studio della lingua tedesca e alla sua storia - con particolare riferimento all'alto-tedesco medio e agli studi sistematici di germanistica - frequenta assiduamente il Meister Eckhart-Institut, con il proposito di curare l'edizione italiana delle prediche e dei trattati del grande mistico tedesco.\nTuttavia, prima del termine della borsa di studio in Germania, venne invitata dall'Universit\u00e0 di Palermo a ricoprire l'incarico di \"assistente\" (prima \"straordinario\", e poi di assistente incaricato) presso la Facolt\u00e0 di Magistero, la cui istituzione era stata caldeggiata dall'attivo preside dell'epoca della Facolt\u00e0 di Lettere e Filosofia, prof. Francesco Cocchiara. \nPresso la Facolt\u00e0 di Magistero si dedica al Romanticismo tedesco, H\u00f6lderlin, Goethe, Kafka, Rilke, i mistici tedeschi, Th. Mann, Th Fontane, B. Brecht, la letteratura dell'emigrazione, la letteratura del Terzo Reich, il romanzo tedesco del Novecento, il Gruppo 47.\nDal 1977 al 1978, in base alla legge n. 1222/1971 sulla collaborazione tecnica nei Paesi in via di sviluppo, nell'ambito di un progetto sperimentale del Ministero degli affari esteri relativo all'insegnamento della seconda lingua a studenti arabofoni, ricopr\u00ec quest'incarico per due semestri presso l'Universit\u00e0 Nazionale Somala di Mogadiscio.\nTornata in Italia, l'Universit\u00e0 di Palermo le affida nuovamente l'insegnamento di Lingua e Letteratura Tedesca, ma stavolta presso il corso di Lingue straniere moderne della Facolt\u00e0 di Lettere e Filosofia. In questa sede svolge corsi sui romanzi di Goethe, sul Faust, sulla narrativa tedesca dell'Ottocento, sul teatro di B. Brecht, sull'opera di I. Bachmann, sui fratelli B\u00fcchner in Assia, su Georg Gottfried Gervinus e la nuova storiografia letteraria in Germania, sulla produzione letteraria nella Germania dell'Est, sul viaggio in Sicilia da Riedesel a Seume, su Siegfried Lenz e la sua \"Lezione di tedesco\", e cos\u00ec via. \nNello stesso periodo segue con interesse, sin dalla sua fondazione, l'attivit\u00e0 dell'A.D.I.L.T. (Associazione Docenti Italiani Lingua Tedesca), di cui diventa per molti anni responsabile per la Sicilia.\nNel 1982 supera il giudizio d'idoneit\u00e0 a professore associato.\nL'attivit\u00e0 scientifica della Morreale si estende dalla \"Rassegna di studi Eckartiani\" a brevi saggi sugli autori moderni: Wolfgang Borchert, Heinrich B\u00f6ll, Rudolf Hagelstange, Ilse Aichinger, J\u00fcrg Federspiel, Man\u00e8s Sperber, Wolf Biermann, ecc., e sui temi allora attuali nel dibattito della germanistica, come \"La letteratura dell'\"Anno Zero\"\" (Palermo 1974), \"La nuova lingua nella Repubblica Democratica Tedesca\" (Palermo 1975).\nSuccessivamente approfondisce la cultura (intesa come attivit\u00e0 di istruzione, lettura o scrittura) delle donne in Germania: in questo ambito pubblica per una rivista romana (\"DWF donnawomanfemme\") un saggio sul romanzo \"Malina\" della scrittrice Ingeborg Bachmann; a cui fa seguito uno studio (1984) su \"Le lezioni francofortesi\" della stessa Bachmann. Quindi uno studio del 1976 su \"Nietzsche e le donne\", e un saggio del 1977 su \"L'istruzione femminile nelle Due Germanie\". Segu\u00ec quindi uno studio su \"Donna e letteratura in Germania nel Settecento\", che riapparve poi come volumetto autonomo dal titolo \"Nate per leggere\", presso un editore palermitano.\nLa conoscenza personale della scrittrice Ilse Langner, che all'epoca viveva a Darmstadt, le aveva consentito di conoscere direttamente molte delle opere, teatrali e non, di questa autrice: ne nacque il saggio \"Ilse Langner: teatro, prosa, racconti di viaggio\" (Palermo 1982).\nQuindi, nell'ambito di una ricerca antologica del C.N.R. in collaborazione con l'Universit\u00e0 di Perugia, forn\u00ec alcuni contributi su Hedwig Dohm, Luise B\u00fcchner ed Helene Lange al volume \"Dal salotto al partito\", dedicato alle scrittrici tedesche dalla Rivoluzione francese alla Repubblica di Weimar, oltre che collaborare con la curatrice del volume.\nLa figura di Luise B\u00fcchner, femminista e poetessa tedesca, la colp\u00ec al punto da dedicarle alcuni lavori: la postfazione (Nachwort) alla ristampa del volume \"L. B\u00fcchner, Die Frauen und ihr Beruf\" (Darmstadt 1981); la relazione \"Luise B\u00fcchner, un'intellettuale dell'Assia\" tenuta al IV Congresso internazionale di studi antropologici siciliani, e pubblicato negli Atti del Convegno (Palermo 1983); la relazione \"La Kato-Rede di Georg B\u00fcchner nel ricordo della sorella Luise\" (\"Atti del Seminario su Georg B\u00fcchner\", a cura del Goethe-Institut, Palermo 1986); e infine il volume \"L. B\u00fcchner, un poeta\" (Roma, Daga, 1987).\nQuindi si occup\u00f2 anche del rapporto fra \"Literaturgeschichte\" (storia della letteratura) e \"Literaturwissenschaft\" (scienza della letteratura) attraverso lo studio della figura e dell'opera di Georg Gottfried Gervinus, illustre storico della letteratura tedesca nativo di Darmstadt, illustrandone soprattutto l'impegno politico (\"I sette di Gottinga\", la condanna per alto tradimento ideologico, ecc.), nonch\u00e9 la sua rilevanza come filologo e storico della letteratura (\"La pi\u00f9 bella terra d'Europa senza ricordi e senza presente\", Palermo 1983) e la redazione di una \"Bibliografia gerviniana\" (Palermo 1988) che raccoglie quanto \u00e8 noto di e su Gervinus al di l\u00e0 della sua connotazione principale di storico.\nSu Gervinus pubblic\u00f2 ancora due saggi: \"\"Rilettura di alcuni contributi 'minori' al dibattito teorico sulla metodologia della storia nella Germania dell'Ottocento\" (Palermo 1985), e \"Napoli e i suoi dintorni nella descrizione di G.G. Gervinus\"\" (Torino 1992).\nLa lettura della biografia di Gervinus e l'esame dell'ampio carteggio, durato ben 36 anni, fra questi e il coetaneo e coevo architetto F.M. Hessemer, le fecero scoprire fra i manoscritti della biblioteca di Darmstadt un inedito di un certo interesse a cui la Morreale si dedic\u00f2 per alcuni anni: un esteso e dettagliato diario redatto dal detto Frederich Maximilian Hessemer (1800-1865), architetto e poeta, sul viaggio a piedi da lui effettuato a piedi partendo dall'Assia e percorrendo tutta la Svizzera, l'Italia sino alla Sicilia, per arrivare quindi sino al Cairo in Egitto, e da qui lungo il Nilo sino all'isola File. Le 462 lettere di cui si compone questo diario di viaggio sono corredate da pi\u00f9 di 450 schizzi e disegni, che si trovano al St\u00e4delsches Kunstinstitut di Francoforte sul Meno.\nDa questo lavoro prese il via il suo interesse crescente per la \"letteratura di viaggio\", con partecipazione e relazioni a vari convegni sul tema (fra tutti: \"Un paese indicibilmente bello\", atti pubblicati a cura di F. Meyer (Palermo, Sellerio, 1987); relazione su \"La citt\u00e0 di Parma negli itinerari dei viaggiatori tedeschi dei secoli XVIII e XIX con particolare riferimento alla \"Reisebeschreibung\" inedita dell'architetto assiano F.M.Hessemer\" nell'ambito del convegno \"La letteratura di viaggio. Storia e prospettive attuali di un genere letterario\", promosso dalle Universit\u00e0 di Parma e di Erlangen-Norimberga; \"I luoghi siciliani e girgentini insieme a Goethe\" (Agrigento 1987), e \"Viaggiatori stranieri in Sicilia nell'et\u00e0 moderna\" (Torino 1991).\nInfine gli scritti \"Fuga verso un altrove. L'haiku in lingua tedesca, (Palermo 1981)\", relativo alla presentazione di un volumetto di Imma von Bodmershof (La Meridiana, Haiku, Scheiwiller, Milano 1980); \"Da Georg B\u00fcchner a Gabriele Buccola\" (Palermo 1989) nel centenario della morte dello studioso; \"Gertrud Kolmar nel ricordo di Ilse Langner\" (Palermo 1992) in occasione della presentazione, presso il \"Goethe-Institut\", di un volume di liriche di Gertrud Kolmar (Il canto del gallo nero, Essedue, Milano 1990).\nIn ultimo, port\u00f2 a termine la traduzione dei \"Gem\u00e4lde von Palermo\" di Joseph Hager, l'arabista che alla fine del Settecento fu chiamato in Sicilia a dirimere la controversia sui falsi manoscritti dell'abate don Giuseppe Vella. Il libretto \"Gem\u00e4lde von Palermo\" (1799), ormai una rarit\u00e0 in Germania, \u00e8 pi\u00f9 \"una chicca\" che un attendibile documento; si tratta infatti di uno scritto molto diverso dai consueti reportages dei viaggiatori, proprio perch\u00e9 l'autore - che trascorse a Palermo circa due anni - dedica le sue quasi 300 paginette unicamente alla descrizione di questa citt\u00e0, di cui a suo modo, nel bene e nel male, coglie ed enfatizza il fascino. Il volumetto, appena apparso, venne tradotto in inglese (1800); mai in italiano (su tutta la questione, filologica e non, oltre al notissimo racconto di Leonardo Sciascia, \"Il consiglio d'Egitto\", si veda anche \"L'arabica impostura\" di Domenico Scin\u00e0).\nPubblicazioni.\nLa Morreale aveva inoltre collaborato con la rivista Leggere Donna, e aveva donato diverso prezioso materiale all'Osservatorio per le Arti Decorative in Italia \"Maria Accascina\" (di cui era nipote).\nScritti su Maria Teresa Morreale.\nDopo la sua morte, avvenuta in seguito a una lunga malattia, le \u00e8 stato dedicato il volume \"Il viaggio nel tempo. Studi dedicati alla memoria di Maria Teresa Morreale\", a cura di Ute Schwab e Giuseppe Dolei, (Scripta Germanica 8), Catania 2002 (ISBN 8886673361); e la voce \"Berta Ahrens Burgio e Maria Teresa Morreale\" , in \"Siciliane. Dizionario Biografico\", a cura di Marinella Fiume, Siracusa, Emanuele Romeo Editore, 2006, pp.\u00a0356\u2013357;737-738."}
{"id": "1971807", "revid": "339392", "url": "https://it.wikipedia.org/wiki?curid=1971807", "title": "Copertura verde", "text": ""}
{"id": "1971810", "revid": "69794", "url": "https://it.wikipedia.org/wiki?curid=1971810", "title": "Shine on You Crazy Diamond", "text": ""}
{"id": "1971815", "revid": "119139512", "url": "https://it.wikipedia.org/wiki?curid=1971815", "title": "I mostri vent'anni dopo", "text": "I mostri vent'anni dopo (\"The Munsters Today\") \u00e8 una situation comedy brillante con elementi horror prodotta negli Stati Uniti e andata in onda per la prima volta nel 1988.\n\u00c8 un sequel della serie televisiva \"I mostri\", trasmessa negli anni sessanta dalla CBS, ed \u00e8 ambientata 22 anni dopo la fine della storia narrata nella serie originale.\nTrama.\nDurante uno degli esperimenti di nonno Vlad, i Munsters rimangono ibernati in speciali camere e si risvegliano vent'anni dopo, nei favolosi anni ottanta. Tutto \u00e8 cambiato, tutto sembra nuovo, ma la famiglia Munster capisce che anche se il mondo \u00e8 cambiato loro sono rimasti gli stessi e per la gente non sono \"normali\". Non \u00e8 cambiato nemmeno il loro aspetto: babbo Herman continua a sembrare il mostro di Frankenstein, mamma Lily e nonno Vlad continuano ad essere vampiri, mentre il piccolo Eddie \u00e8 un lupo mannaro in possesso di una forza sovrumana (in un episodio sorprender\u00e0 un gruppo di culturisti sollevando un bilanciere da 200 chilogrammi come se fosse un fuscello). Solo la figlia maggiore Marilyn sembra in tutto e per tutto un'umana normale.\nEpisodi.\n\u00c8 stato girato anche un episodio pilota intitolato \"Still the Munsters After All These Years\" ma non \u00e8 stato mai mandato in onda."}
{"id": "1971820", "revid": "6923", "url": "https://it.wikipedia.org/wiki?curid=1971820", "title": "Aftershock (liquore)", "text": "Aftershock \u00e8 un tipo di liquore prodotto in Canada dalla Jim Beam. Il suo tasso di alcool \u00e8 pari al 40%. \nVariet\u00e0.\nIl liquore, dalla consistenza densa e sciropposa, \u00e8 disponibile in sei variet\u00e0, ciascuna dal colore e gusto differente:\nDegustazione.\n\u00c8 molto popolare nel Regno Unito, dove ha dato origine a una vasta gamma di giochi. Il gioco pi\u00f9 famoso \u00e8 \"La sfida dell'aftershock\" che consiste nel bere uno shot di aftershock rosso (anche se non c'\u00e8 grande differenza se viene fatto con uno di colore diverso) e tenerlo in bocca senza mandare gi\u00f9 per pi\u00f9 tempo dell'avversario. Un altro \u00e8 \"Il semaforo perfido\", bere uno dopo l'altro uno shot di aftershock rosso, uno blu e infine uno verde nel minor tempo possibile.\nCi sono anche altri modi per berlo:\nCocktails a base di Aftershock.\nQuesti di solito non vengono venduti gi\u00e0 nella forma di cocktail ma i singoli componenti si possono facilmente comprare."}
{"id": "1971824", "revid": "1965277", "url": "https://it.wikipedia.org/wiki?curid=1971824", "title": "Julius Sachs", "text": "\u00c8 considerato il padre della fisiologia vegetale. Da lui venne pubblicato nel 1865 il primo manuale sull'argomento, \"Handbuch der Experimentalphysiologie der Pflanzen\". \u00c8 autore inoltre di un trattato di botanica (1866). \nInsegn\u00f2 presso le universit\u00e0 di Bonn, Friburgo e W\u00fcrzburg."}
{"id": "1971826", "revid": "20090", "url": "https://it.wikipedia.org/wiki?curid=1971826", "title": "Gestione risorse umane", "text": ""}
{"id": "1971829", "revid": "97701", "url": "https://it.wikipedia.org/wiki?curid=1971829", "title": "Impero mondiale della falsa religione", "text": ""}
{"id": "1971830", "revid": "97701", "url": "https://it.wikipedia.org/wiki?curid=1971830", "title": "Grande prostituta", "text": ""}
{"id": "1971832", "revid": "97701", "url": "https://it.wikipedia.org/wiki?curid=1971832", "title": "Grande meretrice", "text": ""}
{"id": "1971833", "revid": "97701", "url": "https://it.wikipedia.org/wiki?curid=1971833", "title": "Meretrice di Babilonia", "text": ""}
{"id": "1971834", "revid": "647919", "url": "https://it.wikipedia.org/wiki?curid=1971834", "title": "Andrea I di Vladimir", "text": ""}
{"id": "1971836", "revid": "161374", "url": "https://it.wikipedia.org/wiki?curid=1971836", "title": "Operazione Piogge Estive", "text": ""}
{"id": "1971840", "revid": "1005847", "url": "https://it.wikipedia.org/wiki?curid=1971840", "title": "Classe Sirio", "text": "La classe Sirio o classe Costellazioni 2\u00aa serie \u00e8 costituita da due unit\u00e0 del progetto denominato: \"Nuove Unit\u00e0 Pattugliamento dAltura\" gestite operativamente dalla Marina Militare, e finanziate dal Ministero dei trasporti e della navigazione.\nCaratteristiche.\nIl progetto costruttivo di queste unit\u00e0 \u00e8 basato largamente su quello delle NUMC con carena, scafo e sovrastruttura realizzati con caratteristiche stealth. Le NUPA e le NUMC condividono logistica, interoperabilit\u00e0, caratteristiche del sistema di combattimento e sistema integrati di telecomunicazioni.\nL'apparato motore \u00e8 Diesel con due motori W\u00e4rtsil\u00e4-NSD W12-V-26 XN dalla potenza complessiva di 8\u00a0640 kW con due eliche a passo variabile e permette alle unit\u00e0 una velocit\u00e0 massima di 22 nodi ed un'autonomia di 3\u00a0300 miglia a 14 nodi.\nAi servizi di bordo provvedono tre generatori diesel Isotta Fraschini 1708 T2 M2 da 600 kW ciascuno.\nL'armamento \u00e8 costituito da due cannoni automatici Alenia OTO Melara-Oerlikon KBA 25/80 da 25 mm. con predisposizione a prora per un cannone OTO Melara 76/62 Super Rapido.\nL'unit\u00e0 pu\u00f2 imbarcare un elicottero Agusta-Bell AB 212 ASW o NH-90 NFH.\nUnit\u00e0.\nLe due unit\u00e0, costruite a Muggiano e Riva Trigoso portano i nomi di due torpediniere della seconda guerra mondiale della Regia Marina che dopo il conflitto hanno prestato servizio come unit\u00e0 di scorta nella Marina Militare: \"Sirio\" e \"Orione\".\nQueste unit\u00e0 insieme alle NUMC sono inquadrate nel COMSQUAPAT1 del COMFORPAT, il Comando delle forze da pattugliamento per la sorveglianza e la difesa costiera ed hanno la loro base operativa ad Augusta(NAVE ORIONE A CAGLIARI). Il loro impiego \u00e8 il pattugliamento costiero ed in particolare nel controllo del traffico mercantile e la sorveglianza nel controllo dell'immigrazione.\n\"Sirio\" (P 409).\nNave \"Sirio\", costruito negli stabilimenti di Muggiano \u00e8 stato varato l'11 maggio 2002 e consegnato alla Marina Militare il 30 maggio 2003.\n\"Orione\" (P 410).\nNave \"Orione\", costruito negli stabilimenti di Riva Trigoso \u00e8 stato varato il 27 luglio 2002 e consegnato alla Marina Militare il 1\u00ba agosto 2003."}
{"id": "1971846", "revid": "713168", "url": "https://it.wikipedia.org/wiki?curid=1971846", "title": "Luigi De Luca", "text": "Biografia.\nNasce a Napoli nel 1857, da un'antica ed agiata famiglia originaria di Licusati che sacrifica due vite nei moti rivoluzionari cilentani del 1828. Per ritorsione le autorit\u00e0 borboniche confiscano gran parte dei beni immobili della sua famiglia lasciandola in condizioni economiche precarie. Maggiore di quattro fratelli abbandona presto gli studi per dedicarsi ad attivit\u00e0 pi\u00f9 remunerative pur seguendo la sua naturale vocazione per l'arte in genere. All'Istituto di Belle Arti di Napoli diviene allievo di Stanislao Lista che intuisce le sue doti artistiche e lo valorizza adeguatamente.\nEsordisce all'esposizione di Roma del 1883 con \u201cLalla\u201d, opera ispiratagli dall'Assommoir di Zola. Per la Salita al Pincio a Roma esegue il busto in marmo del generale \u201cEnrico Morozzo della Rocca\u201d (1883-1884) esposto a Torino nel 1884; due anni dopo espone a Milano due statuette in bronzo \u201c A scuola\u201d e \u201cFilone\u201d.\nAutore di ritratti e statuette in bronzo di gusto simbolista, all'inizio del Novecento risente del clima \"nouveau\" italiano. Espone alla Promotrice di Belle Arti di Napoli dal 1880 al 1911 ed a quella di Torino dal 1884; per le sue opere riceve premi e riconoscimenti in diverse esposizioni, sia nazionali che estere. L'anno 1900 segna il suo ingresso all'Istituto di Belle Arti di Urbino come insegnante di scultura e direttore dello stesso dal 1901 al 1906, in seguito nel 1907 diviene professore presso l'Accademia di Napoli.\nPer la sua citt\u00e0 il De Luca esegue i due gruppi bronzei della scalinata del Palazzo della Borsa, in piazza Giovanni Bovio, raffiguranti il \u201cGenio che domina la forza\u201d e scolpisce il busto di Domenico Martuscelli (1922), collocato in piazza Dante, mentre per la Villa Comunale di Foggia realizza quello dello storico \u201cPietro Giannone\u201d.\nPer il Tribunale di Roma esegue la statua in bronzo di Gian Battista Vico (1906). Nella sua intensa attivit\u00e0 artistica il De Luca esegue numerosi busti-ritratto tra i quali spicca quello in bronzo, del re Vittorio Emanuele III, conservato in una collezione privata.\nNella Galleria Nazionale d\u2019Arte Moderna di Roma \u00e8 conservata una testa di \u201cSaffo\u201d (1890). Le opere \u201cAd murenas\u201d e \u201cSchiava in vendita\u201d, realizzate entrambe in bronzo, sono esposte presso la Galleria Nazionale di Capodimonte. Sempre nella citt\u00e0 partenopea, nel museo di San Martino, sono conservate deliziose statuine da presepe.\nIl De Luca \u00e8 anche l'autore delle sculture poste sui monumenti ai Caduti di guerra dei comuni di San Giovanni Rotondo, Spadafora, Licusati e di Vallata (AV). \nIl figlio, Giulio De Luca, fu un importante architetto e urbanista attivo nella propria citt\u00e0 nel secondo dopoguerra. \nDe Luca \u00e8 stato un membro dell'Ordine massonico Le Droit Humain. "}
{"id": "1971847", "revid": "126257", "url": "https://it.wikipedia.org/wiki?curid=1971847", "title": "Aviosuperficie Castellazzo", "text": "Laviosuperficie Castellazzo consiste in una pista in erba orientata 02-20 di lunga 585 metri e di larghezza pari a 18 metri oltre due fasce laterali, ognuna di 9 metri. L'aviosupeficie si trova a 10\u00a0km a nord-est dell'aeroporto di Reggio Emilia.\nLa struttura consente il movimento di alianti, aerei di aviazione generale e ultraleggeri. \u00c8 attiva una scuola regolarmente registrata di volo a vela. L'avvicinamento e l'atterraggio sono consentiti comunicando sulla frequenza radio 120.225. Sono presenti una manica a vento e le segnalazioni di bordo pista. Gli hangar sono riservati al rimessaggio dei velivoli (fra i quali, in restauro, un Picchio F15B) dei soci dell'Aeroclub Volovelistico Tricolore."}
{"id": "1971851", "revid": "3732", "url": "https://it.wikipedia.org/wiki?curid=1971851", "title": "Collegium Germanicum", "text": "il Collegium Germanicum \u00e8 stato un seminario pontificio di Roma, fondato nel 1552 e poi unito, nel 1580, al Collegium Hungaricum per formare il Collegio Germanico-Ungarico.\nStoria.\nIl \"Collegium Germanicum\" venne creato il 31 agosto 1552 da papa Giulio III con la bolla \"Dum sollicita\". Alla sua fondazione collaborarono attivamente il cardinale Giovanni Morone e Sant'Ignazio di Loyola. Il Collegio apr\u00ec ufficialmente i battenti il 28 ottobre di quello stesso anno e la direzione venne affidata al gesuita spagnolo Pedro de Ribadeneira. Nel 1580 venne unito con il \"Collegium Hungaricum\" da Gregorio XIII che lo aveva creato nel 1578, ottenendo quindi il nome completo di \"Collegium Germanicum et Hungaricum\".\nSin dalla sua fondazione, lo scopo del collegio era quello di formare dei validi sacerdoti per l'evangelizzazione della Germania protestante. Il corso di studi prevedeva quindi una solida formazione in materia teologica. "}
{"id": "1971853", "revid": "101768", "url": "https://it.wikipedia.org/wiki?curid=1971853", "title": "Ludovico Ricchieri", "text": "Biografia.\nInsegn\u00f2 a Rovigo dal 1491 al 1499 e dal 1503 al 1504 e a Milano dal 1511 al 1516, nonch\u00e9 in altre citt\u00e0. \nNel 1516 pubblic\u00f2 a Venezia (editore Aldo Manuzio) le \"Antiquae lectiones\" in 16 libri, vasta opera d'erudizione ripubblicata postuma nel 1542 (Basel, Froben) in una seconda edizione ampliata di 30 libri."}
{"id": "1971854", "revid": "18830840", "url": "https://it.wikipedia.org/wiki?curid=1971854", "title": "Celio Rodigino", "text": ""}
{"id": "1971861", "revid": "123371832", "url": "https://it.wikipedia.org/wiki?curid=1971861", "title": "Germanistica", "text": "La germanistica \u00e8 la disciplina accademica delle scienze umane che studia, documenta e tramanda la lingua tedesca e la letteratura in lingua tedesca nelle loro manifestazioni storiche e contemporanee. \nIn un'accezione pi\u00f9 ampia, essa ha il compito di studiare le lingue germaniche con le loro culture e letterature: principalmente il tedesco, e pi\u00f9 estensivamente anche le lingue del Nord Europa: fiammingo, olandese, frisone, lingue scandinave (danese, faroese, svedese, islandese, norvegese).\nLo studio e l'analisi della lingua e letteratura inglese - nonostante si tratti di una lingua germanica - sono invece devoluti all'anglistica.\nLa germanistica moderna si compone di tre sottodiscipline: la Linguistica germanistica (\"germanistische Linguistik\"), la disciplina \"Nuova letteratura tedesca\" (\"Neuere Deutsche Literatur - NDL\") e la Medievistica (\"Medi\u00e4vistik\"). A partire dagli anni ottanta, la germanistica viene suddivisa anche in una germanistica interna (\"Inlandsgermanistik\") ed una germanistica estera (\"Auslandsgermanistik\").\nLinguistica germanistica.\nLa linguistica germanistica (\"germanistische Sprachwissenschaft\") studia la lingua tedesca sia nel suo sviluppo storico (diacronia), che anche in considerazione delle relazioni sincroniche di singoli sistemi linguistici. Il suo oggetto comprende tutti i livelli linguistici del tedesco, dall'antico alto tedesco (Althochdeutsch) (dal VIII fino all'XI secolo) attraverso il medio alto tedesco (Mittelhochdeutsch) (dal XI fino al XIV secolo) e l'alto tedesco protomoderno (dal XIV al XVII secolo), fino al moderno alto tedesco (dal XVII secolo).\nInoltre essa analizza la lingua tedesca sotto diversi aspetti (pronunce/grafie, forme flessive, parole, frasi, testi, ecc.), e nelle sue diverse manifestazioni come ad esempio la stratificazione sociolinguistica (lingua colloquiale, lingua scritta, ecc.) o la suddivisione geolinguistica (dialetti, ecc.).\nLetteratura germanistica.\nLa letteratura germanistica (\"Germanistische Literaturwissenschaft\") si suddivide in una (precedentemente chiamata) \"parte antica\", che si occupa della letteratura dalle origini fino al passaggio dell'era moderna (all'incirca il XVI secolo) - e che oggi viene chiamata Medievistica (germanistica) -, e una \"parte moderna\", che si occupa della cosiddetta \"Nuova letteratura tedesca\" (la letteratura dal XVI secolo fino al presente).\nA Zurigo il confine fra Medievistica e Nuova Letteratura Tedesca viene spostato: il Barocco e l'era protomoderna vengono contati nella medievistica.\nEssa analizza la letteratura: sistematicamente, secondo generi, forme, materiali e motivi; e anche storicamente, secondo autori ed epoche. Ambiti centrali dello studio della letteratura tedesca sono la filologia delle edizioni, la storiografia letteraria e l'analisi di testi letterari.\nLe relazioni della letteratura tedesca con le letterature di altri Paesi (storia della ricezione e dei reciproci influssi) e con circostanze storiche, ad esempio in contesto europeo, costituiscono altri importanti ambiti di lavoro.\nMediologia.\nNell'epoca dei media, la germanistica sta cercando connessioni alle scienze della comunicazione, della cultura e dei media. Inoltre essa ha stabilito come suo ramo collaterale la filologia cinematografica.\nStoria della germanistica.\nNell'ambito dell'archeologia germanica, come campo di interesse di singoli eruditi, sistematizzato ancora molto limitatamente, la germanistica si fa risalire a Tacito. Questi aveva accennato, negli Annales, ai canti che i Germani (senza indicazione della stirpe) avrebbero dedicato ad Arminio nell'ambito della revisione degli accadimenti del 9 d.C. Nel senso di una disciplina linguistica e letteraria tedesca, essa inizia per\u00f2 solo al tempo dell'Umanesimo con lo studio e la pubblicazione di antiche fonti giuridiche e storiche, e di traduzioni medioevali della Bibbia.\nCome scienza autonoma accanto alla filologia antica, e come disciplina universitaria, la germanistica venne fondata all'inizio del XIX secolo da Georg Friedrich Benecke, i fratelli Grimm e Karl Lachmann. Il loro interesse scientifico al passato letterario era significativamente caratterizzato dall'estetica romantica, con la sua riscoperta della poesia medioevale.\nIl primo professore straordinario di germanistica fu dal 1810 Friedrich Heinrich von der Hagen a Berlino, mentre nel 1858 nacque all'universit\u00e0 di Rostock il \"Seminario filologico tedesco\" come prima istituzione accademica germanistica. Le discussioni si svilupparono ampiamente sul \"Canto dei Nibelunghi\" (Nibelungenlied) e sulla \"poesia d'amore\" (Minnesang). Proprio come le opere di Martin Lutero, questi lavori dovevano servire a dimostrare una specifica tradizione culturale \"tedesca\", che non dovesse temere il confronto con altre nazioni. Similmente all'Italia del Risorgimento, questo in Germania accadeva nella consapevolezza di una unit\u00e0 statale tanto anelata quanto momentaneamente fallita. La prospettiva nazionalistica - che in pari misura esisteva anche in Francia, Inghilterra e altri Paesi - era dubbia gi\u00e0 fin dall'inizio, poich\u00e9 correva il rischio di riflettere soltanto il proprio sciovinismo. Alla revisione di Medioevo ed epoca della Riforma tramite edizioni filologiche e accesi dibattiti di studio, avvenuti nel XIX secolo, segu\u00ec la \"riscoperta\" del Barocco all'inizio del XX secolo.\nLa revisione della poesia barocca fece emergere un ulteriore problema, ossia il prevalente orientamento verso la figura del \"grande\", geniale creatore di letteratura; una posizione, questa, che derivava dall'estetica dell'originalit\u00e0 dell'Ottocento. Tuttavia questo concetto di poesia non era esistito nell'epoca barocca, dove al contrario si voleva e doveva dimostrare la propria arte solo tramite l'imitazione di modelli classici. Del pari, nel XIX secolo non ci si era ancora resi ben conto che la triade classica di epos, dramma e lirica aveva il suo punto di partenza in una tradizione prevalentemente orale dell'antichit\u00e0 classica, e pertanto nell'attivit\u00e0 letteraria dall'epoca protomoderna aveva significato solo relativamente, nonostante venisse tirata in ballo come prima. In tal modo nacquero equivoci e fraintendimenti che ancora oggi non sono ancora stati risolti.\nLo studio della letteratura tedesca si lasci\u00f2 strumentalizzare in molti aspetti dagli obbiettivi della politica guglielmina dopo la guerra franco-tedesca del 1870-71: doveva essere dimostrata e illustrata la supremazia della creazione di cultura tedesca rispetto a quella di altre nazioni, sebbene Parigi (come pi\u00f9 tardi sottolineato da Walter Benjamin) continuassea ad essere la \"capitale culturale del XIX secolo\". In questa direzione nacquero antologie ed enciclopedie di storia della letteratura in molti volumi.\nNel periodo del Nazionalsocialismo i detentori del potere statale promossero il sostegno ideologico della germanistica, e si avvalsero della sua tendenza al pangermanismo, che derivava ancora dal periodo degli \"staterelli\". Lo scioglimento dal coinvolgimento ideologico avvenne lentamente dopo la seconda guerra mondiale. Negli anni cinquanta venne prediletto il metodo interpretativo immanente all'opera, che innalzava al rango di paradigma una interpretazione fortemente orientata al testo della poesia, che illuminava motivi e metafore, e che non teneva conto di alcun significato riferito all'influsso di fattori esterni. Talvolta trovarono applicazione anche metodiche psicoanalitiche, che cercavano di chiarire la \"personalit\u00e0\" dell'autore che si trova dietro la poesia.\nA partire dagli anni sessanta si fece strada una differenziazione dei metodi utilizzati, che ebbe come conseguenza una quasi innumerevole molteplicit\u00e0 di metodologie. Fra le tante derivazioni, si contano fra l'altro (sul modello dell'Americanistica e della Romanistica) lo Strutturalismo, l'Estetica della ricezione, e la Narrativistica. Negli anni settanta lo spettro si \u00e8 esteso alla teoria intertestuale e all'analisi del discorso, e a prospettive poststrutturaliste, semiotiche e decostruttivistiche, femministe e postfemministe.\nGermanistica estera.\nAlois Wierlacher \u00e8 stato agli inizi degli anni Ottanta uno dei primi scienziati ad aver iniziato il dibattito, se la germanistica dei Paesi di lingua tedesca dovesse avere un orientamento diverso da quello dei Paesi in cui il tedesco non \u00e8 la lingua madre. Egli sosteneva l'idea di una germanistica che si costituisse come \"Studio comparativo di culture straniere\". Chiaramente le sue tesi per un drastico nuovo orientamento della germanistica furono assai controverse, ma il dibattito da lui iniziato condusse in seguito ad una pi\u00f9 forte consapevolezza delle differenze fra la germanistica dei paesi di lingua tedesca e la germanistica all'estero. Come conseguenza di questa discussione nacque il termine \"germanistica estera\", che adesso \u00e8 entrato in uso anche da parte di istituzioni universitarie."}
{"id": "1971868", "revid": "339392", "url": "https://it.wikipedia.org/wiki?curid=1971868", "title": "Classe Saar 5 (corvetta)", "text": ""}
{"id": "1971878", "revid": "162719", "url": "https://it.wikipedia.org/wiki?curid=1971878", "title": "Classe Saar 4.5 (corvetta)", "text": ""}
{"id": "1971881", "revid": "92723", "url": "https://it.wikipedia.org/wiki?curid=1971881", "title": "Chiesa di Santa Maria in Castello (Carpi)", "text": "La chiesa di Santa Maria in Castello, nota anche come La Sagra, \u00e8 la chiesa pi\u00f9 antica della citt\u00e0 di Carpi (Modena), essendo stata eretta nel 752.\nSi affaccia su piazzale Re Astolfo. Si tratta di una pieve romanica consacrata nel 1184, costruita su una precedente fondazione longobarda. \nLa facciata rinascimentale venne progettata da Baldassarre Peruzzi e realizzata nel 1515, insieme all'abbattimento di alcune campate della navata, che hanno diminuito l'originaria lunghezza dell'edificio, e alla realizzazione di una copertura con volta a botte, eliminata tra il 1886 e il 1887 per opera dell'ingegnere Achille Sammarini.\nNotevole l'imponente torre campanaria, alta 49.50 metri.\nDescrizione.\nLa facciata rinascimentale rappresenta un'innovativa sperimentazione in cui Peruzzi, forse utilizzando uno schema bramantesco poi divulgato da Palladio, sovrappone sullo stesso piano due ordini architravati di diversa altezza.\nIl portale centrale, spostato in occasione dei lavori rinascimentali da uno degli antichi accessi laterali, reca una lunetta, scolpita a bassorilievo ma piuttosto aggettante, raffigurante una Crocifissione, probabilmente di scuola antelamica, con caratteristiche di potente verismo. Nel rilievo, ai fianchi di Ges\u00f9 in croce si trovano i due centurioni: quello con la lancia (Longino) e quello con spugna e bottiglia di aceto. La Madonna si trova alla sinistra di Cristo e san Giovanni a destra. Chiudono la composizione due piccole figure, agli estremi della lunetta, forse rappresentanti del popolo.\nI fianchi della chiesa sono decorati all'esterno da un motivo ad arcate posate su semicolonne, influenzato dal duomo di Modena, con capitelli, piuttosto consunti, che raffigurano aquile ed animali fantastici.\nL'interno ospita un ciclo di affreschi romanici, piuttosto rari in Emilia, avvicinabili a quelli della pieve dei Santi Faustino e Giovita di Rubiera. Risalgono al XII secolo e furono rinvenuti dopo l'abbattimento della volta a botte peruzziana. I dipinti, frammentari, descrivono scene della vita di Cristo e altri episodi del Nuovo Testamento, tra cui l\"Incredulit\u00e0 di San Tommaso\", l\"Ascensione di Ges\u00f9\", la \"Strage degli innocenti\", la \"Fuga in Egitto\", la \"Cena di Emmaus\" e altri.\nPressoch\u00e9 coevo \u00e8 l'affresco che si trova al centro dell'abside centrale, raffigurante l\"Adorazione dei Magi\", piuttosto degradato, ma restaurato ed integrato nelle campagne del 1932 e del 1951.\nAffreschi del primo Quattrocento emiliano sono conservati in due cappelle:\nAll'interno si conservano inoltre un sarcofago in marmo del 1351, opera di Sibellino da Caprara, contenente le spoglie del signore di Carpi Manfredo I Pio e un pulpito romanico, con rappresentazioni ad altorilievo dei simboli dei \"Quattro evangelisti\"."}
{"id": "1971882", "revid": "206336", "url": "https://it.wikipedia.org/wiki?curid=1971882", "title": "Antelamica", "text": ""}
{"id": "1971884", "revid": "120538643", "url": "https://it.wikipedia.org/wiki?curid=1971884", "title": "GMT Games", "text": "GMT Games \u00e8 una casa editrice statunitense di giochi da tavolo, fondata nel 1990 e specializzata in wargame. A partire dalla sua fondazione \u00e8 stata la pi\u00f9 attiva fra le case produttrici di wargames, riuscendo a pubblicare circa 10 nuovi titoli ogni anno. Tony Curtis, Rodger MacGowan, Mark Simonitch ed Andy Lewis fanno parte del team creativo e grafico della GMT. Fra gli autori di giochi che pubblicano regolarmente per la societ\u00e0 ci sono Richard Berg e Ted Raicer.\nIl genere di giochi pubblicato \u00e8 abbastanza variegato: sono presenti giochi da tavolo per famiglie, giochi di carte, giochi di guerra introduttivi al genere ed imponenti ed impegnative simulazioni (i cosiddetti monster games).\nStoria.\nIl nome GMT proviene dalle iniziali dei nomi fondatori: Gene Billingsley, Mike Crane e Terry Shrum. Tuttavia abbastanza presto Crane e Shrum lasciarono la GMT per fondare una nuova societ\u00e0 la Fresno Gaming Association.\nNella primavera del 1990 Gene Billingsley si rec\u00f2 presso lo studio artistico di Rodger MacGowan a Santa Monica, per discutere della possibilit\u00e0 di collaborazione da parte di MacGowan con una nuova casa produttrice di wargames. La richiesta iniziale era di realizzare rapidamente la parte grafica per tre nuovi giochi, in tempo per il lancio di questi prodotti alla convention Origins della seguente estate. Poich\u00e9 era gi\u00e0 impegnato in altri progetti, MacGowan dichiar\u00f2 la propria disponibilit\u00e0 a partecipare al nuovo progetto, ma solo dopo la convention. Billingsley accett\u00f2 la proposta e MacGowan divenne art director della nuova societ\u00e0, che present\u00f2 alla fine del 1990 i primi tre wargames: \"Operation Shoestring\", \"Silver Bayonet\" e \"AirBridge to Victory\"."}
{"id": "1971887", "revid": "767487", "url": "https://it.wikipedia.org/wiki?curid=1971887", "title": "Montagne in fiamme", "text": "Montagne in fiamme (\"Berge in Flammen\") \u00e8 un film del 1931 diretto da Luis Trenker e Karl Hartl.\nTratto da un romanzo dello stesso Trenker, \u00e8 il suo secondo film da regista, dopo \"I Cavalieri della Montagna\" (1930), anche se in collaborazione con Hartl; la storia raccontata \u00e8 parzialmente autobiografica.\nTrama.\nFlorian Dimai (Luis Trenker) \u00e8 una guida alpina nell'Alto Adige di inizio XX secolo, facente parte dell'Impero austro-ungarico, che vive in un paese non lontano dalla frontiera con l'Italia. Tra i suoi clienti vi \u00e8 il capitano degli Alpini Arturo Franchini (Luigi Serventi), che nella sequenza iniziale accompagna in una scalata.\nNel 1914, allo scoppio della Prima guerra mondiale, Dimai ed alcuni compaesani vengono arruolati nei Landesschutzen ed inviati a combattere in Galizia. All'entrata in guerra dell'Italia nel 1915, il paese natale di Dimai viene occupato dalle truppe italiane; contemporaneamente, la squadra di Dimai viene trasferita sul fronte italiano, esattamente nella zona del loro paese natale, dove sono distaccati in una postazione fortificata in caverna. A causa dello spostamento della frontiera, Dimai ed i compagni non possono contattare le proprie famiglie. Il loro paese \u00e8 infatti occupato dagli Alpini italiani, proprio al comando del capitano Franchini, che si acquartiera proprio in casa di Dimai.\nPer espugnare la postazione austriaca, gli Italiani decidono di minarla dal basso, e a tale scopo scavano una galleria sotto la postazione; gli Austriaci, accortisi dell'azione, non possono far altro che attendere e cercare di capire quando gli Italiani daranno fuoco alle polveri.\nDurante una missione di ricognizione, Dimai si allontana e scende non visto al suo villaggio, dove si presenta alla moglie (che per un equivoco l'aveva dato per morto). Mentre \u00e8 in casa sua, da un frammento di conversazione colto al volo viene a sapere che l'esplosione della mina \u00e8 prevista per la sera successiva; abbandona allora la moglie, che tenta inutilmente di trattenerlo, e ritorna sui suoi passi. Riesce a sfuggire alla vigilanza italiana, e, bench\u00e9 ferito per errore da fuoco amico, riesce a raggiungere la postazione in tempo per avvertire i compagni e farli uscire dalla caverna prima dell'esplosione. Grazie a quest'azione gli Austriaci riescono a respingere il successivo contrattacco italiano.\nIl film si chiude con una sequenza ambientata nel 1931 in cui Dimai e Franchini, non pi\u00f9 guida e cliente ma ormai amici, rivisitano insieme i luoghi della battaglia.\nProduzione.\nIl film fu una produzione franco-tedesca. Contemporaneamente a questa versione, ne fu girata una in lingua francese (\"Les Monts en flammes\"), per mano del solo Luis Trenker, che riprese il suo ruolo di Florian Dimai, mentre tutti gli altri ruoli furono affidati ad attori francesi. Nel 1932 la Universal Pictures ne realizz\u00f2 una versione statunitense, dal titolo \"Doomed Battalion\"; realizzata da Cyril Gardner, questa versione vedeva Luis Trenker nel solo ruolo di attore, ed utilizzava alcune scene della versione originale tedesca.\nLa versione originale fu girata nei dintorni di Innsbruck."}
{"id": "1971893", "revid": "1498232", "url": "https://it.wikipedia.org/wiki?curid=1971893", "title": "Red Nacional de los Ferrocarriles Espa\u00f1oles", "text": "Red Nacional de los Ferrocarriles Espa\u00f1oles, abbreviata in Renfe, \u00e8 stata una societ\u00e0 pubblica che gestiva in regime di monopolio il trasporto ferroviario di passeggeri e merci in Spagna.\nRenfe nacque per ripristinare la rete ferroviaria iberica, gravemente danneggiata dalla guerra civile spagnola.\nFondata il 24 gennaio 1941 a seguito della nazionalizzazione di diverse societ\u00e0 ferroviarie spagnole, Renfe \u00e8 stata messa in liquidazione il 31 dicembre 2004, cessando dunque le proprie attivit\u00e0 il 1\u00ba gennaio 2005 e scindendosi in due distinte entit\u00e0:"}
{"id": "1971896", "revid": "97701", "url": "https://it.wikipedia.org/wiki?curid=1971896", "title": "Rosso porpora", "text": ""}
{"id": "1971898", "revid": "767487", "url": "https://it.wikipedia.org/wiki?curid=1971898", "title": "IBM 5120", "text": "L'IBM 5120 Computing System \u00e8 un personal computer dell'IBM annunciato nel febbraio 1980 e commercializzato fino al 1981.\nL'IBM 5120 Computing System \u00e8 il terzo modello di personal computer commercializzato dall'IBM, successore dell'IBM 5110 Computing System (di cui \u00e8 un'evoluzione) e predecessore dell'IBM System/23 Datamaster.\nDescrizione.\nL'IBM 5120 \u00e8 un computer desktop all-in-one. Di base (cio\u00e8 senza accessori opzionali) l'hardware del computer \u00e8 costituito unicamente dall'unit\u00e0 centrale IBM 5110 Model 3 e da una periferica esterna: la stampante dot-matrix bidirezionale IBM 5103.\nCome interfaccia utente di input, di serie il computer \u00e8 dotato di tastiera alfanumerica. Mentre come interfaccia utente di output, oltre alla stampante IBM 5103, di serie il computer \u00e8 dotato anche di display CRT monocromatico da 9 pollici. Sia la tastiera alfanumerica che il display CRT sono incorporati nell'unit\u00e0 centrale. Anche l'alimentatore elettrico che fa funzionare l'unit\u00e0 centrale \u00e8 incorporato nell'unit\u00e0 centrale.\nDi serie l'IBM 5120 ha una memoria primaria ad accesso casuale, in parte a sola lettura, in parte a lettura e scrittura. La memoria a sola lettura \u00e8 non volatile, mentre la memoria a lettura e scrittura \u00e8 volatile. Nella memoria a sola lettura \u00e8 memorizzato il microcodice, il sistema operativo, l'interprete per il linguaggio di programmazione APL e/o l'interprete per il linguaggio di programmazione BASIC. La capacit\u00e0 della memoria a sola lettura varia a seconda di quali interpreti vi sono memorizzati. Di base la memoria volatile ha una capacit\u00e0 di 16, 32, 48 o 64 kB. Opzionalmente all'epoca era possibile incrementarla di 16, 32 o 48 kB, fino ad un massimo di 64 kB.\nDi serie l'IBM 5120 pu\u00f2 utilizzare anche memoria di massa a lettura e scrittura. A tale scopo nell'unit\u00e0 centrale sono inoltre incorporati due drive per floppy disk da 8 pollici DS/DD. Su ognuno di essi \u00e8 possibile memorizzare fino a 1,2 MB. L'IBM 5120 pu\u00f2 gestire anche fino a due aggiuntivi drive per floppy disk da 8 pollici DS/DD, all'epoca disponibili opzionalmente con la periferica esterna IBM 5114. Nella configurazione massima di drive per floppy disk, l'IBM 5120 pu\u00f2 quindi avere in linea fino a 4,8 MB di memoria di massa ad accesso diretto.\nLa stampante IBM 5103 era disponibile in due diverse versioni indicate dall'IBM come \"Model 11\" e \"Model 12\". La stampante Model 11 \u00e8 in grado di offrire una velocit\u00e0 di stampa di 80 cps, mentre la stampante Model 12 \u00e8 in grado di offrire una velocit\u00e0 di stampa di 120 cps.\nAl momento del lancio l'IBM 5120 era il computer IBM con il prezzo pi\u00f9 basso. Il suo prezzo variava da 9.340 a 23.990 dollari."}
{"id": "1971899", "revid": "262457", "url": "https://it.wikipedia.org/wiki?curid=1971899", "title": "Buddha Gotama", "text": ""}
{"id": "1971902", "revid": "767487", "url": "https://it.wikipedia.org/wiki?curid=1971902", "title": "La Vall\u00e9e (film)", "text": "La Vall\u00e9e \u00e8 un film del 1972 prodotto e diretto da Barbet Schroeder.\nA differenza del precedente film di Schroeder, \"More\" (1969), \"La Vall\u00e9e\" non fu mai distribuito nelle sale italiane, n\u00e9 doppiato in italiano. Come gi\u00e0 in \"More\", anche per questo film il regista commission\u00f2 la colonna sonora ai Pink Floyd.\nTrama.\nViviane, moglie del console di Francia a Melbourne, \u00e8 una giovane donna ricca ed annoiata in visita in Nuova Guinea alla ricerca di oggetti esotici o locali \u2013 specialmente piume di uccelli rari \u2013 che poi rivende ad una \"boutique\" di Parigi, aggirando i divieti locali sull'esportazione di tali merci anche grazie alla posizione diplomatica del consorte.\nDurante il soggiorno Viviane si imbatte per caso in Olivier, un giovane \"hippie\" col quale ben presto intreccia una relazione. La donna, attratta dalla possibilit\u00e0 di procurarsi le piume di un rarissimo uccello, accetta di unirsi a Olivier e ai suoi compagni (due ragazze, un bambino e l'enigmatico leader Ga\u00e9tan) nella loro spedizione la cui meta finale sarebbe una valle inesplorata che non compare in nessuna mappa moderna, perch\u00e9 costantemente coperta di nubi: il Paradiso, secondo Ga\u00e9tan.\nLungo il viaggio Viviane lascer\u00e0 da parte il suo scopo iniziale, accetter\u00e0 gradualmente la filosofia di vita degli \"hippie\", ivi compresi la libert\u00e0 sessuale e l'uso di droghe psichedeliche, e finir\u00e0 per integrarsi completamente nel gruppo e nello spirito della spedizione, al punto di scegliere di seguire i suoi nuovi compagni sino a destinazione, anche a costo di non far pi\u00f9 ritorno.\nA met\u00e0 strada, i sei protagonisti soggiornano a lungo presso la trib\u00f9 indigena Mapuga, presenziando ai loro rituali al fine di prepararsi all'ultima e pi\u00f9 estenuante parte del loro viaggio, che solo dopo ulteriori traversie li vedr\u00e0 giungere, ormai stremati e senza pi\u00f9 scorte di cibo, alla loro meta.\nColonna sonora.\nLa colonna sonora fu scritta ed eseguita dai Pink Floyd, la cui musica tuttavia ha una presenza minima nel corso dell'intero film: non pi\u00f9 di qualche secondo per ciascun brano, eccetto che nella sequenza dei titoli di testa e negli ultimi 5 minuti circa. I brani scritti dai Pink Floyd per la colonna sonora furono raccolti nel loro album \"Obscured by Clouds\", il cui titolo (\"coperto da nubi\") fa riferimento alla trama del film."}
{"id": "1971904", "revid": "486946", "url": "https://it.wikipedia.org/wiki?curid=1971904", "title": "Hong Kong International Airport", "text": ""}
{"id": "1971906", "revid": "110157", "url": "https://it.wikipedia.org/wiki?curid=1971906", "title": "Kalimantan Meridionale", "text": " \nIl Kalimantan Meridionale (indonesiano: \"Kalimantan Selatan\", spesso abbreviato in \"Kalsel\") \u00e8 una provincia dell'Indonesia. Con i suoi 36.985 km\u00b2 \u00e8 la pi\u00f9 piccola delle quattro province indonesiane di Kalimantan, la parte indonesiana dell'isola del Borneo. La sua capitale \u00e8 Banjarmasin.\nLa provincia ha una popolazione di 2.984.000 abitanti (censimento 2000).\nDipartimenti.\nIl Kalimantan Meridionale \u00e8 suddiviso in undici dipartimenti, elencati di seguito con la relativa capitale:\nCitt\u00e0 amministrative: Banjarbaru.\nStoria.\nIl Kalimantan Meridionale inizialmente faceva parte del Kalimantan Centrale. Tuttavia, a causa della politica di migrazione del governo, molte persone sono emigrate dall'isola di Giava a Kalimantan, dove sono sorti numerosi contrasti tra gli immigrati giavanesi, principalmente di fede musulmana, e i locali dayak, per la maggior parte di fede cristiana. A causa di questo problema, il governo ha dovuto separare il Kalimantan Centrale creando due nuove province: il Kalimantan Centrale di maggioranza dayak di fede cristiana e il Kalimantan Meridionale dove risiede la maggior parte degli immigrati giavanesi di fede musulmana."}
{"id": "1971908", "revid": "297745", "url": "https://it.wikipedia.org/wiki?curid=1971908", "title": "Pieve de' Saddi", "text": ""}
{"id": "1971924", "revid": "320578", "url": "https://it.wikipedia.org/wiki?curid=1971924", "title": "Giudicato d'Arborea", "text": ""}
{"id": "1971925", "revid": "1305772", "url": "https://it.wikipedia.org/wiki?curid=1971925", "title": "Trace Adkins", "text": "Nominato tre volte ai Grammy Award e premiato con tre Academy of Country Music Awards, ha pubblicato dodici album in studio e sei raccolte, esordendo quattordici volte nella US Top Country Albums, con quattro prime posizioni, vendendo oltre 10 milioni di album negli Stati Uniti.\nHa pubblicato numerosi singoli di successo, tra cui quattro canzoni che hanno raggiunto la prima posizione della US Hot Country Songs: \"(This Ain't) No Thinkin' Thing\" (1997), \"Ladies Love Country Boys\" (2007), \"You're Gonna Miss This\" (2008) e \"Hillbilly Bone\" (2010) con Blake Shelton. Ha collaborato con numerosi artisti come Colbie Caillat, Ronnie Milsap, Gene Watson, Meat Loaf e Joe Diffie.\nIl suo debutto nel cinema \u00e8 avvenuto nel 1987 in \"Square Dance - Ritorno a casa\", arrivando nel corso degli anni a recitare in numerosi film, tra cui \"The Lincoln Lawyer\", \"Wyatt Earp - La leggenda\", \"Deepwater - Inferno sull'oceano\" e \"Una canzone per mio padre\". Inoltre \u00e8 apparso numerose volte in televisione negli show \"Hollywood Squares\", \"Pyramid\" e \"The Celebrity Apprentice,\" oltre a recitare in alcune serie televisive.\nBiografia.\nGiovent\u00f9.\nAdkins cresce a Sarepta in Louisiana. Iniziato in giovane et\u00e0 dal padre alla chitarra, la sua predisposizione alla musica lo porta ad unirsi ad un gruppo gospel di nome \"The New Commitments\" quando ancora frequenta le scuole superiori. Pi\u00f9 tardi Trace studia alla Louisiana Tech University, dove gioca anche a football. Dopo un periodo speso a lavorare nel campo delle estrazioni petrolifere durante il quale rischia di perdere un dito della mano sinistra, all'inizio degli anni novanta Adkins comincia la sua carriera di cantante professionista impegnandosi negli honky tonk bar nelle vicinanze di Nashville (Tennessee).\nCarriera.\nIl primo singolo di Adkins, \"There's a Girl in Texas\", uscito nel 1996, raggiunge la top 20 del \"Billboard\" Hot Country Singles &amp; Tracks. A questo folgorante debutto segue il primo album, \"Dreamin' Out Loud\", pi\u00f9 tardi nello stesso anno. Questo album lo porta al successo con numerose hit, tra cui \"(This Ain't) No Thinkin' Thing\", la prima dell sue canzoni a raggiungere il primo posto nelle classifiche. Il suo secondo album, \"Big Time\", non ottiene lo stesso sprizzante risultato, pur guadagnando un quinto posto in classifica. Quello che segue \u00e8 un crescendo di successo, abilit\u00e0 e qualit\u00e0, che porta Trace ad essere uno dei cantanti country pi\u00f9 noti.\nNel 2001 pubblica Chrome, primo album a raggiungere la \"Top Five\" americana della classifica degli album.\nNel 2008 Trace Adkins presenter\u00e0 il suo nuovo singolo, \"Muddy Water\" diamante del futuro album in uscita il 25 novembre.\nNel 2008 Adkins ha cantato l'inno nazionale alla 2008 Republican National Convention e apparir\u00e0 nel film \"An American Carol\""}
{"id": "1971930", "revid": "34392", "url": "https://it.wikipedia.org/wiki?curid=1971930", "title": "Simeone di Durham", "text": "La sua \"Historia Dunelmensis Ecclesiae\", che arriva fino all'anno 1096, fu composta tra il 1104 e il 1108 ed \u00e8 molto importante per gli eventi del nord dell'Inghilterra. L'opera, il cui manoscritto originale si trova a Durham nella biblioteca del vescovo John Cosin, \u00e8 suddivisa in quattro libri a loro volta divisi in capitoli. La narrazione \u00e8 in ordine cronologico. L'opera ha due seguiti anonimi: uno che va dal 1096 alla morte di Rainulfo Flambard (1129), l'altra che va dal 1133 al 1144. Un manoscritto conservato a Cambridge contiene un terzo seguito che va dal 1145 al 1154. \nSimeone compose poi la \"Historia regum Anglorum et Dacorum\", che inizia dal punto in cui termina la \"Historia Ecclesiastica Gentis Anglorum\" di Beda. Dall'anno 957 copia vecchi annali di Durham, e cos\u00ec facendo non solo ci ha tramandato stralci di opere che sarebbero andate altrimenti perdute, ma soprattutto fa della sua opera un'importante fonte per i fatti del nord dell'Inghilterra. "}
{"id": "1971932", "revid": "228587", "url": "https://it.wikipedia.org/wiki?curid=1971932", "title": "Cappelle del Sacro Monte di Varallo", "text": "La struttura del Sacro Monte di Varallo - data dalla basilica dell'Assunta e da quarantacinque cappelle - \u00e8 suddivisa in due zone: una prima si snoda in salita tra gli alberi di un bosco; la seconda si dispiega come una sorta di tessuto urbano di una citt\u00e0 della Palestina al tempo di Ges\u00f9, denominata \"la Nuova Gerusalemme\".\nOltrepassata la Porta Aurea si transita davanti ai palazzi con porticato, posti di fronte alla basilica ed attorno alla piazza del Tempio, la piazza religiosa raggiungibile anche dalla Scala Santa, ove \u00e8 posta una fontana di inizio XVI secolo i cui zampilli ricordano simbolicamente le piaghe del Signore; poco distante si trova la piazza dei Tribunali, ovvero la piazza civile, con le corti di giustizia romane ed ebraiche.\nLungo il percorso si snodano le seguenti quarantacinque cappelle:"}
{"id": "1971936", "revid": "115919629", "url": "https://it.wikipedia.org/wiki?curid=1971936", "title": "Administrador de Infraestructuras Ferroviarias", "text": "Administrador de Infraestructuras Ferroviarias (ADIF, Amministrazione delle Infrastrutture Ferroviarie) \u00e8 una societ\u00e0 spagnola nata come impresa statale monopolista il 1\u00ba gennaio 2005 dalla cessione di un ramo d'azienda da parte di Red Nacional de los Ferrocarriles Espa\u00f1oles (RENFE), a seguito dell'entrata in vigore della normativa comunitaria che obbliga lo scorporo delle attivit\u00e0 di gestione delle infrastrutture ferroviarie rispetto a quelle di trasporto di persone e merci che invece devono essere svolte in regime di concorrenza.\nDescrizione.\nADIF, in qualit\u00e0 di gestore dell'infrastruttura, si occupa di controllare il traffico ferroviario, mantenere e gestire binari, stazioni ed infrastrutture ferroviarie che vengono utilizzate da diverse societ\u00e0 di trasporto pubblico.\nIl controllo del traffico ferroviario spagnolo \u00e8 effettuato attraverso sei sezioni operative che si trovano rispettivamente a:\nTre sono le principali attivit\u00e0 di ADIF:"}
{"id": "1971940", "revid": "599013", "url": "https://it.wikipedia.org/wiki?curid=1971940", "title": "Suore di carit\u00e0 dell'Immacolata Concezione (Ivrea)", "text": "Le suore di carit\u00e0 dell'Immacolata Concezione sono un istituto religioso femminile di diritto pontificio: i membri di questa congregazione, dette suore d'Ivrea, pospongono al loro nome la sigla S.C.I.C.\nStoria.\nLe origini della congregazione risalgono al 1806, quando la fondatrice Antonia Maria Verna (1773-1838) si un\u00ec ad alcune compagne per fornire assistenza domiciliare agli ammalati e una formazione religiosa ai fanciulli di Rivarolo Canavese: in quel periodo il Piemonte era sotto il dominio napoleonico e la sede vescovile di Pinerolo era vacante (il vescovo eletto, Giuseppe Maria Grimaldi, a causa dell'instabilit\u00e0 politica, non era stato consacrato), quindi non era stato possibile erigere canonicamente l'istituto; solo nel 1823, grazie all'interessamento di alcuni parroci, la Verna riusc\u00ec a riprendere i contatti con le autorit\u00e0 civili ed ecclesiastiche e vide la sua congregazione riconosciuta con regio decreto di Carlo Felice del 7 marzo 1828.\nL'istituto della Verna era ispirato alla compagnia delle figlie della carit\u00e0 di Vincenzo de' Paoli, tanto che i padri della Congregazione della missione di Torino cercarono di far unire le suore di Rivarolo all'analoga congregazione francese: per evitarlo, il vescovo di Ivrea Luigi Pochettini pose la congregazione della Verna alle dirette dipendenze dell'autorit\u00e0 ecclesiastica locale (27 novembre 1835).\nQuando la congregazione era ancora di diritto diocesano, le suore di carit\u00e0 iniziarono ad espandersi sia in diverse regioni d'Italia (Liguria, Toscana, Campania, Puglia) che all'estero (Grecia, Turchia): ottenne il pontificio decreto di lode l'11 febbraio del 1901 e venne approvata da papa Pio X il 21 maggio 1904.\nAttivit\u00e0 e diffusione.\nLe suore di carit\u00e0 dell'Immacolata Concezione si occupano della direzione asili, scuole e pensionati universitari, dell'assistenza agli anziani e ai disabili sia a domicilio che in case di cura, del servizio ai sacerdoti e nei seminari.\nOltre che in Italia, le suore operano in Albania, Argentina, Kenya, Libano, Libia, Messico, Stati Uniti d'America, Svizzera, Tanzania, Terra Santa e Turchia. La sede generalizia \u00e8 a Roma.\nAl 31 dicembre 2005 l'istituto contava 928 religiose in 111 case."}
{"id": "1971941", "revid": "287204", "url": "https://it.wikipedia.org/wiki?curid=1971941", "title": "Sangrur", "text": "Sangrur \u00e8 una citt\u00e0 dell'India di 78.717 abitanti, capoluogo del distretto di Sangrur, nello stato federato del Punjab. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 13' 60 N e 75\u00b0 49' 60 E e ha un'altitudine di 231 .\nSociet\u00e0.\nEvoluzione demografica.\nAl censimento del 2001 la popolazione di Sangrur assommava a 78.717 persone, delle quali 42.407 maschi e 36.310 femmine. I bambini di et\u00e0 inferiore o uguale ai sei anni assommavano a 8.401, dei quali 4.705 maschi e 3.696 femmine. Infine, coloro che erano in grado di saper almeno leggere e scrivere erano 56.318, dei quali 31.682 maschi e 24.636 femmine."}
{"id": "1971943", "revid": "63945", "url": "https://it.wikipedia.org/wiki?curid=1971943", "title": "The Best of 1980\u20131990", "text": ""}
{"id": "1971944", "revid": "729019", "url": "https://it.wikipedia.org/wiki?curid=1971944", "title": "Isole Mentawai", "text": "Le Isole Mentawai sono una catena di isole disposte parallelamente alla costa occidentale di Sumatra, nel suo tratto centrale, a circa 150\u00a0km di distanza.\nL'arcipelago comprende una settantina di isolotti e quattro isole di grandi dimensioni: Siberut (4030\u00a0km\u00b2), che \u00e8 la maggiore, Sipora, che \u00e8 la pi\u00f9 piccola delle quattro (845\u00a0km\u00b2), Pagai del nord (\"Pagai Utara\") e Pagai del sud (\"Pagai Selatan\"). Le isole sono separate da Sumatra dallo Stretto delle Mentawai.\nAmministrazione.\n Dal 1999 le isole Mentawai costituiscono un \"distretto autonomo\" (\"kabupaten\") nell'ambito della provincia di Sumatra occidentale dello Stato indonesiano. Il capoluogo del distretto \u00e8 Tua Pejat, nell'isola Sipora.\nIl distretto \u00e8 suddiviso in cinque \"sottodistretti\" (\"kecamatan\"): l'isola di Siberut ne contiene due (\"Siberut Selatan\" e \"Siberut Utara\"), e gli altri corrispondono alle altre tre isole maggiori.\nStoria.\nLa popolazione autoctona dell'arcipelago, detta anch'essa Mentawai, \u00e8 giunta nelle isole in un'epoca compresa tra il 2000 a.C. e il 500 a.C. provenendo dal nord (l'isola Siberut \u00e8 stata occupata per prima) e non da Sumatra, come mostrano le differenze tra la lingua Mentawai e la diversa lingua austronesiana parlata sulla costa di Sumatra. \nI Portoghesi conoscevano le isole nei primi anni del XVII secolo, come mostra una carta del 1606. La prima descrizione dettagliata delle isole e del suo popolo da parte di un europeo fu pubblicata nel 1799 da un dipendente della Compagnia Inglese delle Indie Orientali: John Crisp.\nLe isole entrarono a far parte delle Indie Orientali Olandesi nel 1864 ed uscirono dalla condizione coloniale, insieme a tutta l'Indonesia, nel 1945.\nPrima dell'ottenimento dell'autonomia la cultura della popolazione autoctona era stata duramente repressa a causa del programma di modernizzazione forzata del governo di Suharto (1965-1998). In particolare la popolazione, tradizionalmente sparsa in case abitate da singoli gruppi familiari, era stata concentrata in villaggi.\nDagli anni cinquanta vi \u00e8 nelle isole una significativa presenza cattolica, dovuta a missionari italiani.\nA partire dalla fine degli anni ottanta le isole sono diventate un'importante meta del turismo internazionale, ambita soprattutto dagli appassionati di surf.\nGeologia ed ecologia.\nLe isole, essendo al confine tra le placca pacifica e la placca australiana sono sede di importante attivit\u00e0 sismica.\nIl tempo trascorso dalla separazione delle isole da Sumatra, avvenuta nel pleistocene medio circa 500.000 anni fa, \u00e8 stato sufficiente perch\u00e9 vi si sviluppassero molte specie animali endemiche: tra queste vi sono quattro primati: il gibbone delle Mentawai, il macaco delle Mentawai, il presbite delle Mentawai e il rinopiteco di Pagai."}
{"id": "1971945", "revid": "54193", "url": "https://it.wikipedia.org/wiki?curid=1971945", "title": "Santo Stefano d'Ungheria", "text": ""}
{"id": "1971954", "revid": "287204", "url": "https://it.wikipedia.org/wiki?curid=1971954", "title": "Rupnagar", "text": " \nRupnagar (o Ropar) \u00e8 una citt\u00e0 dell'India di 48.165 abitanti, capoluogo del distretto di Rupnagar, nello stato federato del Punjab. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 57' 59 N e 76\u00b0 31' 59 E e ha un'altitudine di 259 .\nSociet\u00e0.\nEvoluzione demografica.\nAl censimento del 2001 la popolazione di Rupnagar assommava a 48.165 persone, delle quali 25.563 maschi e 22.602 femmine. I bambini di et\u00e0 inferiore o uguale ai sei anni assommavano a 5.370, dei quali 2.952 maschi e 2.418 femmine. Infine, coloro che erano in grado di saper almeno leggere e scrivere erano 36.014, dei quali 19.816 maschi e 16.198 femmine."}
{"id": "1971956", "revid": "1951004", "url": "https://it.wikipedia.org/wiki?curid=1971956", "title": "Fr\u00e9d\u00e9ric Jacques Temple", "text": "Variegata nella sua unit\u00e0, la sua opera comprende poesie (raccolte nel 1989 in un'Antologia personale), romanzi, racconti di viaggio e saggi. \u00c8 anche autore di traduzioni dall'inglese in francese (Thomas Hardy, David Herbert Lawrence, Henry Miller, Lawrence Durrell...).\nVita.\nNella sua citt\u00e0 natale, Fr\u00e9d\u00e9ric Jacques Temple ha frequentato il Coll\u00e8ge de l'Enclos Saint-Fran\u00e7ois dove, come dir\u00e0 lui stesso \"la musique et l'art comptaient autant que les \u00e9tudes\" (la musica e l'arte contavano tanto quanto gli studi). Celebrer\u00e0 questo luogo mitico, oggi scomparso, ne \"L'Enclos\".\nDal 1943 fa parte del \"Corps Exp\u00e9ditionnaire Fran\u00e7ais\" del generale Juin nella campagna d'Italia (Abruzzo, Montecassino, Garigliano). Questa esperienza di guerra, che lo segna profondamente, \u00e8 testimoniata dal racconto \"La Route de San Romano\" e dalle sue poesie di guerra (\"Po\u00e8mes de guerre\"). Trasferito, diventa giornalista in Marocco poi a Montpellier. Nel 1954 verr\u00e0 chiamato a dirigere la Radiodiffusion T\u00e9l\u00e9vision Fran\u00e7aise (poi ORTF e France 3) per la regione di Montpellier, la Languedoc-Roussillon. Occuper\u00e0 tale posto fino al 1986.\nL'incontro con Blaise Cendrars, nel 1949, \u00e8 stato decisivo per la sua vocazione di scrittore. Gli render\u00e0 omaggio nella poesia \"Merry-go-round\". Come l'autore di \"Transsib\u00e9rien\", Temple \u00e8 un poeta del mondo intero. Profondamente legata alla sua regione natale, l'opera di quest'uomo del Sud non ha mai smesso di aprire le porte a nuovi orizzonti (Stati Uniti, Qu\u00e9bec, Brasile, Russia) e quel gusto del viaggio ha fatto intravedere a volte in lui un poeta americano.\nLa sua carriera intellettuale \u00e8 costellata di collaborazioni e amicizie con scrittori, poeti e pittori: Henry Miller, Henk Breuker, Curzio Malaparte, Joseph Delteil, Nino Frank, Richard Aldington, Camilo Jose Cela, Lawrence Durrell, Jean Carri\u00e8re, Gaston Miron; Jean Hugo, Albert Ayme, Vincent Bioul\u00e8s, Alain Cl\u00e9ment, Pierre Soulages. Soprattutto con pittori ha spesso collaborato per realizzare libri preziosi e ricercati.\nOpere.\n\"Poesie di guerra\", Eva Edizioni 2001"}
{"id": "1971957", "revid": "123462769", "url": "https://it.wikipedia.org/wiki?curid=1971957", "title": "Cavalli di Elio", "text": "Nella mitologia greca, Elio, figlio di Iperione era il dio del sole e possedeva un carro fatto completamente di fuoco e trainato da quattro cavalli.\nI nomi.\nEssi erano i 4 velocissimi destrieri del carro di fuoco che, aggiogati dal dio, percorrevano rapidissimi la volta celeste diffondendo la luce del giorno:\nVoci correlate.\n "}
{"id": "1971963", "revid": "3082", "url": "https://it.wikipedia.org/wiki?curid=1971963", "title": "Caio Veturio Cicurino", "text": ""}
{"id": "1971975", "revid": "119426414", "url": "https://it.wikipedia.org/wiki?curid=1971975", "title": "Buckautal", "text": "Buckautal \u00e8 un comune del Brandeburgo, in Germania.\nAppartiene al circondario di Potsdam-Mittelmark ed \u00e8 parte dell'Amt Ziesar.\nStoria.\nIl comune di Buckautal fu creato il 1\u00ba marzo 2002 dalla fusione dei comuni di Buckau, Dretzen e Steinberg.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "1971976", "revid": "287204", "url": "https://it.wikipedia.org/wiki?curid=1971976", "title": "Buckau", "text": ""}
{"id": "1971977", "revid": "149727", "url": "https://it.wikipedia.org/wiki?curid=1971977", "title": "Dretzen", "text": ""}
{"id": "1971979", "revid": "287204", "url": "https://it.wikipedia.org/wiki?curid=1971979", "title": "Sahibzada Ajit Singh Nagar", "text": "Sahibzada Ajit Singh Nagar (comunemente abbreviata in SAS Nagar ma conosciuta anche con il vecchio nome di Mohali) \u00e8 una citt\u00e0 dell'India di 123.284 abitanti, capoluogo del distretto di Sahibzada Ajit Singh Nagar, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 42' 30 N e 76\u00b0 43' 07 E.\nInfrastrutture e trasporti.\nAeroporti.\nNella citt\u00e0 \u00e8 presente l'Aeroporto Internazionale di Chandigarh.\nSociet\u00e0.\nEvoluzione demografica.\nAl censimento del 2001 la popolazione di SAS Nagar assommava a 123.284 persone, delle quali 65.570 maschi e 57.714 femmine. I bambini di et\u00e0 inferiore o uguale ai sei anni assommavano a 12.810, dei quali 7.216 maschi e 5.594 femmine. Infine, coloro che erano in grado di saper almeno leggere e scrivere erano 102.188, dei quali 55.590 maschi e 46.598 femmine."}
{"id": "1971980", "revid": "13648", "url": "https://it.wikipedia.org/wiki?curid=1971980", "title": "Progettazione ambientale", "text": ""}
{"id": "1971988", "revid": "1114711", "url": "https://it.wikipedia.org/wiki?curid=1971988", "title": "Jonas Jerebko", "text": "Suo padre, Chris Jerebko, \u00e8 un ex-cestista statunitense di origine russa che gioc\u00f2 anche in Svezia, paese in cui si stabil\u00ec poi dopo il ritiro.\nPu\u00f2 giocare sia da ala grande che da ala piccola.\nCarriera.\nSvezia (2004-2007).\nLa carriera di Jerebko inizia nella squadra della sua citt\u00e0 natale, il Bor\u00e5s/Marbo Basket, in cui escordisce nell'annata 2004-05. Nel maggio 2006 arriva il trasferimento al Plannja Basket, campione nazionale uscente: al termine della stagione 2006-07 il Plannja ripeter\u00e0 il successo ottenuto l'anno precedente, grazie anche ai 10 punti e 5 rimbalzi di media totalizzati da Jerebko, che pu\u00f2 cos\u00ec festeggiare il primo scudetto.\nItalia (2007-2009).\nA questo punto decide di vivere la prima esperienza in un campionato estero, approdando in Italia tra le file della Pallacanestro Biella: al suo primo anno in serie A inizia da titolare gran parte delle partite disputate, mettendo a segno 5,1 punti e 3,3 rimbalzi in poco pi\u00f9 di 16 minuti medi a gara. Resta a Biella anche l'anno successivo, ritagliandosi uno spazio maggiore (le cifre salgono infatti a 9 punti e 5,5 rimbalzi in 25 minuti) nella notevole stagione in cui la squadra sfior\u00f2 addirittura le finali scudetto, venendo eliminata nelle semifinali dall'Armani Jeans Milano.\nNBA (2009-2019).\nDraft NBA 2008 e 2009.\nGi\u00e0 durante la prima stagione biellese afferm\u00f2 di volere entrare nel Draft NBA 2008, salvo poi attendere un anno al fine di acquisire maggiore esperienza prima di entrare in NBA. Il 25 giugno 2009 venne scelto, con la 39\u00aa chiamata assoluta dai Detroit Pistons, nel draft NBA 2009.\nDetroit Pistons (2009-2015).\nL'8 agosto 2009 Jerebko firm\u00f2 un contratto da rookie coi Detroit Pistons. Jerebko, nonostante fosse stato scelto abbastanza in basso al Draft, trov\u00f2 subito molto spazio nella squadra del Michigan, giocando 80 partite (su 82) in stagione, di cui 73 da titolare.\nNella stagione 2010-2011 non gioc\u00f2 nessuna partita per via di un infortunio al tendine d'achille.\nBoston Celtics (2015-2017).\nIl 20 febbraio 2015 venne ceduto (dopo 5 anni e mezzo) dai Pistons insieme a Luigi Datome ai Boston Celtics, in cambio di Tayshaun Prince (trattasi di un ritorno in quanto Prince fu compagno di Jerebko a Detroit tra l'altro, oltre che giocatore della squadra del Michigan per 10 anni e mezzo prima di essere ceduto via trade nel gennaio 2013).\nUtah Jazz (2017-2018).\nIl 18 luglio 2017 firm\u00f2 un contratto biennale da 8,2 milioni di dollari con gli Utah Jazz. A Utah si rivel\u00f2 un ottimo giocatore da rotazione, giocando anche titolare in 19 occasioni. Il 7 luglio 2018 venne tagliato dai Jazz.\nGolden State Warriors (2018-2019).\nL'8 luglio 2018 firm\u00f2 con i Golden State Warriors freschi vincitori del secondo anello consecutivo.\nNazionale.\n\u00c8 inoltre membro della nazionale maggiore svedese: nel 2007 partecip\u00f2 invece ai Campionati Europei Under-20, svoltisi a Varsavia, mentre nel 2013 con la nazionale maggiore ha giocati gli Europei."}
{"id": "1971996", "revid": "119426440", "url": "https://it.wikipedia.org/wiki?curid=1971996", "title": "G\u00f6rzke", "text": "G\u00f6rzke \u00e8 un comune del Brandeburgo, in Germania.\nAppartiene al circondario di Potsdam-Mittelmark ed \u00e8 parte dell'Amt Ziesar.\nStoria.\nIl 1\u00ba marzo 2002 venne aggregato al comune di G\u00f6rzke il comune di Hohenlobbese.\nSuddivisione amministrativa.\nIl territorio comunale si divide in 2 zone, corrispondenti al centro abitato di G\u00f6rzke e a 1 frazione (\"Ortsteil\"):"}
{"id": "1971997", "revid": "149727", "url": "https://it.wikipedia.org/wiki?curid=1971997", "title": "Hohenlobbese", "text": ""}
{"id": "1971998", "revid": "149727", "url": "https://it.wikipedia.org/wiki?curid=1971998", "title": "Wutzow", "text": ""}
{"id": "1972004", "revid": "1315817", "url": "https://it.wikipedia.org/wiki?curid=1972004", "title": "Antonio Barattucci", "text": " \nA questa famiglia appartenne Isabella, che fu madre di San Francesco Caracciolo.\nDopo essersi laureato in giurisprudenza, esercit\u00f2 l'avvocatura nel foro napoletano e nel 1523 divenne giudice della Gran Corte della Vicaria. Nel 1534, Carlo V lo elev\u00f2 all'altissima carica di regio consigliere e quattro anni dopo gli fu conferita quella, onorevolissima, di avvocato fiscale del Real Patrimonio.\nFu autore delle famosissime \"Adnotationes ad consuetudines Neapolitanas\" che furono raccolte con somma diligenza da Camillo Salerno, e da lui pubblicate a Venezia nel 1586. Fu sepolto in Napoli nella Chiesa di Monteoliveto, ove la sua immagine compare ritratta nel quadro che adorna la Cappella della Purificazione. Sulla lastra tombale, compaiono le cariche e gli uffici da lui ricoperti. \nMonumenti sepolcrali dei Barattucci presenti a Teano sono nel Duomo, nella Chiesa di San Francesco e nel Monastero di Santa Caterina."}
{"id": "1972005", "revid": "131358", "url": "https://it.wikipedia.org/wiki?curid=1972005", "title": "Emmanuel Culio", "text": ""}
{"id": "1972007", "revid": "2014155", "url": "https://it.wikipedia.org/wiki?curid=1972007", "title": "John Seymour", "text": "Famiglia.\nLontano discendente di Guglielmo il Maresciallo, era figlio di John Seymour (c. 1450-1491) ed Elizabeth Darrell, e aveva come nonni paterni John Seymour, Sceriffo di Wiltshire (nato nel 1425) ed Elizabeth Coker (nata nel 1436). I suoi nonni materni erano Sir George Darrell (nato nel 1451) e Margaret Stourton, figlia di John (nato nel 1433), Barone Stourton di Stourton, nel Wiltshire, e di Margery Wadham.\nCombatt\u00e9 per Enrico VII nella Insurrezione della Cornovaglia del 1497 a Blackheath nel Kent e fu fatto cavaliere sul campo dal re.\nPer Enrico VIII prese parte alla Battaglia di Guinegatte (1513) e fu presente al Campo del Drappo d'Oro.\nVenne creato Cavaliere di banneret e fu Sceriffo di Wiltshire nel 1507, 1518 e nel 1524; e fu anche Alto Sceriffo di Somerset tra il 1515 ed il 1516. Ricevette anche il cavalierato dell'Ordine del Bagno.\nJohn spos\u00f2 prima del 1500 Margery Wentworth, figlia di Sir Henry Wentworth di Nettlestead. La bellezza della donna venne celebrata in un componimento di John Skelton. L'unione si rivel\u00f2 felice e fu allietata dalla nascita di nove figli:\nSeymour ebbe anche un figlio illegittimo:\nSeymour mor\u00ec il 21 dicembre 1536. Secondo tradizione reale, sua figlia la regina Jane non assistette ai funerali."}
{"id": "1972008", "revid": "63756", "url": "https://it.wikipedia.org/wiki?curid=1972008", "title": "Kuo chu wu", "text": ""}
{"id": "1972010", "revid": "89688", "url": "https://it.wikipedia.org/wiki?curid=1972010", "title": "Buon senso", "text": ""}
{"id": "1972018", "revid": "125134589", "url": "https://it.wikipedia.org/wiki?curid=1972018", "title": "Campionati mondiali di ginnastica artistica", "text": "I Campionati mondiali di ginnastica artistica rappresentano il campionato del mondo per le specialit\u00e0 della ginnastica artistica. Si sono svolti a cadenza irregolare (attualmente annuale, esclusi gli anni olimpici) a partire dal 1903.\nDal 2001 si svolgono ogni anno, ad esclusione dell'anno in cui si svolgono anche le Olimpiadi. \nAi Mondiali di un anno post-olimpico (2005, 2009, 2013...) non si svolge la finale a squadre ma solo la finale individuale e le finali ad attrezzo, e ogni nazione pu\u00f2 mandare un massimo di quattro atleti/e; in tutti gli altri anni invece si svolgono anche le finali a squadre, e le nazioni mandano una squadra di cinque atleti/e.\nCome per le Olimpiadi e per i Campionati continentali, vige la \"regola del passaporto\" (in inglese \"two-per-country rule\"): alla finale individuale e alle finali ad attrezzo possono accedere al massimo due atleti/e per nazione."}
{"id": "1972019", "revid": "149726", "url": "https://it.wikipedia.org/wiki?curid=1972019", "title": "Gibbone delle Mentawai", "text": ""}
{"id": "1972020", "revid": "149726", "url": "https://it.wikipedia.org/wiki?curid=1972020", "title": "Presbite delle Mentawai", "text": ""}
{"id": "1972021", "revid": "149726", "url": "https://it.wikipedia.org/wiki?curid=1972021", "title": "Rinopiteco di Pagai", "text": ""}
{"id": "1972022", "revid": "74801", "url": "https://it.wikipedia.org/wiki?curid=1972022", "title": "Walter Davis (cestista)", "text": ""}
{"id": "1972023", "revid": "119035605", "url": "https://it.wikipedia.org/wiki?curid=1972023", "title": "Club de Deportes La Serena", "text": "Il Club de Deportes La Serena o semplicemente Deportes La Serena \u00e8 una societ\u00e0 calcistica cilena con sede nella citt\u00e0 di La Serena. Milita nella Primera Divisi\u00f3n, la massima serie del calcio cileno."}
{"id": "1972027", "revid": "228587", "url": "https://it.wikipedia.org/wiki?curid=1972027", "title": "Damasene", "text": "Nella mitologia greca, Damasene era il nome di uno dei figli di Gea, la dea della terra.\nIl mito.\nDamasene era un gigante che, nato gi\u00e0 con le sembianze adulte e armato, fu allevato dalla dea della discordia Eris, crescendo ancora in forza e altezza. La ninfa Moria, il cui fratello Tilo (o Tilone) era stato vittima di un feroce drago (o serpente) che infestava la zona, chiese aiuto al gigante, che vendic\u00f2 Tilo uccidendo la bestia. Secondo la versione che vedeva il serpente come nemico, alla morte del mostro venne usata un'erba speciale per farlo resuscitare e la ninfa usando la stessa erba fece tornare in vita il fratello"}
{"id": "1972028", "revid": "18834283", "url": "https://it.wikipedia.org/wiki?curid=1972028", "title": "Guattari", "text": ""}
{"id": "1972031", "revid": "599013", "url": "https://it.wikipedia.org/wiki?curid=1972031", "title": "Suore carmelitane missionarie di Santa Teresa del Bambin Ges\u00f9", "text": "Le Suore Carmelitane Missionarie di Santa Teresa del Bambin Ges\u00f9 sono un istituto religioso femminile di diritto pontificio: i membri di questa congregazione pospongono al loro nome la sigla S.C.M.S.T.B.G.\nStoria.\nLa congregazione venne fondata a Ispica (Ragusa) dalla terziaria carmelitana Maria Crocifissa Curcio (1877-1957) che nel 1909, con alcune consorelle, inizi\u00f2 a condurre vita comune nella casa paterna dove prese ad accogliere ed educare le fanciulle abbandonate: nel 1911 assunse la direzione del conservatorio di Modica.\nVistasi rifiutare dal vescovo di Noto l'autorizzazione a dare ufficialmente vita a un nuovo istituto, la Curcio ricorse all'aiuto di padre Alberto Grammatico, superiore provinciale dei Carmelitani di Sicilia. Il religioso la mise in contatto con un suo confratello romano Lorenzo van den Eerenbeemt, diventato cofondatore della congregazione, grazie al quale, il 3 luglio 1925, la Curcio pot\u00e9 trasferire la sua opera a Santa Marinella: il 16 luglio successivo la comunit\u00e0 venne aggregata all'Ordine Carmelitano.\nCon il permesso del cardinale Antonio Vico, vescovo di Porto e Santa Rufina, la Curcio e le compagne iniziarono la vita regolare: il successore di Vico, Tommaso Pio Boggiani, il 13 aprile 1930 riconobbe il sodalizio come congregazione di diritto diocesano e ne approv\u00f2 le costituzioni. Il titolo dell'istituto venne suggerito da papa Pio XI. Le Carmelitane Missionarie di Santa Teresa del Bambin Ges\u00f9 ottennero il pontificio decreto di lode il 3 ottobre del 1963.\nLa fondatrice \u00e8 stata beatificata il 13 novembre 2005.\nAttivit\u00e0 e diffusione.\nFine dell'istituto \u00e8 l'istruzione ed educazione cristiana delle fanciulle del popolo, specialmente povere e abbandonate: le religiose svolgono il loro apostolato soprattutto nei piccoli centri e nelle zone rurali e in terra di missione.\nOltre che in Italia, le Carmelitane Missionarie sono presenti a Malta, in Canada, in Tanzania, nelle Filippine, in Brasile e in Romania; la sede generalizia \u00e8 a Santa Marinella.\nAl 31 dicembre 2005 l'istituto contava 302 religiose in 42 case."}
{"id": "1972040", "revid": "367445", "url": "https://it.wikipedia.org/wiki?curid=1972040", "title": "Egomusicocefalo", "text": "Egomusicocefalo \u00e8 un album di Sergio Caputo, pubblicato nel 1993 dalla CGD.\nDescrizione.\nIl ritorno alla casa discografica dove Caputo si afferm\u00f2 sin dal primo album \"Un sabato italiano\" dura lo spazio di una sola produzione, complice anche il cambio alla direzione artistica avvenuto pochissimo tempo prima della consegna del disco, che interrompe cos\u00ec l'avvio di un nuovo corso musicale che era stato concordato con i precedenti produttori. Tutto questo sar\u00e0 decisivo per dirigersi verso l'autoproduzione e la fondazione dell'etichetta indipendente dall'emblematico nome Idiosyncrasy.\nIn questo album, Caputo si fa accompagnare da un bassista e un batterista, suonando la maggior parte degli strumenti, oltre ai cori, musica testi ed arrangiamenti, quasi tutti improntati verso il blues. La partitura complessiva resta piuttosto scarna, essenziale: gli stessi video realizzati, sia per \"Scendi dalle nuvole\", sia per \"Sanguamaro\", entrambi in bianco e nero, riflettono questa esigenza di volgere l'attenzione verso una sonorit\u00e0 priva di ogni ridondanza. Le parole sono invece fortemente evocative, con un gusto surreale che suggerisce un mondo da fumetti, nonostante la presenza di tematiche intimiste, e rimandano alle nevrosi dell'uomo medio civilizzato, probabilmente americano. La gamma musicale che compone le undici tracce \u00e8 anch'essa testimone delle potenzialit\u00e0 artistiche di Sergio che, prossimo a stabilirsi negli Stati Uniti, si mostrer\u00e0 attratto dalle diverse tradizioni musicali di quella terra, prima di tornare a suonare esclusivamente jazz.\nUn caso particolare, probabilmente l'unico nella musica italiana, \u00e8 la presenza di due brani dall'identico titolo senza alcun altro legame tra loro. \"Scendi dalle nuvole\" \u00e8 il titolo delle prime due tracce: un classico blues che ha fatto anche da singolo apripista, e un funky jazz, dove predomina una tromba che torna nel brano conclusivo d'atmosfera \"Semplici emozioni\". Un paio di brani rimandano a titoli di canzoni senza tempo: \"Un giorno di settembre\" rievoca la celebre \"September Morn\" di Neil Diamond, mentre \"Welcome to the wild side\" rimanda a \"Walk on the wild side\" di Lou Reed.\nQuanto alla title-track, che \u00e8 anche il brano dove il linguaggio surreale viene esaltato al massimo, rappresenta un neologismo il cui significato non \u00e8 stato chiarito: probabilmente riferito alla caratteristica di album da one man band, la parola suggerisce un individuo pensante dalla forte personalit\u00e0 e dedito alla musica. La copertina del disco ritrae Sergio che suona la chitarra indossando un sacchetto di cartone in testa. Probabile la citazione a una serie di strisce dei Peanuts dove Charlie Brown, in vacanza a un campeggio, \u00e8 costretto per problemi psicologici a indossare un sacchetto che occulta il suo volto alla vista degli altri coetanei, e che sar\u00e0 per lui un'insolita occasione di successo."}
{"id": "1972044", "revid": "402363", "url": "https://it.wikipedia.org/wiki?curid=1972044", "title": "Gaetano Pesce", "text": "Biografia.\nStudia architettura allo IUAV di Venezia, dove nello stesso periodo insegnano personalit\u00e0 come Carlo Scarpa e Ernesto Nathan Rogers. Frequenta poi l'Istituto di disegno industriale di Venezia. \n&lt;br&gt;Nel 1959 entra a far parte del \"Gruppo EnneA\", che nasce a Padova. Assieme a lui partecipano altri 9 artisti, per la maggior parte studenti della facolt\u00e0 di architettura di Venezia: Tino Bertoldo, Alberto Biasi, Tolo Custoza, Sara Ivanoff, Bruno Limena, Manfredo Massironi, Milla Muffato e Gianfilippo Pecchini. Il gruppo si scioglier\u00e0 l'anno seguente. Nel 1972 partecipa alla mostra presso il Museum of Modern Art di New York: \u201cItaly: The New Domestic Landscape\u201d. \nDal 1983 vive e lavora a New York; in questa citt\u00e0 ha dato vita alla societ\u00e0 \"Fish Design\". Nel 1996 gli \u00e8 stata dedicata una retrospettiva al Centre Georges Pompidou, ma le sue opere sono esposte anche presso altri grandi musei del mondo, tra cui il Museum of Modern Art, il Metropolitan Museum of Art di New York e il Victoria and Albert Museum di Londra.\nDesigner.\nPesce \u00e8 uno dei maggiori esponenti del design italiano, in particolare del design radicale.\nDal 1962 intraprende la carriera di designer collaborando con l'azienda C&amp;B (ora B&amp;B Italia) alla realizzazione della Serie UP, una serie di sette modelli di poltrone in schiuma poliuretanica che diventano subito una delle icone del design industriale italiano. La pi\u00f9 celebre \u00e8 la UP5 che riprende le forme delle statue votive delle dee della fertilit\u00e0 per dare vita a un vero e proprio manifesto di espressione politica sulla condizione femminile: la societ\u00e0 della fine degli anni sessanta non \u00e8 pronta a riconoscere alle donne le loro numerose capacit\u00e0 e le relega ai margini del panorama politico e sociale. Ben dopo l'anno 2000 Pesce, parlando del concetto di questa sua creazione, sosterr\u00e0 quanto il tema sia ancora attuale in certi paesi del mondo. Nel 2000 la B&amp;B Italia decide di riproporre in chiave moderna l'intera serie di poltrone.\nNel 2010 ha creato per Cassina \"Sessantuna\", un'opera composta da sessantuno tavoli che, riuniti insieme, formano la figura del caratteristico stivale, per celebrare i 150 anni dell'Unit\u00e0 d'Italia.\nScultore.\nL'attivit\u00e0 principale di Gaetano Pesce, oltre che la progettazione, \u00e8 la scultura; sebbene l'artista ligure durante la sua carriera abbia unito spesso queste due discipline. Esordisce infatti con opere scultoree e si limita a quest'arte per i primi anni, ma la scultura accompagna l'artista per tutta la sua carriera. Una delle sue ultime opere infatti \u00e8 \"L'Italia in croce\": un'opera provocatoria che critica l'attuale situazione del paese: la scultura consiste in un crocifisso al quale \u00e8 appesa una sagoma sanguinante che riprende i confini della penisola italica. L'Italia, che nella scultura di Pesce richiama l'iconografia della Crocifissione, come Cristo ha la speranza di risorgere.\nOpere principali.\nLe sue opere di design industriale sono:"}
{"id": "1972047", "revid": "1776051", "url": "https://it.wikipedia.org/wiki?curid=1972047", "title": "Ottorino Pianigiani", "text": "Biografia.\nLaureato in giurisprudenza all'Universit\u00e0 di Siena, percorse la carriera in magistratura fino a diventare primo Presidente della Corte di cassazione di Firenze.\nIl 6 ottobre 1919 fu nominato senatore del Regno d'Italia dal re Vittorio Emanuele III.\nLa sua fama si deve per\u00f2 principalmente alla sua opera come lessicografo nel campo dell'etimologia, frutto di interessi culturali coltivati al di fuori della sfera professionale; fu autore di un dizionario etimologico, per cui ancor oggi \u00e8 ricordato.\nIl \"Vocabolario etimologico della lingua italiana\".\nIl \"Vocabolario etimologico della lingua italiana\" di Ottorino Pianigiani fu edito in edizione originale nel 1907 in due volumi (Roma, Societ\u00e0 editrice Dante Alighieri) e fu seguito nel 1926 da un volume di \"Aggiunte, correzioni e variazioni\" (Firenze, Ariani); fu poi ripubblicato insieme con le aggiunte in edizione postuma invariata a Milano da Sonzogno nel 1937 (e successivamente fino al 1946).\nOsteggiato dai glottologi di professione (\"in primis\" da Carlo Salvioni) fin dal suo apparire, il vocabolario di Pianigiani, sebbene corretto nelle ricostruzioni etimologiche pi\u00f9 semplici che costituiscono la maggioranza dell'opera, risulta carente da un punto di vista scientifico-metodologico e inficiato da errori nelle etimologie pi\u00f9 complesse, per le quali presenta infatti ricostruzioni fantasiose, dovute all'intuizione personale dell'autore. Secondo il linguista Wolfgang Schweickard, esso \"non segn\u00f2 progressi particolarmente significativi sul piano scientifico\" e \"solo a partire dalla met\u00e0 del Novecento si pubblicarono dizionari etimologici che corrispondono alle esigenze dell'etimologia moderna\", ossia il \"Dizionario etimologico italiano\" di Carlo Battisti e Giovanni Alessio in 5 volumi (Firenze, G. Barbera, 1950-57).\nMa nonostante la critica lo giudichi inaffidabile e lo cataloghi ormai come \"reperto archeologico\", il vocabolario di Pianigiani non vede declinare la propria fortuna: dopo decenni \u00e8 stato ristampato pi\u00f9 volte; quindi, entrato nel pubblico dominio a oltre 75 anni dalla morte del suo autore, \u00e8 stato digitalizzato e reso disponibile all'accesso gratuito in rete."}
{"id": "1972049", "revid": "287204", "url": "https://it.wikipedia.org/wiki?curid=1972049", "title": "Francesco Veracini", "text": "Notizie biografiche.\nPoche e scarne sono le informazioni sulla sua vita: figlio di tale Niccol\u00f2, fu ammirato violinista alla corte medicea, luogo dove lavor\u00f2 per molti anni. Benefici\u00f2 molto probabilmente del mecenatismo di Ferdinando II de' Medici, il granduca che aveva protetto, fra gli altri, anche Galileo Galilei. Fond\u00f2 una scuola di musica, in seguito diretta dal figlio Antonio. Egli era uno dei pi\u00f9 grandi violinisti virtuosi del suo tempo."}
{"id": "1972052", "revid": "18835025", "url": "https://it.wikipedia.org/wiki?curid=1972052", "title": "Antiedipo", "text": ""}
{"id": "1972053", "revid": "18835029", "url": "https://it.wikipedia.org/wiki?curid=1972053", "title": "L'Anti-Oedipe", "text": ""}
{"id": "1972065", "revid": "767487", "url": "https://it.wikipedia.org/wiki?curid=1972065", "title": "Fernando Morena", "text": "Ha disputato la maggior parte delle partite della sua carriera nella squadra uruguaiana del Pe\u00f1arol, risultando uno dei calciatori pi\u00f9 rappresentativi del club. Con 230 reti \u00e8 il miglior marcatore di sempre del calcio uruguaiano. \u00c8 inoltre, il 2\u00ba miglior marcatore di sempre nella Coppa Libertadores con 37 gol, dopo Alberto Spencer.\nCarriera.\nCominci\u00f2 la sua carriera calcistica nel River Plate di Montevideo, con cui disput\u00f2 quattro stagioni nel campionato uruguaiano.\nNel 1973 passa al Pe\u00f1arol dove, con gli \"aurinegros\" Joya, vince 4 titoli nazionali (1973, 1974, 1975 e 1978), vincendo anche sei titoli di capocannoniere del torneo (1973, 1974, 1975, 1976, 1977 e 1978). \u00c8 ricordato per essere il recordman di gol in una sola stagione nel campionato uruguaiano (36), record che Javier Chevant\u00f3n and\u00f2 non lontano dal battere quando nel 2000, con la maglia del Danubio, realizz\u00f2 ben 33 gol tra apertura e clausura (18 in una e 15 nell'altra). Fu inoltre capocannoniere della Coppa Libertadores nel 1974 e nel 1975.\nNel 1979 si trasfer\u00ec in Spagna al Rayo Vallecano, segnando 20 gol in 34 partite di campionato.\nNel 1980 pass\u00f2 al Valencia, vincendo la Supercoppa UEFA.\nTorna al Pe\u00f1arol nel 1981 e vince 2 titoli nazionali (1981, 1982), la Coppa Libertadores 1982 e la Coppa Intercontinentale 1982.\nNel 1983, dopo aver vinto la Copa Am\u00e9rica, d\u00e0 l'addio alla nazionale uruguaiana.\nL'anno dopo decide di ritirarsi dall'attivit\u00e0 agonistica, tentando l'avventura di allenatore."}
{"id": "1972072", "revid": "767487", "url": "https://it.wikipedia.org/wiki?curid=1972072", "title": "Gabriela (film 1983)", "text": "Gabriela (\"Gabriela, cravo e canela\") \u00e8 un film del 1983 diretto da Bruno Barreto.\nIl soggetto \u00e8 basato sul romanzo \"Gabriella, garofano e cannella\" di Jorge Amado.\nTrama.\nIlh\u00e9us, stato di Bahia, 1925. Nacib Saad, detto \"il turco\" - ma vero brasiliano, anche se di madre napoletana e padre arabo, questo almeno nel film: nel romanzo originale di Amado, Nacib era d'origine interamente siriana - gestisce il \u00abbar Vesuvio\u00bb.\nL'uomo scopre del tutto casualmente che il colonnello Jesuino Mendon\u00e7a ha ucciso a revolverate sua moglie, dona Sinhazinha Guedes Mendon\u00e7a e il dottor Osmundo Pimentel, dentista, amante della donna. Nacib ha anche un altro problema, stavolta personale: \u00e8 rimasto improvvisamente senza cuoca. Cos\u00ec finisce per portarsi a casa, come domestica, Gabriela, incontrata casualmente, tutta sporca di fango, al \"mercato degli schiavi\". Presto per\u00f2, se n'innamora e se la sposa, producendo, su interessamento dell'avvocato Tonico Bastos, documenti falsi dal momento che la fidanzata \u00e8 senza famiglia e senza patria. Si amano passionalmente ed istintivamente, anche se le diverse origini e cultura comportano dei cambiamenti di vita e d'abitudini per entrambi.\nUn giorno, Nacib sorprende la moglie tra le braccia di Tonico: secondo la legge brasiliana potrebbe ucciderla, ma, consigliato dagli amici, si separa da lei dopo la dichiarazione di annullamento di matrimonio per errore di persona. I due per\u00f2, pur vivendo separati, non si rassegnano: \u00e8 lei che prende l'iniziativa e lui la riaccetta. E tutto ricomincia daccapo, come prima del matrimonio.\nProduzione.\nContrastanti le dichiarazioni di Mastroianni in merito. Prima d'iniziare il film, infatti, Marcello comunica ai giornali: \u00abNon prevedo difficolt\u00e0 a fare questo personaggio: Nacib \u00e8 arabo, \u00e8 mediterraneo, quindi molto simile all'italiano. \u00c8 semplice, vuole vivere, sopravvivere e amare. Ed io mi sento molto vicino a lui [...]. Ho letto il libro e mi \u00e8 subito piaciuto, ho letto il soggetto e l'ho trovato ottimo, ho conosciuto Barreto e abbiamo subito simpatizzato. Perch\u00e9 non avrei dovuto accettare? Non ho comunque visto \"Donna Flor e i suoi due mariti\", il film di Barreto presentato anche in Italia, ma tutti lo hanno elogiato\u00bb.. In seguito, durante una partecipazione televisiva alla trasmissione-contenitore domenicale di RAI 1, \"Domenica in\" (edizione 1983-84), a una domanda del conduttore Pippo Baudo su S\u00f4nia Braga, l'attore risponde testualmente \u00ab\u00c8 una \"cozza\" nera!\u00bb Sorpreso e convinto che si tratti di una gaffe, Baudo riprende affettuosamente l'attore, magnificando la Braga quale sex-symbol e diva delle tele-novelas, al che Marcello rincara la dose e tentando di riparare, perfeziona la frase in \u00abBeh, \u00e8 una BELLA cozza nera!\u00bb\nSecondo i critici brasiliani il film \u00e8 costato tre milioni di dollari; il solo Mastroianni avrebbe percepito 600.000 dollari\nCritica.\nIn seguito alla sua prima distribuzione in Brasile, il film scontenta parecchi critici locali. Il noto quotidiano \u00abO estado de S. Paolo\u00bb, definisce la pellicola \u00abla grande delusione dell'anno\u00bb. Lo stesso Jorge Amado, dopo aver assistito alla proiezione, elogia simpaticamente gli attori e pronostica un notevole successo di pubblico, ma critica altres\u00ec il fatto che il personaggio interpretato da Mastroianni, il siriano Nacib Saad, sia stato quasi trasformato in un italiano. I giornali locali aggiungono che \u00abgli attori non hanno colpa del fallimento\u00bb. Per \u00abO Globo\u00bb sono inoltre eccessive le scene d'erotismo."}
{"id": "1972074", "revid": "1543377", "url": "https://it.wikipedia.org/wiki?curid=1972074", "title": "Giacomo Caneva", "text": "Biografia.\nFiglio di Giuseppe e di Anna Pavan, ebbe quattro fratelli che morirono tutti in tenera et\u00e0. Proprietario dell'\"Albergo al Principe Carlo\", dove dal 1997 ha sede il Museo del precinema, il padre era benestante. Alla fine del 1834 si iscrisse alla Regia Accademia di Belle Arti di Venezia dove segu\u00ec le lezioni sulla prospettiva di Tranquillo Orsi (1791-1844) che prevedevano la camera oscura per capire le linee prospettiche e divenendo egli stesso un \"pittore prospettico\". \nLasci\u00f2 Venezia per Roma nel 1840 insieme all'ingegnere e architetto Giuseppe Jappelli (1783-1852), il quale fu incaricato dal principe Alessandro Torlonia (1800-1886) della sistemazione dell'area verde della Villa Torlonia, in seguito divenuta famosa quale residenza di Mussolini negli anni Trenta col fascismo. Anche Caneva segu\u00ec i lavori alla villa come citano le cronache contemporanee.\nAttratto dalle novit\u00e0, Caneva sal\u00ec sulla mongolfiera del francese Francisque Arban (1815-disperso 1849), insieme al pittore veneziano Ippolito Caffi (1809-1866) nel 1947 con cui vide il panorama di Roma dall'alto e ne parl\u00f2 in maniera entusiastica.\nL'attrazione verso le novit\u00e0 lo port\u00f2 ad interessarsi alla fotografia gi\u00e0 all'indomani del dagherrotipo e successivamente del calotipo, che sappiamo tramite le testimonianze dell'amico Tommaso Cuccioni (1790-1964). Fu proprio Caneva alla morte di Cuccioni a fare l'inventario dello studio del quale la moglie Isabella Bonafede volle continuare l'attivit\u00e0 del marito.\nFu tra i promotori della cosiddetta \"Scuola romana di fotografia\" nata al Caff\u00e8 Greco di Via Condotti alla fine degli anni Quaranta cui presero parte gli artisti e fotografi Fr\u00e9d\u00e9ric Flach\u00e9ron (1813-1883), Eug\u00e8ne Constant (1820?-1860?), James Anderson (1813-1877), Carlo Baldassarre Simelli (1811-1885), Gioacchino Altobelli (1825-1878), oltre gli stessi Cuccioni e Tuminelli, ed altri tra cui l'orafo, antiquario e collezionista Augusto Castellani (1829-1914). I soci si dedicarono principalmente a fotografare i monumenti romani, le opere d'arte e i dintorni della citt\u00e0. L'elevata qualit\u00e0 delle immagini dimostrano la padronanza dei mezzi tecnici, verso i quali seguivano i costanti aggiornamenti, e dei processi calotipici con le nuove scoperte della fotografa Amelie Guillot-Saguez (1810-1864) e del metodo di Gustave Le Gray (1820-1882).\nNel 1855 pubblic\u00f2 il volume \"Della fotografia. Trattato pratico di Giacomo Caneva pittore prospettico\". Nel trattato Caneva mostra di seguire le scoperte scientifiche intorno alla fotografia, scrivendo in merito al processo all'albumina su vetro descritto da Abel Ni\u00e9pce di Saint-Victor (1805-1870), cugino di Nic\u00e9phore Ni\u00e9pce, e del processo al collodio umido inventato da Frederick Scott Archer (1813-1857). Nello stesso anno pubblic\u00f2 il volumetto \"Vedute di Roma e dintorni in fotografia\". Sappiamo peraltro che egli scatt\u00f2 molte immagini a Napoli e dintorni.\nNel 1859 Caneva part\u00ec per un viaggio in India e Cina con alcuni produttori di seta italiani. La rivista milanese \"l'Artista\" di Luigi Sacchi (1805-1861), fotografo anch'egli, riferisce molti dettagli dell'impresa, come ad esempio sulla scelta del fotografo per il quale si esprime \"il famoso Caneva di Roma\", segno dello status professionale che aveva raggiunto ormai anche fuori dalla Citt\u00e0 Eterna. Il viaggio si proponeva di portare una grande quantit\u00e0 di uova di bachi da seta per arginare l'epidemia che da anni stava distruggendo quelli autoctoni italiani e dell'area mediterranea. Era ormai convinzione che di quel viaggio fossero arrivate fino a noi soltanto alcune immagini quando fortunatamente si \u00e8 scoperto che in una collezione privata ne fossero conservate un buon numero.\nIl viaggio fu promosso dai friulani Gherardo Freschi (1805-1883) e dal conte Giovan Battista Castellani (1820-1877). Anche dal punto di vista commerciale fu un mezzo fiasco, da quello scientifico invece riserv\u00f2 notevoli scoperte in base alle peculiarit\u00e0 della sericoltura cinese. Castellani infatti prese una quantit\u00e0 tale di appunti che li pubblic\u00f2 in volume nel 1860 dal titolo \"L'allevamento dei bachi da seta in Cina realizzato e osservato sul posto\", corredandolo anche con le foto di Caneva.\nPartecip\u00f2 ad alcune grandi mostre europee come quelle londinesi di Society of Arts, 1852, e di Photographic Institution, 1853, e successivamente a quella di Edimburgo, Photographic Society of Scotland nel 1856.\nDopo il ritorno dalla Cina non sappiamo nulla della sua attivit\u00e0 n\u00e9 sono note altre immagini da lui scattate dopo tale data. Mor\u00ec nel 1865 e fu sepolto nel Cimitero del Verano. Dopo la sua morte, l'amico Lodovico Tuminello stamp\u00f2 numerosi calotipi di Caneva firmandoli per\u00f2 col suo nome per venderli. Una volta scoperto, fu molto difficile stabilire quali fossero le immagini di Giacomo Caneva e quali di Tuminello.\nLe sue immagini sono conservate, oltrech\u00e9 in collezioni private tra cui quella della Duchessa di Berry, presso l'ICCD - Istituto Centrale per il Catalogo e Documentazione di Roma, Biblioth\u00e9que Nazionale de France, Fondazione Torino Musei, Fratelli Alinari."}
{"id": "1972076", "revid": "1610933", "url": "https://it.wikipedia.org/wiki?curid=1972076", "title": "Roma 70", "text": "Roma 70 \u00e8 un'area urbana del Municipio Roma VIII di Roma Capitale, situata nel quartiere Q. XX Ardeatino.\n\u00c8 situata a sud della capitale, all'interno del Grande Raccordo Anulare, nella zona urbanistica 11G Grottaperfetta.\nLa zona, nota anche con il nome de \"I granai\", \u00e8 sorta come agglomerato residenziale (piano di zona 39 Grottaperfetta) in un'area anticamente occupata dai \"granai di Nerva\".\nIn quest'area, infatti, la tradizione racconta che l'imperatore Marco Cocceio Nerva fece concentrare i depositi di grano dell'Urbe.\nSi \u00e8 progressivamente arricchita di uffici e di un centro commerciale. Ai confini sorgono il parco del Forte Ardeatina e il complesso delle chiese della Santissima Annunziata e dell'Annunziatella."}
{"id": "1972077", "revid": "1543377", "url": "https://it.wikipedia.org/wiki?curid=1972077", "title": "Cr 173", "text": "Cr 173 \u00e8 una brillante associazione OB situata nella costellazione australe delle Vele, sul confine con la Poppa. Di fatto coincide con la brillante associazione Vela\u00a0OB2.\nOsservazione.\nL'ammasso occupa l'intera sezione meridionale della costellazione della Poppa, sconfinando in buona parte pure nelle Vele. \u00c8 perfettamente individuabile anche ad occhio nudo, grazie alla luminosit\u00e0 delle sue componenti stellari pi\u00f9 brillanti, che raggiungono la quinta e la quarta magnitudine; questo agglomerato di stelle domina questa parte di cielo grazie alla concentrazione di astri luminosi. Attraverso un binocolo appare tuttavia come un vago addensamento di astri, leggermente pi\u00f9 ricco del resto del cielo, e spesso non \u00e8 possibile vederlo per intero, date le sue vaste dimensioni angolari.\nLa sua declinazione \u00e8 fortemente australe; ci\u00f2 fa s\u00ec che la sua visibilit\u00e0 dalle regioni dell'emisfero boreale ne risulti fortemente penalizzata. La stella , posta nella parte centrale dell'associazione, \u00e8 osservabile solo a sud del 47\u00ba parallelo nord, mentre le altre componenti si trovano a declinazioni anche pi\u00f9 meridionali. Dall'emisfero australe, al contrario, questo gruppo di stelle domina il tratto di Via Lattea in cui si trova, al centro dell'antica costellazione della Nave Argo. Il periodo pi\u00f9 propizio per la sua osservazione nel cielo serale ricade nei mesi compresi fra gennaio e maggio, specialmente dall'emisfero sud.\nCaratteristiche.\nSi tratta dell'associazione OB nota come Vela OB2, posta nel vicino Braccio di Orione, la quale \u00e8 responsabile del generico addensamento di stelle visibile in direzione dell'antica costellazione della Nave Argo. All'ammasso appartengono gran parte delle stelle comprese fra la quinta e la settima magnitudine apparente visibile in quest'area. Vela\u00a0OB2 \u00e8 una delle associazioni OB pi\u00f9 vicine in assoluto, dopo l'associazione Scorpius-Centaurus; essendo alla distanza media di circa 410-420\u00a0parsec (1335-1370 anni luce), viene a trovarsi fisicamente all'interno della Nebulosa di Gum, un'immensa nebulosa probabilmente causata dall'esplosione di diverse supernovae. L'associazione conta quasi un centinaio di componenti sparse su un diametro di circa 6\u00b0, le pi\u00f9 luminose delle quali sarebbero la stessa , situata apparentemente presso il suo centro geometrico, pi\u00f9 altre stelle di quarta e quinta magnitudine, come HD 68324, HD 64740 e HD 65818. Con lo studio dei dati del satellite Hipparcos, si \u00e8 potuto determinare che l'associazione Vela\u00a0OB2 di fatto coincide con l'esteso ammasso aperto catalogato negli anni trenta da Per Collinder con la sigla Cr\u00a0173, sebbene egli gli diede una diversa distanza. In effetti le stime sulla distanza di quest'associazione sono a tratti controverse, variando dai 380 ai 500\u00a0parsec.\nAlcuni scienziati hanno messo in dubbio l'appartenenza effettiva di all'associazione, poich\u00e9 la sua et\u00e0 sarebbe diversa rispetto alle stelle dell'associazione stessa: Vela\u00a0OB2 avrebbe infatti un'et\u00e0 di circa 10-20 milioni di anni, mentre sarebbe pi\u00f9 giovane, con un'et\u00e0 di circa 3-4 milioni di anni. Gli stessi scienziati hanno ipotizzato che l'intensa radiazione ultravioletta di questa stella di Wolf-Rayet possa aver spazzato via il gas residuo, interrompendo di fatto la formazione stellare. si collocherebbe inoltre al centro di un ben distinto sottogruppo, posto nei pressi dell'associazione; probabilmente questa separazione \u00e8 dovuta al fatto che i processi di formazione stellare hanno avuto luogo in pi\u00f9 punti distinti dell'originaria nube molecolare gigante e in sequenza temporale."}
{"id": "1972081", "revid": "291491", "url": "https://it.wikipedia.org/wiki?curid=1972081", "title": "Alta Birmania", "text": ""}
{"id": "1972088", "revid": "146644", "url": "https://it.wikipedia.org/wiki?curid=1972088", "title": "Kamtchatka", "text": ""}
{"id": "1972089", "revid": "146644", "url": "https://it.wikipedia.org/wiki?curid=1972089", "title": "Nikolayevsk", "text": ""}
{"id": "1972090", "revid": "256896", "url": "https://it.wikipedia.org/wiki?curid=1972090", "title": "Cecil Meares", "text": "Avventuriero ed ufficiale dell'esercito britannico, commercia pellicce tra la Kam\u010datka e Ochotsk in Siberia. Combatte la guerra russo giapponese e la seconda guerra boera e viaggia in regioni remote come il Tibet prima di aggregarsi nel 1910 alla spedizione Terra Nova di Robert Falcon Scott in Antartide.\nMeares, esperto musher, \u00e8 incaricato da Scott di recarsi a Nikolaevsk in Siberia ed acquistare sia i cani da slitta che i pony che serviranno alla missione. Mentre per i primi riesce a procurarsi dei buoni animali, i pony che acquista risultano essere inadeguati alla missione."}
{"id": "1972100", "revid": "1543377", "url": "https://it.wikipedia.org/wiki?curid=1972100", "title": "Bernard Day", "text": "Dopo aver studiato alla Wellingborough Grammar School viene assunto nell'impresa automobilistica Arrol-Johnston di Paisley. A 23 anni si dimette per partecipare alla spedizione Nimrod di Ernest Shackleton e nel 1908 sar\u00e0 il primo ad utilizzare un veicolo a motore per l'esplorazione dell'Antartide. Il motore, un quattro cilindri a 15 cavalli con raffreddamento ad aria era stato fornito da William Beardmore, finanziatore della missione. L'utilizzo dei veicolo sar\u00e0 comunque limitato a causa dei problemi al motore derivanti dal freddo estremo e della neve che rendeva difficoltoso il movimento delle ruote.\nNel 1910, Day partecipata alla spedizione Terra Nova di Robert Falcon Scott, con il compito di utilizzare alcuni veicoli a motore per trasportare rifornimenti lungo la barriera di Ross ."}
{"id": "1972106", "revid": "146644", "url": "https://it.wikipedia.org/wiki?curid=1972106", "title": "Ordine del bagno", "text": ""}
{"id": "1972107", "revid": "298229", "url": "https://it.wikipedia.org/wiki?curid=1972107", "title": "George Simpson (meteorologo)", "text": "Dopo gli studi all'universit\u00e0 di Manchester ed all'Universit\u00e0 Georg-August di Gottinga, nel 1910 Simpson si aggrega alla spedizione Terra Nova di Robert Falcon Scott in Antartide.\nSuccessivamente viaggia a Shimla, in India, dirige il Met Office tra il 1920 ed il 1938 e presiede la Royal Meteorological Society tra il 1940 ed il 1942.\nSimpson indaga sulle cause dei fulmini, i suoi lavori lo porteranno anche alla compilazione di una versione modificata della scala Beaufort che porta il suo nome."}
{"id": "1972110", "revid": "339392", "url": "https://it.wikipedia.org/wiki?curid=1972110", "title": "Alexei Nemov", "text": ""}
{"id": "1972113", "revid": "1305772", "url": "https://it.wikipedia.org/wiki?curid=1972113", "title": "The Dream Society", "text": "The Dream Society \u00e8 il ventesimo album di Roy Harper\nStoria.\nIl filo conduttore dell'album ruota intorno ad eventi della vita di Harper, dalla scomparsa prematura della madre sino al raggiungimento dei 50 anni. Altri importanti eventi raccontati includono la fine del matrimonio e la personale esperienza con l'abuso di droghe.\nUna pre-produzione (di circa 3000 copie) contiene un bonus CD in cui sono presenti estratti dall'album accompagnati dai commenti di Harper (Science Friction HUCD30A). \u00c8 stato pubblicato anche un CD promozionale con commenti leggermente differenti (Science Friction HUCD100)."}
{"id": "1972114", "revid": "838137", "url": "https://it.wikipedia.org/wiki?curid=1972114", "title": "The Green Man (album)", "text": "The Green Man \u00e8 il ventunesimo album di Roy Harper\nStoria.\nIl musicista canadese Jeff Martin ha collaborato all'incisione dell'album ed ha suonato vari strumenti in 8 delle 11 canzoni.\nL'album trae il proprio titolo da un antico personaggio rappresentato, principalmente, nell'Europa Occidentale. L \"Uomo Verde\" si trova in incisioni su pietra o legno, all'interno di chiese o dipinto nelle insegne di pub ed \u00e8 solitamente rappresentato con il volto circondato (o fatto) di foglie. Nella copertina tra le foglie si scorge proprio il volto di Harper stesso."}
{"id": "1972119", "revid": "216538", "url": "https://it.wikipedia.org/wiki?curid=1972119", "title": "Sistema giuridico", "text": ""}
{"id": "1972124", "revid": "13618", "url": "https://it.wikipedia.org/wiki?curid=1972124", "title": "D.lgs.", "text": ""}
{"id": "1972126", "revid": "1318658", "url": "https://it.wikipedia.org/wiki?curid=1972126", "title": "Renfe Operadora", "text": "Renfe Operadora, conosciuta anche come RENFE, \u00e8 un'impresa pubblica spagnola, dipendente dal ministero dello sviluppo, che si occupa di trasporto di passeggeri e merci attraverso l'utilizzo della rete ferroviaria ADIF. \u00c8 l'erede della vecchia Red Nacional de los Ferrocarriles Espa\u00f1oles (RENFE), un'impresa creata nel 1941.\nStoria.\nLa societ\u00e0 \u00e8 nata il 1\u00ba gennaio 2005 a seguito della necessit\u00e0 di separare l'attivit\u00e0 dei servizi di trasporto, attribuita in regime di concorrenza a Renfe Operadora, rispetto all'amministrazione, mantenimento e implementazione delle infrastrutture ferroviarie che \u00e8 stata affidata in monopolio ad ADIF. Tale separazione \u00e8 stata imposta dall'Unione Europea e resa operativa dalla legge spagnola sulla regolamentazione del settore ferroviario.\nStruttura operativa.\nLa societ\u00e0 \u00e8 divisa in quattro unit\u00e0 di affari:\nRenfe, insieme alla francese SNCF, gestisce anche i treni internazionali Elipsos. Si tratta di quattro treni notturni detti Trenhotel:"}
{"id": "1972128", "revid": "110157", "url": "https://it.wikipedia.org/wiki?curid=1972128", "title": "Once (Roy Harper)", "text": "Once \u00e8 il sedicesimo album di Roy Harper"}
{"id": "1972129", "revid": "184755", "url": "https://it.wikipedia.org/wiki?curid=1972129", "title": "Viva voce (programma radiofonico)", "text": "Viva voce \u00e8 stato un programma radiofonico italiano, in onda sulle frequenze di Radio 24.\nEra un talk show mattutino al quale partecipavano ogni giorno ospiti di rilievo per commentare e dibattere del tema politico del giorno.\nNacque insieme alla stessa Radio 24, con la conduzione di Giancarlo Santalmassi.\nIl 22 marzo 2002, in questa trasmissione, l'ex presidente della Repubblica Francesco Cossiga mosse delle fortissime critiche ad Antonio D'Amato, allora presidente della Confindustria (e dunque \"editore\" di Radio 24). Santalmassi venne accusato di non aver saputo gestire la trasmissione, e nel 2003 venne allontanato. La trasmissione fu chiusa.\nNel 2005 Santalmassi rientr\u00f2 in Radio 24 come direttore responsabile. La trasmissione riprese sotto la sua conduzione, ed ebbe nuova fortuna, grazie anche alla rubrica \"I furbetti del quartierino\". Pass\u00f2 poco dopo a Giuseppe Cruciani ed in seguito ad Alessandro Milan."}
{"id": "1972130", "revid": "110157", "url": "https://it.wikipedia.org/wiki?curid=1972130", "title": "Death or Glory?", "text": "Death or Glory? \u00e8 il diciassettesimo album di Roy Harper, pubblicato nel 1992."}
{"id": "1972135", "revid": "547034", "url": "https://it.wikipedia.org/wiki?curid=1972135", "title": "Forgall Monach", "text": "Forgall Monach o Manach (l'Abile, l'Astuto) \u00e8 un personaggio del Ciclo dell'Ulster nella mitologia irlandese. Vive a Luglochta Loga (Giardini di L\u00fag), presso Lusk, nell'odierno County Dublin. \nQuando il giovane ulaid C\u00fa Chulainn si innamora della sua figlia pi\u00f9 giovane, Emer, Forgall si oppone alla loro unione, apparentemente per dare prima un marito alla figlia maggiore, Fial. Si traveste allora e si reca nell'Ulster, la patria di C\u00fa Chulainn, sotto le spoglie del \"re delle Gallie\", suggerendo al giovane di completare il suo addestramento bellico in Alba, cio\u00e8 in Scozia, sotto la guida della famosa donna-guerriero Sc\u00e1thach. La speranza \u00e8 che la prova si riveli fatale. Mentre il fastidioso pretendente \u00e8 lontano Forgall offre la mano di Emer a Lugaid mac N\u00f3is, un re del Munster, ma questi rifiuta quando scopre l'amore che la ragazza prova per C\u00fa Chulainn. Quando quest'ultimo torna da Alba perfettamente addestrato, si vede di nuovo opposto un rifiuto e decide di conquistare Emer con la forza. C\u00fa Chulainn assalta la fortezza di Forgall, ne uccide ventiquattro uomini, rapisce la figlia di Forgall e ne ruba il tesoro. Lo stesso Forgall muore cadendo dai bastioni della fortezza. "}
{"id": "1972138", "revid": "110157", "url": "https://it.wikipedia.org/wiki?curid=1972138", "title": "Loony on the Bus", "text": "Loony on the Bus \u00e8 il quindicesimo album di Roy Harper, pubblicato nel 1988."}
{"id": "1972139", "revid": "110157", "url": "https://it.wikipedia.org/wiki?curid=1972139", "title": "Art\u00ebmovskij (Oblast' di Sverdlovsk)", "text": "Art\u00ebmovskij \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume \"Bobrovka\" (affluente dell'Irbit), 120\u00a0km a nordest del capoluogo Ekaterinburg; \u00e8 il capoluogo amministrativo del distretto omonimo.\n\u00c8 intitolata al rivoluzionario bolscevico F\u00ebdor Andreevi\u010d Sergeev, noto come Art\u00ebm.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1972140", "revid": "301255", "url": "https://it.wikipedia.org/wiki?curid=1972140", "title": "Forgall", "text": ""}
{"id": "1972141", "revid": "287204", "url": "https://it.wikipedia.org/wiki?curid=1972141", "title": "Artemovskij", "text": ""}
{"id": "1972142", "revid": "697352", "url": "https://it.wikipedia.org/wiki?curid=1972142", "title": "Art\u00ebmovskij", "text": ""}
{"id": "1972145", "revid": "80339", "url": "https://it.wikipedia.org/wiki?curid=1972145", "title": "Artyomovsky", "text": ""}
{"id": "1972146", "revid": "1305772", "url": "https://it.wikipedia.org/wiki?curid=1972146", "title": "Tartana", "text": "La tartana \u00e8 un'imbarcazione a vela dotata di un unico \"albero a calcese\" con vela latina alle volte affiancata da un fiocco. Quando le tartane erano armate con vela quadra, questa veniva indicata come \"trevo\". Il nome \u00e8 usato anche per indicare un tipo di rete da pesca.\nLa tartana generalmente aveva una lunghezza di 16\u201320 m (fino a 25 secondo altri autori) e un coefficiente di finezza circa 3,5. Veniva spesso utilizzata nel passato sui mari italiani prevalentemente per il cabotaggio e la pesca.\nPresenta una stazza media dalle 30 alle 60 tonnellate.\nLe tartane in Mediterraneo.\nLe tartane hanno operato nel Mediterraneo occidentale dal Medioevo fino all'avvento delle navi a motore. Secondo alcuni studiosi, sulla base di analisi anche linguistiche e letterarie, sarebbero di origine catalana o provenzale e sarebbero state inizialmente di piccole dimensioni. Il termine per\u00f2 \u00e8 presente anche nella lingua occitana, dove ha anche il significato di poiana, e la presenza di questo tipo di imbarcazione \u00e8 registrata in quell'arco di mare fra la Catalogna e la Linguadoca in cui pochi e omogenei erano i tipi di imbarcazioni adibiti alla pesca.\nNel XVII secolo \u00e8 attestato l'uso atlantico da parte della marina di Spagna come mezzo di trasporto ed \u00e8 riportata nella \"Architectura Navalis\" di Joseph F\u00fcrttenbach (1629). Nel Settecento invece se ne ha dettagliata descrizione grafica nella \"Architectura Navalis Mercatoria\" di Frederik Chapman (1768), che la ritrasse nella versione a due alberi latini. Sempre nel XVIII secolo la tartana fu vastamente impiegata dalla marina di Malta, che ne dot\u00f2 la flotta dell'Ordine di San Giovanni e addirittura i corsari patentati, i quali riuscivano ad armarci sino a 18 cannoncini. Nel Regno delle Due Sicilie, a cavallo fra Settecento e Ottocento, la tartana rappresenta uno dei natanti preferiti (16 su 109 imbarcazioni totali) ed \u00e8 registrata fra gli armi pi\u00f9 diffusi sin dal XV secolo. Le diverse tradizioni marinare orientavano i porti per preferenze verso l'uno o l'altro tipo di imbarcazione, cos\u00ec mentre la marticana rappresentava il tipo di naviglio prevalente a Procida, nella dirimpettaia Ischia si costruiva praticamente solo la tartana. Il diffuso impiego mercantile comport\u00f2 peraltro il primato negativo della tartana quanto a tipi di imbarcazioni oggetto di naufragio o di abbordaggio e sequestro per pirateria, dato attestato almeno per quelle di stanza nella costiera amalfitana, ma anche in altre coste la pirateria pareva nutrire per esse buone attenzioni. Per questa ragione le si faceva viaggiare preferibilmente in convoglio, con altre imbarcazioni di scorta. Una tartana toscana, la \"Stella matutina\", vittima di cattura nelle acque di Ventimiglia da parte di uno sciabecco tunisino, fu protagonista nel 1780 di un clamoroso incidente diplomatico fra il Granducato di Toscana e il Regno di Sardegna: i tunisini dopo aver depredato l'imbarcazione la lasciarono alla deriva ormai vuota nei pressi dell'isola di San Pietro, dove fu recuperata dalla marina sarda. Alle richieste di restituzione furono opposte diverse resistenze da parte sabauda, e dopo che il Consolato del mare di Nizza aveva suggerito di restituirla, sebbene contro un indennizzo, i piemontesi riconobbero la qualit\u00e0 di corsari ai tunisini che l'avevano catturata, ed essendo i corsari nemici dei popoli in guerra con essi, esercitavano una riconosciuta sovranit\u00e0 che ben poteva trasferire loro la propriet\u00e0 di quanto catturato, dunque la tartana era divenuta - secondo i Savoia - tunisina. Sebbene pare sia stata infine riconsegnata, e senza neanche indennizzo, l'incidente segnala intanto gli elevati valori raggiunti da una tartana, capaci di causare un incidente diplomatico; in pi\u00f9 la gestione sabauda della questione, con questa interpretazione sfavorevole agli armatori legittimi, caus\u00f2 un precedente giuridico.\nNel Granducato a met\u00e0 dell'Ottocento la portata di carico medio della tartana andava intorno alle 70~80 tonnellate, con un equipaggio composto di sino a circa 12 uomini. \nNel neonato Regno d'Italia (dal 1860 al 1886) si attest\u00f2 su proporzioni comprese tra l'8 ed il 9% del totale di flotta, scendendo al 3,2% solo con il 1905, complice anche la diffusione d'impiego di vela aurica o della combinazione quadra-aurica. Con la tartana venivano progressivamente abbandonate anche il trabaccolo, la feluca, il bove, lo sciabecco, mentre andavano diffondendosi la goletta, il cutter, il brick.\nNell'Ottocento le tartane erano di solito configurate con un albero a calcese, portante una vela latina e uno o due fiocchi; era quasi sempre presente anche una piccola vela quadra da spiegare in caso di maltempo.\nDurante la pesca le tartane potevano essere combinate, navigando in coppia, per il traino della rete per la pesca a strascico (pi\u00f9 propriamente pesca \"a spontiero\"), prendendo il nome di paranze.\nLa tartana \"pescareccia\".\nIn Adriatico il nome di \"tartana\" \u00e8 stato usato per indicare imbarcazioni lievemente diverse, pi\u00f9 simili al bragozzo che non all'imbarcazione pi\u00f9 nota nei quadranti occidentali che per questo \u00e8 anche detta, accademicamente, \"tartana occidentale\", mentre secondo il Boerio , per quelle adriatiche \u00e8 comune la locuzione \"\"tartana pescareccia\". Ci\u00f2 si deve all'arrivo su questi mari, all'inizio del Seicento, di pescatori provenzali che introdussero il metodo di pesca poi detto in loro ossequio \"alla trattana\" (o \"alla tratta\"\").\nEbbero qualche sviluppo anche scafi derivati, come la mezza tartana e il tartanone (di circa 100 tonnellate), dal quale a loro volta discendevano (in ordine decrescente di stazza) la tartanetta, la tartanella, il tartanoncino e la tartanina. La tartana, nelle sue varianti, divenne familiare all'ambiente marinaro adriatico e nelle \"baruffe chiozzotte\" di Goldoni (1762) un ruolo centrale \u00e8 affidato proprio ad un padrone di tartana (\"Padron Toni\"), registrando anche per queste rive la diffusione sociale di questa figura.\nCome negli altri mari, la tartana si avvi\u00f2 verso un progressivo declino alla fine dell'Ottocento, quando, ad esempio, delle 150 tartane censite a Chioggia nel 1784, ne restavano armate soltanto 2, le altre essendo state rimpiazzate principalmente dai pi\u00f9 economici bragozzi."}
{"id": "1972147", "revid": "547992", "url": "https://it.wikipedia.org/wiki?curid=1972147", "title": "Massimo Marino", "text": "Biografia.\nEditore dal 1989 della rivista free press \"ViviRoma Magazine\", ha esordito in televisione nel 1995, conducendo il programma \"ViviRoma Television\" sulle emittenti Teleambiente e Teledonna. \nTra il 2009 e il 2010 \u00e8 stato ospite di alcuni programmi televisivi, tra cui \"La vita in diretta\", mentre Rai 3 gli ha dedicato un servizio nel programma \"Gente di Notte\" nel 2005. \n\u00c8 stato ospite di Simona Ventura ne \"La Grande notte del luned\u00ec\" ed \u00e8 stato protagonista ne \"I dieci comandamenti\" nella puntata dal titolo \"Arrivederci Roma\", condotta da Domenico Iannacone il 12 settembre 2015.\nNel 2008 ha esordito al cinema nei film \"Grande, grosso e... Verdone\" e \"Un'estate al mare\", cui sono seguiti \"A Natale mi sposo\" (2010), \"Una cella in due\" e \"Matrimonio a Parigi\" (2011), \"Uno anzi due\" (2015). \nNel 2012 nell\u2019ambito della manifestazione Premio \u201cSette Colli\u201d, vince uno speciale riconoscimento grazie alla sua romanit\u00e0.\n\u00c8 morto a Roma il 19 aprile 2019, all'et\u00e0 di 59 anni, a causa di una malattia incurabile; i funerali si sono celebrati il 23 aprile presso la Chiesa degli Artisti di Piazza del Popolo. Dopo la cremazione, le ceneri sono state tumulate nel Cimitero Monumentale del Verano.\nAttivit\u00e0 politica.\nSi \u00e8 candidato nella lista \"Consumatori Uniti per Marrazzo\" alle elezioni regionali del Lazio del 2005, raccogliendo 1.777 voti. \nHa sostenuto Walter Veltroni alle elezioni comunali di Roma del 2006 e Francesco Rutelli in quelle del 2008, in cui si \u00e8 candidato nella lista Unione Democratica per i Consumatori ed ha raccolto 80 preferenze. \nAlle elezioni regionali del Lazio del 2010 ha sostenuto Emma Bonino nella \"Lista civica cittadini per Bonino\", con cui ha raccolto 226 voti. \nAlle comunali del 2013 ha sostenuto la lista autonoma \"Alfio Marchini Sindaco\", senza per\u00f2 candidarsi. \nNel 2016 si \u00e8 candidato alle comunali di Roma con la lista civica AssoTutela per Maritato Sindaco, raccogliendo in tutto 32 preferenze."}
{"id": "1972149", "revid": "729019", "url": "https://it.wikipedia.org/wiki?curid=1972149", "title": "Ascesso retrofaringeo", "text": "Per ascesso retrofaringeo in campo medico, si intende la raccolta di pus nel retrofaringe causata da un'infiammazione.\nEpidemiologia.\nL'infiammazione \u00e8 pi\u00f9 frequente nei bambini piccoli fino all'et\u00e0 di 8 anni\nSintomatologia.\nI sintomi e i segni clinici cambiano a seconda dell'et\u00e0 della persona: in et\u00e0 infantile si riscontrano spesso odinofagia, disfagia, febbre, linfoadenopatia, mentre in et\u00e0 adulta pi\u00f9 diffuso \u00e8 il dolore, oltre a difficolt\u00e0 respiratorie.\nDiagnosi differenziale.\nIn sede di diagnosi bisogna differenziarla dall'ascesso parafaringeo\nTerapia.\nIl trattamento \u00e8 farmacologico, si somministrano antibiotici (fra i pi\u00f9 utilizzati il ceftriaxone 50\u201375\u00a0mg/kg al giorno con modalit\u00e0 endovenosa), nei casi pi\u00f9 gravi si utilizza la tracheostomia"}
{"id": "1972152", "revid": "228587", "url": "https://it.wikipedia.org/wiki?curid=1972152", "title": "Jim Marshall", "text": "\u00c8 stato un pioniere dell'amplificazione delle chitarre: la sua azienda, la Marshall Amplification, produce amplificatori sin dagli anni sessanta.\nNel 1960 gestiva un negozio di musica ad Hanwell, nel London Borough of Ealing. I suoi maggiori acquirenti (fra i quali Ritchie Blackmore e Pete Townshend) parlavano della necessit\u00e0 di un nuovo tipo di amplificatore e Marshall fiut\u00f2 l'occasione ed inizi\u00f2 a produrre prototipi che portarono, nel 1962, alla fondazione della Marshall Amplification."}
{"id": "1972156", "revid": "729019", "url": "https://it.wikipedia.org/wiki?curid=1972156", "title": "Giovanni Corrao", "text": "Nel 1848 abbandon\u00f2 il suo lavoro per prendere parte alla rivoluzione siciliana, durante la quale si distinse per coraggio e abilit\u00e0; con il ritorno dei Borbone, dopo vari anni di detenzione, fu costretto ad abbandonare la Sicilia e vagare per l'Europa; desideroso di far annettere il Sud Italia da parte dei Savoia, nel 1860 torn\u00f2 in Sicilia col concittadino Rosolino Pilo, preparando il terreno all'impresa di Garibaldi. Nominato generale dall'Eroe dei due mondi, in seguito all'incontro di Teano entr\u00f2 a far parte dell'Esercito regolare, salvo poi abbandonarlo nel 1862 per seguire nuovamente Garibaldi nella conquista di Roma, un sogno che si dissolse con la Giornata dell'Aspromonte. Tornato in Sicilia, dopo essere stato pi\u00f9 volte arrestato dalle autorit\u00e0 locali per presunti coinvolgimenti in alcune azioni criminali, venne misteriosamente assassinato nel 1863 alle porte di Palermo.\nFedele seguace di Garibaldi, Corrao rappresent\u00f2 il punto di riferimento per l'ambiente del radicalismo siciliano e riusc\u00ec a convogliare nel suo movimento il malcontento di diverse fazioni dell'isola, dai borbonici ai clericali, fino al giorno della sua morte, dopo il quale sar\u00e0 il suo amico Giuseppe Badia a prenderne il posto.\nBiografia.\nDa calafato a capitano d'artiglieria (1822-1855).\nGiovanni Corrao nacque nel 1822 a Palermo, figlio di Giuseppe e di Anna Maria Argento; seguendo la stessa strada del padre, svolse in giovent\u00f9 il mestiere di calafato al porto di Palermo; l'11 ottobre del 1842 si spos\u00f2 con Francesca Agnello; \u00absprovvisto d'istruzione, ma audace e risoluto\u00bb, la sua vita cambi\u00f2 radicalmente nel 1848: da sempre avverso ai Borbone, fu tra i protagonisti della rivoluzione siciliana di quell'anno, distinguendosi per le sue gesta prima a Palermo, poi a Catania e Messina, dove \u00absi rivela in grado di costruire e riparare armi, e anche di usarle con coraggio in combattimento\u00bb; nella battaglia messinese una delle azioni che lo rese celebre, compiuta insieme a Bartolomeo Loreto ed altri rivoluzionari, fu il recupero sotto il fuoco nemico di diaciassette cannoni dell'esercito borbonico, che erano rimasti sepolti sotto le macerie del muro dell'Arsenale; l'impresa di Loreto e Corrao verr\u00e0 cos\u00ec celebrata dal colonnello Vincenzo Giordano Orsini:\nLe abilit\u00e0 mostrate sul campo di battaglia gli valsero il grado e il soldo di capitano d'artiglieria, assegnatogli il 23 settembre di quello stesso anno dalla Camera dei comuni. Quando il combattimento tra i due schieramenti riprese, nell'aprile del 1849, fu tra i pi\u00f9 determinati nella lotta estrema contro il nemico, e con le sue truppe tent\u00f2 di resistere fino all'ultimo all'esercito guidato da Filangeri, dal 7 al 9 maggio. Come si apprende dalla testimonianza di Giustino Fortunato, Corrao prese parte alla delegazione che dichiar\u00f2 la resa all'esercito borbonico quando ormai non vi era pi\u00f9 alcuna possibilit\u00e0 di successo:\nIl re Ferdinando II, che nel settembre del 1848 aveva gi\u00e0 bombardato la citt\u00e0 di Messina, nel maggio del 1849 si riappropri\u00f2 dell'intera Sicilia e Corrao fu costretto a rifugiarsi a Malta; ciononostante torn\u00f2 nella sua citt\u00e0 natale alla fine di giugno, sperando in una prossima sollevazione popolare; scoperto dalle autorit\u00e0, fu arrestato e attraverso un provvedimento di polizia venne relegato nell'isola di Ustica, dove rimase per tre anni. Nel maggio del 1852, notando una barchetta lasciata incustodita da alcuni ragazzi, tent\u00f2 la fuga insieme ad altri relegati, venendo per\u00f2 raggiunto e riportato sull'isola; questo tentativo di fuga, tuttavia, spinse le autorit\u00e0 siciliane a trasferirlo nell'agosto del 1852 nella cittadella di Messina, dove ebbe come compagno di prigionia Raffaele Villari. Dopo essere stato trasferito nelle Grandi prigioni di Palermo tra il maggio e l'agosto del 1855, Corrao venne scarcerato a condizione che lasciasse il Regno delle Due Sicilie.\nL'esilio e la corrispondenza con Pilo (1855-1860).\nAbbandonata la Sicilia, nel settembre del 1855 Corrao sbarc\u00f2 a Marsiglia, da dove mosse per Genova; si stabil\u00ec nella citt\u00e0 ligure fino alla fine del 1857, per poi trasferirsi a Torino; tuttavia il suo estremismo politico, unito al fatto che esercitasse abusivamente la professione di medico, spinse il governo sabaudo ad espellerlo; Corrao cerc\u00f2 in tutti i modi di sottrarsi all'espulsione, che infine avvenne il 18 aprile 1858, giorno in cui fu costretto ad abbandonare il Regno di Sardegna insieme al suo amico Giuseppe Badia.\nIniziando a covare \u00abun tremendo rancore nei confronti del governo piemontese e di Napoleone III\u00bb, fu dunque costretto a cercare asilo a Malta, poi ad Alessandria d'Egitto e successivamente di nuovo a Malta, nel gennaio del 1859; intanto in questo periodo inizi\u00f2 il rapporto epistolare che lo avrebbe saldamente legato al suo concittadino Rosolino Pilo; dopo il fallito tentativo di Felice Orsini del 14 gennaio 1858, i due iniziarono anche a progettare un attentato a Napoleone III, che tuttavia non verr\u00e0 mai messo in atto; in quel gennaio del 1859 da Londra Pilo scriveva al suo amico:\nCorrao tuttavia, in attesa di vendere un terreno di sua propriet\u00e0 in Sicilia, non aveva abbastanza denaro per raggiungere Pilo in Inghilterra; Pilo gli forn\u00ec dei soldi e il cavaliere Palermo, un uomo che in quel momento risiedeva a Malta, mise a disposizione il suo passaporto, cos\u00ec che il 26 febbraio Corrao pot\u00e9 iniziare il suo viaggio per l'Inghilterra sotto falso nome. L'attentato a Napoleone III non venne portato a termine dai due siciliani per \u00abmotivi imprecisabili\u00bb; Falzone ipotizza che \u00absolo il ritorno in Italia, e il concretarsi della possibilit\u00e0 di altre iniziative che avessero come programma la rivoluzione in Sicilia poterono indurre il Corrao ad abbandonare il progetto di assassinio\u00bb. Infatti Corrao ad agosto si spost\u00f2 a Modena per entrare a far parte nella brigata di Ignazio Ribotti, ma non venne arruolato. Profondamente deluso da quest'ultima esperienza e dal modesto spirito rivoluzionario incontrato nell'Italia centrale, si decise a progettare con pochi compagni fidati un ritorno in Sicilia, da cui sarebbe dovuta partire la rivoluzione per la conquista dell'unit\u00e0 nazionale.\nPrecursore dell'impresa dei Mille (marzo-maggio 1860).\nNel marzo 1860 con Pilo organizz\u00f2 una spedizione in Sicilia che ebbe il consenso di Crispi e la promessa di Garibaldi di intervenire in caso di successo. I due partirono da Genova a bordo della tartana viareggina \"Madonna del Soccorso\" capitanata da Raffaello Motto, che pi\u00f9 avanti racconter\u00e0 in che modo era finito a trasportare Corrao e Pilo fino in Sicilia:\nLa notte tra il 9 e il 10 aprile 1860 i due sbarcarono a Messina e si recarono a Palermo, organizzando un migliaio di volontari che in quei giorni si scontrarono a Carini con le truppe borboniche, e in attesa del promesso arrivo di Giuseppe Garibaldi.\nColonnello al fianco di Garibaldi (maggio-ottobre 1860).\nCon lo sbarco il 14 maggio dei Mille a Marsala, ricevette l'ordine da Garibaldi di effettuare una manovra diversiva con i suoi volontari, fu assalito il 21 maggio dalle truppe borboniche e Pilo cadde in combattimento nei pressi di San Martino delle Scale, e Corrao ritir\u00f2 i restanti volontari a Montelepre. Il 27 attacc\u00f2 Palermo dal lato opposto da quello delle truppe garibaldine.\nNominato da Garibaldi colonnello dell'esercito meridionale il 17 luglio, condusse un reggimento nella battaglia di Milazzo\ncombatt\u00e9 con i garibaldini per l'intera durata della campagna, e il 1\u00ba ottobre fu ferito gravemente sul Volturno.\nFu nominato generale dallo stesso Garibaldi per sostituire il 29 ottobre Giuseppe La Masa al comando della Brigata Sicula.\nDopo l'unit\u00e0 e Aspromonte (1861-1862).\nDopo l'Unit\u00e0 d'Italia pass\u00f2 con il grado di colonnello nel Regio esercito, dal quale si dimise poco tempo dopo in coerenza con la sua avversione verso la politica del governo verso la Sicilia, seguendo nel 1862 con i suoi volontari siciliani Garibaldi in Aspromonte.\nTornato successivamente a Palermo, mantenne in armi 400 dei suoi volontari, fino all'amnistia per i fatti di Aspromonte.\nL'assassinio (1863).\nAlla vigilia dell'anniversario dell'Aspromonte, venne assassinato il 3 agosto 1863 in un agguato alle porte di Palermo. Rimase coinvolto nella reazione antisabauda di quei giorni. Il delitto \u00e8 rimasto sempre impunito, ma negli atti di indagine venne usato per la prima volta nella storia del Regno d'Italia il termine \"mafia\". \n\u00c8 d'altra parte opinione diffusa che si fosse trattato di una delle prime stragi di stato, sulla base delle informazioni date a Carlo Trasselli, amico fedele di Corrao, da un'anziana donna che risiedeva a pochi metri dal luogo in cui fu ucciso Giovanni Corrao. Secondo Trasselli, la donna gli disse che negli ultimi giorni si aggiravano nella zona due carabinieri, i quali il giorno dell'uccisione di Corrao si erano vestiti da cacciatori, ma che lei era riuscita comunque a riconoscerli. Tuttavia, dopo che Trasselli ebbe comunicato alla magistratura le informazioni che aveva recuperato ed era riuscito a far aprire un processo, la donna cambi\u00f2 residenza e neg\u00f2 ogni particolare di fronte al giudice (cosa che permette di ipotizzare che probabilmente non fu la mafia a uccidere Corrao, con cui si suppone fosse in buoni rapporti e con l'ausilio della quale stava organizzando un'insurrezione contro il neonato Regno d'Italia).\n\u00c8 seppellito nel chiostro della chiesa di San Domenico, a Palermo, dopo essere stato esposto per diversi anni nelle Catacombe dei Cappuccini.\nEredit\u00e0 politica: Badia e la sinistra radicale.\nGli succedette alla guida del movimento repubblicano, uno dei suoi compagni, Giuseppe Badia, che ripristin\u00f2 i contatti con le \"squadre dei picciotti\" (le bande contadine che nel 1860 avevano aiutato Garibaldi), quindi si alle\u00f2 sia con le organizzazioni socialiste sia con esponenti della nobilt\u00e0 palermitana e della chiesa cattolica che miravano a una restaurazione borbonica. Nonostante Badia venisse arrestato nel 1865, fu liberato durante la rivolta del sette e mezzo nel 1866.\nDibattito storiografico: da mafioso a patriota.\nCorrao venne accusato fin dal 1862 di essere il capo dell'organizzazione criminale che in quel periodo iniziava ad essere indicata col nome di \"maffia\"; ma il generale garibaldino venne definitivamente bollato come mafioso a partire dal 1865, anno in cui il prefetto di Palermo Filippo Antonio Gualterio scrisse un rapporto, primo documento ufficiale a contenere il termine \"maffia\", nel quale denunci\u00f2 i rapporti che, secondo le sue fonti, erano stati intrattenuti da Corrao e dal suo successore Badia con tale setta criminale:\nGualterio era stato mandato in Sicilia da Giovanni Lanza, nuovo ministro dell\u2019Interno del governo La Marmora, nel quadro nel completo riordino dei vertici della pubblica sicurezza dell'isola; orvietano di nascita, Guaterio era dedito \u00aballe pratiche informative e alle conseguenti operazioni di spionaggio, infiltrazione, manipolazione, diversione che esse rendevano possibili\u00bb. Il rapporto del prefetto, per la sua importanza storica e per gli effetti che produrr\u00e0 sull\u2019accostamento tra alcuni patrioti garibaldini e il fenomeno mafioso, \u00e8 stato oggetto delle analisi di molti storici, che in gran parte hanno individuato nel documento una evidente finalit\u00e0 politica; Francesco Benigno sostiene che nel suo rapporto Gualterio \u00abpiega le notizie in suo possesso alla dimostrazione dell\u2019esistenza di un\u2019unica congiura rosso-nera manovrata dai borbonici\u00bb, seguendo un procedimento \u00abche mescola scientemente lotta politica e repressione criminale\u00bb; la stessa lettura viene fornita da Paolo Alatri, secondo il quale la presentazione che Gualterio offriva dei rapporti tra gli esponenti della democrazia radicale e quelli borbonici era \u00abmolto tendenziosa e inesatta, [...] deformava la realt\u00e0\u00bb; Giuseppe Carlo Marino si limita ad osservare che il prefetto era stato \u00abtra i primi ad intuire lucidamente il rapporto tra la mafia e la politica\u00bb, mentre Antonino Recupero afferma che si era operato \u00abun corto circuito tra opposizione di estrema sinistra, opposizione borbonica e criminalit\u00e0 comune\u00bb e di conseguenza \u00able fonti d'archivio sono \u201ccaricate\u201d politicamente, e non ci permettono di distinguere il volto dei componenti delle cosche che pure si andavano formando\u00bb; sulla stessa linea di interpretazione si muovono anche Salvatore Lupo, secondo cui le parole di Gualterio \u00abscoprono la mafia, ma per incidens, per quanto serve alla demonizzazione dell\u2019opposizione\u00bb, e Giovanni Tessitore, il quale afferma: \u00abegli [Gualterio] fece ricorso al neologismo per tenere concettualmente unita [\u2026] una molteplicit\u00e0 di fattori \u2013 il malessere sociale, l\u2019emergenza criminale, il banditismo e l\u2019opposizione politica\u00bb.\nLa figura di Corrao fu per lungo tempo associata al fenomeno mafioso, ma quando si inizi\u00f2 a dubitare dell'affidabilit\u00e0 del rapporto di Gualterio, conseguentemente si avvi\u00f2 anche una rivalutazione storica della figura di Giovanni Corrao; il primo e principale autore di questo lento processo fu Gaetano Falzone, che in risposta alla svalutazione del contributo siciliano all'impresa risorgimentale si impegn\u00f2 nel rivalutare ed esaltare le figure dei siciliani che si resero protagonisti nelle vicende che portarono all'unificazione italiana, tra cui quella di Corrao:\nIn seguito ai molteplici studi di Falzone la figura di Corrao si distacc\u00f2 progressivamente dalla mafia, ma mai del tutto; tutt'oggi nelle tante descrizioni del generale che ci sono offerte in varie opere storiche, la sua figura oscilla spesso tra il patriota e il profilo criminale; Napoleone Colajanni lo definisce \u00abun uomo adorato nelle campagne e nelle citt\u00e0 di Palermo, che aveva qualche cosa del Mafioso, ma che era nobile e generoso\u00bb; Orazio Cancila sostiene invece che la figura di Corrao, e con essa tutta l\u2019ala democratico-radicale, fosse \u00absaldamente collegata\u00bb con la delinquenza mafiosa, e che a volte \u00abnon disdegnasse di fare da anello di collegamento tra la stessa e il partito borbonico\u00bb; per Giuseppe Carlo Marino il generale Corrao era colui che pi\u00f9 di chiunque altro \u00abcostituiva l\u2019incarnazione dello spirito laico-rivoluzionario del garibaldinismo in perfetta e indivisibile simbiosi con la mafiosit\u00e0 di larga parte del sottoproletariato palermitano\u00bb; egli, continua Marino, poteva contare su \u00abcomplicit\u00e0 e amicizie di non pochi facinorosi\u00bb ma, nonostante ci\u00f2, \u00abera tutt\u2019altro che un malvivente\u00bb.\nNote.\nEsplicative\nFonti"}
{"id": "1972161", "revid": "834", "url": "https://it.wikipedia.org/wiki?curid=1972161", "title": "Black &amp; White", "text": ""}
{"id": "1972168", "revid": "2039709", "url": "https://it.wikipedia.org/wiki?curid=1972168", "title": "Sc\u00e1thach", "text": "Sc\u00e1thach (, \"Ombrosa\") \u00e8 una semi-dea del Ciclo dell'Ulster nella mitologia irlandese. Leggendaria donna guerriera scozzese e maestra di arti marziali, educher\u00e0 al combattimento l'eroe dell'Ulster, C\u00fa Chulainn. I testi chiamano la sua terra \"Alpi\", che gli interpreti riconoscono in \"Alba\", il nome gaelico per indicare la Scozia. In particolare il personaggio \u00e8 associato all'isola di Skye, dove si leva la sua dimora, \"D\u00fan Sc\u00e1ith\" (Forte delle Ombre). \nIl racconto dell'insegnamento di Sc\u00e1thach al giovane C\u00fa Chulainn appare nel \"Tochmarc Emire\" (Il corteggiamento di Emer), una storia introduttiva al grande poema epico \"T\u00e1in B\u00f3 C\u00faailnge\" (La razzia del bestiame di Cooley). Quando C\u00fa Chulainn si innamora di Emer, il padre di lei, Forgall Monach, proibisce le nozze fino a che il giovane non avr\u00e0 completato il suo addestramento guerriero presso Sc\u00e1thach. Cos\u00ec il giovane dell'Ulster, in compagnia dell'amico Ferdiad, si reca a D\u00fan Sc\u00e1ith, dove i due verranno educati alle tecniche di lotta. In particolare Sc\u00e1thach affida all'allievo C\u00fa Chulainn la sua arma pi\u00f9 micidiale, la lancia G\u00e1e Bulg. \nIn Scozia C\u00fa Chulainn inizia una relazione clandestina con Uathach, la figlia di Sc\u00e1thach. Quando accidentalmente le rompe le dita la ragazza urla richiamando il suo fidanzato, Cochar Croibhe, nella sua stanza. Nonostante le proteste di Uathach, Cochar sfida C\u00fa Chulainn, venendo facilmente battuto. Per riconciliarsi con la sua maestra C\u00fa Chulainn accetta il fidanzamento con Uathach. Sc\u00e1thach promette allora la figlia in sposa all'allievo, rinunciando al tradizionale \"dono per la sposa\" che dovrebbero portare i pretendenti. In pi\u00f9 promette ad addestramento completo \"l'amicizia delle sue cosce\". \nIn seguito, quando la sua acerrima nemica (in altre versioni: la sorella gemella), la donna-guerriero A\u00edfe, invade le sue terre, a difesa si erge proprio C\u00fa Chulainn, nonostante il tentativo di Sc\u00e1thach di preservarlo dalla battaglia facendolo addormentare attraverso una pozione. Ma la forza di C\u00fa Chulainn riduce gli effetti soporiferi della droga ad una sola ora, ed egli una volta desto pu\u00f2 gettarsi nella mischia. Vinto lo scontro C\u00fa Chulainn costringe le due a fare pace e ottiene di giacere con A\u00edfe. Da questa unione nascer\u00e0 un figlio, Connla, destinato anni dopo ad essere ucciso dal padre che era andato a cercare in Irlanda, ucciso senza che i due si siano riconosciuti. Alla fine dell'addestramento infatti C\u00fa Chulainn lascia la Scozia e ritorna dal suo vero e unico amore, Emer.\nNella cultura di massa.\nSc\u00e1thach appare nella sesta stagione della serie TV antologica \"American Horror Story\" (\"Roanoke\") ed \u00e8 interpretata da Lady Gaga. Nella stagione la storia dell'eroina \u00e8 romanzata e non si attiene prettamente alla sua vera storia; infatti nella serie ella \u00e8 colei che guida ad uccidere i coloni dei Roanoke ed \u00e8 la Prima Suprema delle streghe di Salem. \u00c8 presente anche come servant nel gioco per cellulare Fate/Grand Order."}
{"id": "1972174", "revid": "19349744", "url": "https://it.wikipedia.org/wiki?curid=1972174", "title": "Fabian Society", "text": ""}
{"id": "1972176", "revid": "298229", "url": "https://it.wikipedia.org/wiki?curid=1972176", "title": "Claudia Cagninelli", "text": "Carriera.\nLa carriera di Claudia Cagninelli inizia nel 2005, nelle selezioni giovanili del Volley Bergamo. Dopo una sola stagione, entra a far parte del Club Italia, per una sola annata. Tra il 2007 ed il 2009, gioca nella seconda squadra del Volley Bergamo, con cui ottiene anche la promozione dalla serie B2 alla serie B1 e vince anche la Girl League. Nello stesso periodo, vince la medaglia d'oro al campionato europeo Under-19 del 2008.\nNel 2009, torna a far parte del Club Italia, disputando il campionato di serie A2. Nell'estate del 2010, fa il suo esordio in nazionale maggiore alla Piemonte Woman Cup, seppur mai giocando.\nNella stagione 2010-11 viene ingaggiata dal Crema Volley, sempre in serie cadetta."}
{"id": "1972179", "revid": "339392", "url": "https://it.wikipedia.org/wiki?curid=1972179", "title": "Tasbih", "text": ""}
{"id": "1972181", "revid": "767487", "url": "https://it.wikipedia.org/wiki?curid=1972181", "title": "98 Degrees", "text": "I 98 Degrees (o 98\u00b0) sono una boy band statunitense, formatasi a Los Angeles e nominata ai Grammy Award. Il gruppo \u00e8 formato da quattro cantanti: i fratelli Nick e Drew Lachey, Justin Jeffre, e Jeff Timmons. Il gruppo \u00e8 stato formato da Jeff Timmons a Los Angeles, ed inizialmente si chiamava \"Just Us\".\nCarriera.\nDiversamente da quanto accade normalmente con le boyband, il gruppo non nasce come progetto di una casa discografica o di un produttore, ma si forma autonomamente e solo in seguito riesce ad ottenere un contratto con un'etichetta discografica, la Motown che nel 1997 pubblica il loro primo album \"98 Degrees\" ed il loro primo singolo \"Invisible Man\". Entrambi i lavori furono entrambi certificati disco d'oro. Il successo permise al gruppo di essere scelti per cantare il tema del film \"Mulan\" \"True To Your Heart\" in duetto con Stevie Wonder. Grazie all'accresciuta popolarit\u00e0, il loro secondo album \"98 Degrees and Rising\" del 1998 fu certificato quattro volte disco di platino.\nDopo aver firmato un nuovo contratto con la Universal Records, i 98 Degrees ebbero due singoli consecutivi (\"Because of You\" e \"The hardest Thing\") al terzo ed al quinto posto della Billboard Hot 100. Nel natale 1999 ottengono il loro primo numero uno con \"Thank God I Found You\", cantato con Mariah Carey. Nel 2002, quando viene pubblicato il greatest hits \"The Collection\", i 98 Degrees hanno venduto oltre dieci milioni di copie in soli cinque anni di attivit\u00e0.\nCi\u00f2 nonostante la boy band decide di prendersi un periodo di pausa, affinch\u00e9 i membri del gruppo possano tentare una carriera da solisti. Durante questo periodo, Nick Lachey sposer\u00e0 la cantante Jessica Simpson e pubblicher\u00e0 due album da solista, \"SoulO\" e \"What's Left of Me\"; Drew Lachey vincer\u00e0 la seconda edizione statunitense della trasmissione \"Ballando con le stelle\"; Jeff Timmons pubblicher\u00e0 un album da solista, \"Whisper That Way\" mentre Justin Jeffe concorrer\u00e0 per la carica di sindaco di Cincinnati.\nIl gruppo si riunir\u00e0 soltanto nel 2004, per esibirsi in uno speciale televisivo, \"Nick &amp; Jessica's Family Christmas\", e nel 2005 per supportare la candidatura di Justin Jeffre a sindaco di Cincinnati."}
{"id": "1972182", "revid": "1745361", "url": "https://it.wikipedia.org/wiki?curid=1972182", "title": "A\u00edfe", "text": ""}
{"id": "1972184", "revid": "599013", "url": "https://it.wikipedia.org/wiki?curid=1972184", "title": "98\u00b0 Degrees", "text": ""}
{"id": "1972185", "revid": "729019", "url": "https://it.wikipedia.org/wiki?curid=1972185", "title": "Beggars Banquet Records", "text": "La Beggars Banquet Records \u00e8 una casa discografica inglese che ha cominciato come catena di negozi di propriet\u00e0 di Martin Mills e Nick Austin, e fa parte del gruppo di etichette appartenente al Beggars Group.\nStoria della Beggars Banquet Records.\nNel 1977, spronati dal crescente successo del movimento punk rock inglese (allora all'apice della sua popolarit\u00e0), decisero di gettarsi nella mischia come etichetta indipendente e pubblicare album con il marchio \"Beggars Banquet\". Il primo gruppo distribuito con la nuova etichetta fu il gruppo punk The Lurkers, con il singolo \"Shadow\"/\"Love Story\". Pi\u00f9 tardi nella decade e negli anni ottanta, i successi con Tubeway Army e Gary Numan assicurarono un futuro alla casa discografica. Hanno pubblicato tra gli altri Biffy Clyro, Buffalo Tom, The Charlatans, The Cult, The Go-Betweens, The National e Tindersticks. Nel 2008, Beggars Banquet \u00e8 diventata una etichetta di catalogo, chiusa a nuovi contratti. Gli artisti ancora attivi sono stati spostati su altre etichette affiliate.\nLa Beggars Banquet ha rappresentato il punto di partenza per quello che oggi \u00e8 il Beggars Group, che raccoglie etichette del mondo indie. Esso \u00e8 il pi\u00f9 grande ed influente gruppo indipendente di etichette in Europa e 4AD, Matador Records, Rough Trade Records e XL Recordings sono quattro delle principali etichette. Il gruppo ha la sede principale a Londra, ed un importante ufficio a New York. Negli Stati Uniti le etichette sono distribuite dalla Alternative Distribution Alliance."}
{"id": "1972186", "revid": "223320", "url": "https://it.wikipedia.org/wiki?curid=1972186", "title": "98\u00b0", "text": ""}
{"id": "1972188", "revid": "124795422", "url": "https://it.wikipedia.org/wiki?curid=1972188", "title": "Live in Philadelphia '70", "text": "Live in Philadelphia '70 \u00e8 un doppio album \"Live\" dei Doors registrato alla Spectrum arena di Philadelphia il 1\u00ba maggio 1970. Il concerto \u00e8 notevole e presenta quasi tutti i successi del gruppo con una stupenda versione di light my fire e una jam potentissima di Mystery Train.\nTracce.\nLe canzoni sono scritte dai Doors salvo dove \u00e8 indicato."}
{"id": "1972191", "revid": "18837946", "url": "https://it.wikipedia.org/wiki?curid=1972191", "title": "Sudpontino", "text": ""}
{"id": "1972192", "revid": "18837949", "url": "https://it.wikipedia.org/wiki?curid=1972192", "title": "Sud-pontino", "text": ""}
{"id": "1972195", "revid": "1305772", "url": "https://it.wikipedia.org/wiki?curid=1972195", "title": "Science Friction", "text": ""}
{"id": "1972202", "revid": "119050066", "url": "https://it.wikipedia.org/wiki?curid=1972202", "title": "A\u00edfe (Ciclo dell'Ulster)", "text": "A\u00edfe (irlandese moderno Aoife ) \u00e8 un personaggio del Ciclo dell'Ulster nella mitologia irlandese. La sua storia appare nel \"Tochmarc Emire\" (\"Il corteggiamento di Emer\"), mentre la morte del figlio Connla \u00e8 raccontata nel \"Aided \u00d3enfir A\u00edfe\", entrambi preamboli al poema epico \"T\u00e1in B\u00f3 C\u00faailnge\". \nFiglia di Ardgeimm, \u00e8 una guerriera, spesso in lotta con Sc\u00e1thach, la maestra d'armi di C\u00fa Chulainn. La sua patria \u00e8 chiamata nei testi \"Alpa\", generalmente identificata con Alba, nome gaelico della Scozia. Vinta in duello da C\u00fa Chulainn \u00e8 costretta a fare pace con la rivale, ma anche a dare all'eroe un figlio, Connla. Quando Connla si reca in Irlanda per conoscere suo padre, A\u00edfe lancia sul ragazzo diversi \"geasa\": mai lasciare strada a persona vivente, ma morire piuttosto che essere costretto a fuggire; non rifiutare mai una sfida lanciata dal pi\u00f9 grande eroe vivente, ma affrontarla con tutti i rischi, a costo della morte; non rivelare mai il suo nome per nessun motivo, anche se ci\u00f2 dovesse costare la vita. Tutte queste raccomandazioni generano alla fine un malinteso fatale: padre e figlio si combattono ignari l'uno dell'altro e Connla ha la peggio."}
{"id": "1972203", "revid": "287204", "url": "https://it.wikipedia.org/wiki?curid=1972203", "title": "Penukonda", "text": "Penukonda (\"grande collina\" in telugu) \u00e8 un villaggio dell'India di 11.340 abitanti, situato nel distretto di Anantapur, nello stato federato dell'Andhra Pradesh.\nGeografia fisica.\nLa citt\u00e0 \u00e8 situata a 14\u00b0 10' 13 N e 77\u00b0 48' 05 E.\nStoria.\nQuesta regione \u00e8 stata controllata in vari momenti nella storia dall'Impero Hoysala, i cui primi sovrani fondarono la citt\u00e0 fortezza; dalla dinastia Chalukya; dall'Impero di Vijayanagara che, dopo la battaglia di Talikota nel 1565, ne fecero per un breve periodo la propria capitale; dal Nawab; dai Maratha; dal Nizam di Hyderabad che in seguito la cedette al raj britannico. Da questa successione di dominazioni ne deriv\u00f2 un miscuglio di culture e religioni diverse. \nSociet\u00e0.\nEvoluzione demografica.\nAl censimento del 2001 la popolazione di Penukonda assommava a 23.910 persone, delle quali 12.325 maschi e 11.585 femmine, distribuite in 5.153 abitazioni. I bambini di et\u00e0 inferiore o uguale ai sei anni assommavano a 2.852, dei quali 1.518 maschi e 1.334 femmine. Infine, coloro che erano in grado di saper almeno leggere e scrivere erano 15.231, mentre gli analfabeti erano 8.679."}
{"id": "1972208", "revid": "6923", "url": "https://it.wikipedia.org/wiki?curid=1972208", "title": "Filago", "text": "Filago \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni dalla tipica infiorescenza a capolini.\nEtimologia.\nIl nome generico (\"filago\") deriva dalla voce latina \"filum\" (= piccolo filo) e si riferisce o al ricco tomento di queste piante simile ai fili dei capelli o ai fiori filamentosi esterni. \nIl nome scientifico di questo genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante non molto alte (massimo 40\u00a0cm) e in genere ricoperte da un tomento grigio-biancastro. Per la maggioranza di queste piante (almeno per le specie europee) la forma biologica \u00e8 terofita, ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme. Alcune sono scapose, altre rosulate o reptanti. Una delle caratteristiche pi\u00f9 particolari di questa specie sono le infiorescenze in quanto una generazione dei capolini sembra elevarsi sopra il grappolo precedente che l'ha generato. Queste piante sono considerate monoiche in quanto i capolini contengono fiori femminili esternamente e fiori ermafroditi (e quindi anche maschili) centralmente.\nRadici.\nLe radici sono secondarie da fittone.\nFoglie.\nLe foglie sono soprattutto caulinari; sono disposte in modo alterno e addensate in modo continuo lungo il caule. La forma \u00e8 intera, da lesiniforme a lineare-lanceolata (a volte anche spatolata o oblanceolata) con pelosit\u00e0 appressata o lanosa. Il colore \u00e8 grigiastro.\nInfiorescenza.\nLe infiorescenze sono terminali e riunite in glomeruli corimbosi. Ogni glomerulo \u00e8 formato da alcuni capolini (da 8 a 35) sessili (o peduncolati) avvolti alla base da filamenti lanosi e brattee fogliacee. La struttura dei capolini \u00e8 quella tipica delle Asteraceae: esternamente si trova un involucro piramidale composto da diverse squame che fanno da protezione al ricettacolo interno sul quale s'inseriscono due tipi di fiori: i fiori esterni ligulati (assenti in questo caso), e i fiori centrali tubulosi. In particolare quelli periferici sono femminili, filiformi e sono disposti in modo uniseriato o biseriato, crescono all'ascella di una squama dell'involucro ed hanno la particolarit\u00e0 che il tubo corollino \u00e8 inserito all'apice dell'ovario; quelli interni, tubulosi, sono pochi e sono ermafroditi ma spesso per aborto dell'ovario sono solo maschili. Il ricettacolo pu\u00f2 essere accorciato (nelle specie italiane) o allungato e filiforme in altre specie. Le squame pi\u00f9 o meno lanceolate sono disposte in 3 \u2013 4 serie. \nFiori.\nI fiori sono attinomorfi. Sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti sono degli acheni. Sono provvisti di un pappo ben sviluppato e uniseriato se tali frutti sono generati dai fiori pi\u00f9 interni (se sono generati da quelli pi\u00f9 periferici sono invece privi di pappo).\nDistribuzione e habitat.\nLa distribuzione di queste piante comprende oltre all'Europa, l'Asia temperata e l'Africa boreale. In America si trovano in California, nell'Arizona e al sud in Argentina. Queste piante come habitat preferiscono in genere luoghi secchi in vicinanza di coltivi o anche in zone sassose. Spesso sono considerate erbacce infestanti.\nSistematica.\nLa famiglia di appartenenza del genere \"Filago\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Filago\" comprendente diverse specie di cui una dozzina sono proprie della flora italiana.\nIl genere di questa voce appartiene ad un gruppo di generi legati da elevata affinit\u00e0 morfologico-anatomiche e con caratteri distintivi non sempre evidenti e stabili: \"Evax\" - \"Filago\" - \"Oglifa\" . Sandro Pignatti nella sua \u201cFlora d'Italia\u201d pur osservando i stretti collegamenti tra questi generi preferisce trattarli separatamente (come generi autonomi). Attualmente si preferisce riunire tutte queste specie sotto un unico genere: \"Filago\". Questa fusione tassonomica tuttavia non \u00e8 approvata attualmente da tutti i botanici per cui in alcune checklist botaniche le varie specie sono distribuite su pi\u00f9 generi generando non poca confusione.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri simili.\nLa caratteristica pi\u00f9 evidente di questo genere \u00e8 la ricca peluria cotonosa che circonda l'infiorescenza e il resto della pianta. Altri generi presentano un aspetto pi\u00f9 o meno simile, qui ricordiamo brevemente:\nAltre notizie.\nLa denominazione di queste piante, nel corso del tempo, ha subito pi\u00f9 di qualche cambiamento. In realt\u00e0 il nome \"Filago\" come genere \u00e8 stato proposto per primo dal botanico francese Antoine-Laurent de Jussieu (1748 \u2013 1836); Carl von Linn\u00e9 inizialmente aveva posto queste piante nel genere \"Gnaphalium\" (sezione \"Filago\"). Altri autori preferiscono (o hanno preferito) assegnarle al genere \"Gifolia\" (ora un sinonimo), mentre anticamente queste piante venivano chiamate \u201cHerba impia\u201d (da Plinio il Vecchio)."}
{"id": "1972216", "revid": "124699434", "url": "https://it.wikipedia.org/wiki?curid=1972216", "title": "Chiesa di San Marone", "text": "La chiesa di San Marone \u00e8 una chiesa di Roma, nel rione Ludovisi, in via Aurora. Essa \u00e8 dedicata al santo eremita siriano del V secolo, fondatore della Chiesa maronita, ed \u00e8 officiata dai Maroniti del Libano con rito antiocheno in lingua araba. \u00c8 stata costruita nel 1890 su progetto di Andrea Busiri Vici con l'annesso monastero dei Maroniti, che dal 1936 \u00e8 stato trasformato in albergo. \u00c8 la chiesa nazionale del Libano."}
{"id": "1972218", "revid": "729019", "url": "https://it.wikipedia.org/wiki?curid=1972218", "title": "Science Friction (etichetta discografica)", "text": "Science Friction \u00e8 una casa discografica britannica, fondata dal cantautore Roy Harper per poter pubblicare le sue opere musicali.\nGeneralmente, il numero di catalogo dei CD pubblicati inizia con \"HUCD0...\".\nDate di pubblicazione.\nLe date indicate possono non corrispondere alle date originali di pubblicazione dell'album, ma sono le date della riedizione per l'etichetta Science Friction."}
{"id": "1972220", "revid": "284225", "url": "https://it.wikipedia.org/wiki?curid=1972220", "title": "FEFO", "text": ""}
{"id": "1972225", "revid": "767487", "url": "https://it.wikipedia.org/wiki?curid=1972225", "title": "Live in Boston 1970", "text": "Live in Boston 1970 \u00e8 un triplo album \"Live\" dei Doors registrato alla Boston Garden arena di Boston il 10 aprile 1970, e presenta due ottimi concerti, salvo il blackout elettrico causato dal continuo ritardo accumulato durante il concerto che doveva terminare entro la mezzanotte: ad un certo punto il proprietario del locale stanco del continuo ritardo e dalle eccessive richieste di Morrison verso il pubblico di non lasciare l'arena perch\u00e9 i Doors avrebbero suonato fino al mattino, mentre stavano per eseguire un reprise di \"Roadhouse Blues\", stacc\u00f2 la corrente causando una disperazione generale sia del pubblico che di Morrison che sfog\u00f2 la sua frustrazione scagliando l'asta del microfono per terra rompendola.\nTracce.\nLe canzoni sono scritte dai Doors salvo dove \u00e8 indicato.\nFormazione.\nIn Been Down So Long Robby Krieger suona il basso, e Ray Manzarek suona la chitarra."}
{"id": "1972230", "revid": "124878060", "url": "https://it.wikipedia.org/wiki?curid=1972230", "title": "Serenata rap", "text": "Serenata Rap \u00e8 un singolo del cantautore italiano Jovanotti, pubblicato il 15 gennaio 1994 come secondo estratto dal sesto album in studio \"Lorenzo 1994\".\nNel 2000, il brano venne inserito all'interno della raccolta \"Lorenzo live - Autobiografia di una festa\" e collocato nel primo disco.\nVideo musicale.\nIl videoclip, girato all'interno del quartiere Pilastro di Bologna, mostra Jovanotti che compare su un ponteggio per lavare i vetri di un grattacielo, cantando alla sua bella \u00abAffacciati alla finestra amore mio...\u00bb."}
{"id": "1972232", "revid": "715388", "url": "https://it.wikipedia.org/wiki?curid=1972232", "title": "Calaca", "text": "Una calaca (parola del linguaggio colloquiale messicano per indicare il termine \"scheletro\") \u00e8 la raffigurazione di un teschio o di uno scheletro (generalmente umano), usata come decorazione durante il festival del Giorno dei Morti in Messico, sebbene vengano prodotte e vendute durante tutto il corso dell'anno. Come altri aspetti della suddetta festa, le calacas sono considerate figure gioiose, e non macabre: sono spesso raffigurate con abiti festosi, o nell'atto di danzare o suonare strumenti musicali, ad indicare un'allegra concezione dell'aldil\u00e0. Ci\u00f2 \u00e8 dovuto alla credenza messicana secondo la quale, dopo la morte, le anime non riescono a restare tristi, perch\u00e9 il momento del distacco \u00e8 un'occasione gioiosa: in tal modo, il popolo messicano si riallaccia direttamente alla cultura azteca, in una delle poche tradizioni sopravvissute all'avvento degli spagnoli.\nLe calacas usate nel festival comprendono maschere di teschi indossate dai partecipanti alla festa, piccole raffigurazioni realizzate con legno intagliato o argilla cotta, e dolci a forma di teschi o scheletri.\nIn Guatemala, invece, \u201ccalaca\u201d \u00e8 sinonimo di \u201cmorte\u201d. La raffigurazione di uno scheletro spogliato della carne rappresenta la morte, ed implica il timore per la perdita della vita: di conseguenza, le calacas non sono considerate immagini benauguranti.\nFigure che ricordano le calacas possono essere trovate in \"The Nightmare Before Christmas\" (1993) e \"La sposa cadavere\" (2005), entrambi di Tim Burton, nonch\u00e9 nel cortometraggio animato \"Vivacalaca\" (2008) di Ritxi Ost\u00e0riz, nel film \"Il libro della vita\" (2014) di Jorge R. Guitierrez, nel lungometraggio Pixar \"Coco\" (2017) e nei videogioco per Pc \"Grim Fandango\" (1998) di Tim Schafer e \"Guacamelee!\" (2013). In \"Monster High\" il personaggio di Skelita Calaveras si basa su queste figure essendo figlia di Los Eskeletos (gli scheletri). In \"One Piece\" nel personaggio di \"Brook\" ."}
{"id": "1972247", "revid": "1921867", "url": "https://it.wikipedia.org/wiki?curid=1972247", "title": "Un raggio di sole", "text": "Un raggio di sole \u00e8 un singolo del cantautore italiano Jovanotti, pubblicato nel 1999 come secondo estratto dall'ottavo album in studio \"Lorenzo 1999 - Capo Horn\".\nDescrizione.\nCon tale brano Jovanotti vinse il Festivalbar 1999, trionfando cos\u00ec nella manifestazione canora sia per quanto riguarda il miglior singolo che per il miglior album. Il singolo \u00e8 stato inoltre trasmesso frequentemente dalle radio italiane, dove ha raggiunto la vetta della classifica airplay.\nVideo musicale.\nIl video venne girato a Bologna da Ambrogio Lo Giudice. Ne furono realizzati altri due, ognuno in un'ambientazione differente (quello ufficiale era la versione \"camera\", le altre due erano le versioni \"cucina\" e \"sala\"). Esso fu poi presentato su Canale 5 durante il programma \"Beato fra le donne\" il 30 luglio 1999.\n\"Un rayo de sol en la mano\".\nNel 2001 il brano \u00e8 stato riproposto in lingua spagnola con il titolo Un rayo de sol en la mano, inserito nella raccolta \"Pasaporte - Lo mejor de\".\n\"Un raggio di sole (2013 Live Version)\".\nLa canzone viene nuovamente estratta come singolo in versione dal vivo l'8 novembre 2013 dall'album \"Lorenzo negli stadi - Backup Tour 2013\"."}
{"id": "1972249", "revid": "123448269", "url": "https://it.wikipedia.org/wiki?curid=1972249", "title": "Don't Go Breaking My Heart", "text": "Don't Go Breaking My Heart \u00e8 un brano musicale cantato in duetto da Elton John e Kiki Dee. Il brano fu scritto da Elton John e Bernie Taupin, sotto gli pseudonimi di \"Ann Orson\" e \"Carte Blanche\", ed intesa come una affettuosa presa in giro dello stile dell'etichetta Motown, ed in particolar modo dei vari duetti registrati da Marvin Gaye.\nCome alcuni singoli registrati da Elton John negli anni settanta, la canzone non fu mai inclusa in alcun album, se non nei vari greatest hits pubblicati in seguito, come \"Elton John's Greatest Hits Volume II\" del 1977 o \"Elton John's Greatest Hits 1970-2002\" del 2002.\n\"Don't Go Breaking My Heart\" fu il primo numero uno di Elton John nel Regno Unito, dove rimase per ben sei settimane nel 1976. Il singolo raggiunse anche la vetta della \"Billboard Hot 100\" per quattro settimane, ed ottenne successo in quasi tutto il mondo, compreso un terzo posto in Italia.\nLa B-side del singolo, \"Snow Queen\", fu scritta e dedicata alla superstar americana Cher (grande amica di Elton).\nNel 1985 John e Dee eseguirono il brano davanti alla folla del Wembley Stadium durante la manifestazione Live Aid.\nVersione di Elton John e RuPaul.\nNel 1993 \"Don't Go Breaking My Heart\" fu registrata nuovamente da Elton John, stavolta in duetto con la drag queen statunitense RuPaul.\nIl singolo prodotto da Giorgio Moroder, riarrangiato in una nuova chiave dance, conobbe nuovamente un discreto successo internazionale.\nParticolarmente celebre in questa nuova versione, fu il video diretto da Randy Barbato &amp; Fenton Bailey, nel quale Elton John e RuPaul interpretavano numerose coppie celebri, fra cui Cesare e Cleopatra, Sonny &amp; Cher, Danny (John Travolta) e Sandy (Olivia Newton-John) del film \"Grease\" e la coppia presente sul celebre quadro \"American Gothic\".\nAltre cover.\nElton John ha reinterpretato il brano anche insieme alle Spice Girls nel corso della trasmissione \"An Audience with Elton John\". \"Don't Go Breaking My Heart\" \u00e8 stato registrato anche da Jesse McCartney e Anne Hathaway per la colonna sonora del film \"Ella Enchanted - Il magico mondo di Ella\". Il brano \u00e8 anche presente come sigla di coda del film \"Chicken Little\". \u00c8 stato inoltre reinterpretato da Lea Michele e Cory Monteith nell'episodio \"Duets\", quarto della seconda stagione di Glee."}
{"id": "1972250", "revid": "2134764", "url": "https://it.wikipedia.org/wiki?curid=1972250", "title": "Juan Culio", "text": "Carriera.\nEsordisce da professionista tra le file della squadra argentina del Flandria. Dopo brevi e infruttuose parentesi all'Independiente e al Racing Avellaneda, approda ai cileni del Deportes La Serena. Nell'estate del 2007 sbarca in Europa, allorch\u00e9 firma per i romeni del CFR Cluj, con cui vince subito uno scudetto e la coppa nazionale.\nIl 16 settembre 2008, nel match di Champions League contro la Roma allo Stadio Olimpico, firma la doppietta con cui il CFR Cluj batte i giallorossi per 2-1, ottenendo cos\u00ec il primo, storico successo del sodalizio romeno nella massima competizione europea.\nIl 7 gennaio 2011 passa ai turchi del Galatasaray per due milioni di euro. In agosto viene ceduto in prestito all'Orduspor."}
{"id": "1972253", "revid": "767487", "url": "https://it.wikipedia.org/wiki?curid=1972253", "title": "Howie B", "text": "Discografia.\nClassifica Singoli.\n\u2020 Howie B featuring Robbie Robertson"}
{"id": "1972257", "revid": "137928", "url": "https://it.wikipedia.org/wiki?curid=1972257", "title": "Koboloi", "text": ""}
{"id": "1972259", "revid": "1573940", "url": "https://it.wikipedia.org/wiki?curid=1972259", "title": "Nayak di Keladi", "text": "I Nayak di Keladi (Kannada: \u0c95\u0cc6\u0cb3\u0ca6\u0cbf\u0caf \u0ca8\u0cbe\u0caf\u0c95\u0cb0\u0cc1) (1499 - 1763) furono un importante clan familiare che govern\u00f2 su parti del Karnataka post-medievale nell'India meridionale. Originariamente furono feudatari del vasto e potente Impero di Vijayanagara, ma dopo la caduta di questo regno nel 1565, ottennero l'indipendenza ed espansero il loro controllo su parti significative del Karnataka, compresa la citt\u00e0 di Shivamogga e i distretti costieri e parti dei distretti centrali dell'odierno Karnataka fino al 1763 quando vennero rovesciati da Hyder Ali, il re di Mysore. Svolsero un ruolo importante nella storia del Karnataka, durante un periodo di confusione e di frammentazione che invase il sud dell'India dopo la caduta dell'Impero di Vijayanagara."}
{"id": "1972263", "revid": "101767964", "url": "https://it.wikipedia.org/wiki?curid=1972263", "title": "Disturbo specifico della compitazione", "text": "Con disturbo specifico della compitazione in campo medico, si identifica uno dei pi\u00f9 comuni Disturbi specifici di apprendimento (D.S.A.) indicato dall'Organizzazione mondiale della sanit\u00e0 con la sigla F81.1.\nEsso consiste in una difficolt\u00e0 nel suddividere in sillabe le parole, di solito associata a problemi di disgrafia ma non fonetici.\nSecondo l'Organizzazione mondiale della sanit\u00e0, \u00ab\"la principale caratteristica \u00e8 un disturbo specifico e significativo nello sviluppo delle abilit\u00e0 di compitazione in assenza di una storia di disturbi specifici della lettura, non \u00e8 dovuto unicamente ad un'et\u00e0 mentale immatura, a problemi di vista o inadeguato livello scolastico. Sono interessate entrambe le abilit\u00e0 di pronunciare e di scrivere correttamente le parole\"\u00bb."}
{"id": "1972266", "revid": "27767", "url": "https://it.wikipedia.org/wiki?curid=1972266", "title": "Gerolamo Regazzoni", "text": ""}
{"id": "1972270", "revid": "1632387", "url": "https://it.wikipedia.org/wiki?curid=1972270", "title": "Nativo digitale", "text": "Un nativo digitale \u00e8 un individuo nato in un'epoca in cui la tecnologia digitale (con particolare riferimento ai personal computer e a internet) era gi\u00e0 diffusa, e quindi ha potuto apprenderne l'utilizzo fin dall'infanzia.\nCaratteristiche e aspetti.\nSecondo la prima definizione, i nativi digitali nascerebbero con la diffusione di massa dei PC a interfaccia grafica nel 1985 e dei sistemi operativi a finestre nel 1993. Il nativo digitale crescerebbe in una societ\u00e0 multischermo e considererebbe le tecnologie come un elemento naturale, non provando alcun disagio nel manipolarle e interagire con esse.\nPer contro l'espressione \"immigrato digitale\" si applicherebbe a una persona che \u00e8 cresciuta prima delle tecnologie digitali e le ha adottate in un secondo tempo. Una terza figura sarebbe invece quella del \"tardivo digitale\", una persona cresciuta senza tecnologia e che la guarda tutt'oggi con diffidenza.\nUna delle differenziazioni tra questi soggetti \u00e8 il diverso approccio mentale che hanno verso le nuove tecnologie: ad esempio, un nativo digitale parlerebbe della sua nuova macchina fotografica (senza definirne la tipologia tecnologica) mentre un immigrato digitale parlerebbe della sua nuova \"macchina fotografica digitale\", in contrapposizione alla macchina fotografica con pellicola chimica utilizzata in precedenza.\nIl dibattito sull'opportunit\u00e0 di continuare ad usare questa terminologia \u00e8 stato piuttosto ampio: non tutti sono d'accordo con questa terminologia e con le ipotesi soggiacenti. Per esempio non tutti concordano sul fatto che i bambini ed i giovani (che sono per la loro et\u00e0 nativi digitali) abbiano una maggior dimestichezza con la tecnologia a differenza degli adulti che sarebbero pi\u00f9 maldestri.\nIn diversi studi \u00e8 stato messo in evidenza solamente che i pi\u00f9 giovani mostrano capacit\u00e0 superiori alla popolazione adulta limitatamente alla parte pi\u00f9 operativa dell'uso del web e sono invece molto carenti nella sua consapevolezza critica come la valutazione delle informazioni, la capacit\u00e0 di prevedere le conseguenze delle pratiche online e di capirne i meccanismi commerciali sottostanti. Inoltre, la permanenza online potrebbe non avere conseguenze positive sul loro apprendimento. Un'ulteriore dimensione di fragilit\u00e0 digitale dei giovani \u00e8 poi quella relativa alla gestione della \u201csovrabbondanza comunicativa\u201d, ovvero la capacit\u00e0 di gestire strategicamente le infinite opzioni comunicative che la rete offre. \nSi deve giustamente ricordare che l\"'universo digitale\" \u00e8 stato creato da quelli che Prensky definisce immigrati digitali.\nNativo digitale \u00e8 un'espressione coniata da Mark Prensky nel suo articolo \"Digital Natives, Digital Immigrants\"\",\" pubblicato nel 2001, \u00e8 diffusa in Italia dal saggio Nativi digitali (2011) di Paolo Ferri. Il termine \u00e8 stato pi\u00f9 volte rivisto dallo stesso autore ed \u00e8 stato oggetto di diverse critiche\n, soprattutto perch\u00e9 nessuna delle proposte di Prensky \u00e8 stata supportata da dati scientifici. Nella sua prima stesura il termine identifica una persona che \u00e8 cresciuta con le tecnologie digitali come i computer, Internet, telefoni cellulari e MP3 facendo riferimento alle persone nate (negli USA) dal 1990 come nuovo gruppo di studenti che accede al sistema dell'educazione. Per contro chi non \u00e8 nativo digitale ma utilizza le tecnologie sarebbe un immigrato digitale. Negli anni successivi, per rispondere alle diverse critiche che mettevano in evidenza il fatto che i pi\u00f9 giovani non presentavano tutti diffuse competenze digitali, lo stesso Prensky ha proposto il concetto di \"saggezza digitale\" e ultimamente quello di \"residente digitale e visitatore digitale\".\nIn terminologia, coloro i quali sono critici circa le categorie di \"nativi digitali\" e \"immigrati digitali\" vengono chiamati \"gli scettici della Net Generation\" (\"Net Gen Skeptic\").\nGenerazione Google.\nCon \"generazione google\" vengono definiti i rappresentanti pi\u00f9 giovani (nati dopo il 1990) dei nativi digitali, cresciuti in un mondo pervaso dai media digitali e prendono il nome dal motore di ricerca Google entrato in funzione nel 1998.\nNel 2007 ricercatrici della British Library di Londra hanno indagato sul tipo di ricerca di informazioni compiuto dagli utenti della biblioteca in relazione all'et\u00e0 sfatando alcuni luoghi comuni su questa generazione: che imparano a usare il computer senza sforzo e per tentativi, che tengono in maggior conto le opinioni dei coetanei piuttosto che dei maestri, che siano esperti nella ricerca di informazioni; a conclusione dello studio le ricercatrici rinominano la generazione: \"generazione copia e incolla\"."}
{"id": "1972271", "revid": "869733", "url": "https://it.wikipedia.org/wiki?curid=1972271", "title": "Violence", "text": ""}
{"id": "1972272", "revid": "287204", "url": "https://it.wikipedia.org/wiki?curid=1972272", "title": "Dvaita", "text": "Dvaita (Kannada: \u0ca6\u0ccd\u0cb5\u0cc8\u0ca4; Devanagari: \u0926\u094d\u092c\u0948\u0924) \u00e8 una scuola dualista della filosofia ind\u00f9 Ved\u0101nta. La parola sanscrita \"dvaita\" significa \"dualismo\". La scuola \u00e8 stata istituita come un nuovo sviluppo nella tradizione Ved\u0101nta esegetica nel XIII secolo con il teologo vaishnava Madhvacharya, che scrisse commenti su una serie di scritture ind\u00f9. La scuola di filosofia Dvaita \u00e8 parte della Brahma Sampradaya."}
{"id": "1972278", "revid": "1305772", "url": "https://it.wikipedia.org/wiki?curid=1972278", "title": "Nothingface", "text": ""}
{"id": "1972280", "revid": "1745361", "url": "https://it.wikipedia.org/wiki?curid=1972280", "title": "Acquisizione del linguaggio", "text": "Con l'espressione \"acquisizione del linguaggio\", in psicolinguistica e in psicologia dello sviluppo, si intende il processo di apprendimento e crescita che porta il bambino a comprendere e a riprodurre intenzionalmente una lingua naturale, sia essa una lingua materna (L1) o una lingua seconda (L2), e ad interagire verbalmente con altri individui.\nAcquisizione della lingua materna.\nIl processo di acquisizione della lingua materna ha carattere spontaneo e riguarda tanto la competenza passiva (la comprensione) quanto la competenza attiva (la produzione) del bambino.\nI principali orientamenti teorici sul tema sono tre:\nLe posizioni di Piaget e Chomsky, pur nella loro diversit\u00e0, sono di stampo innatista, mentre Skinner ritiene che il linguaggio sia un comportamento acquisito.\nEvoluzione del linguaggio.\nFin dalla vita intrauterina il bambino \u00e8 in grado di distinguere diversi suoni, di differenziarli e di memorizzarli; riconosce ad esempio la voce della madre. A livello di produzione pre-linguistica, a 13 giorni muove mani e bocca mentre a 21 \u00e8 gi\u00e0 in grado di modulare il pianto a seconda delle necessit\u00e0. Nel processo si susseguono diversi stadi:"}
{"id": "1972281", "revid": "33277", "url": "https://it.wikipedia.org/wiki?curid=1972281", "title": "Pierre-Joseph Picot de la Clorivi\u00e8re", "text": ""}
{"id": "1972284", "revid": "124842058", "url": "https://it.wikipedia.org/wiki?curid=1972284", "title": "RuPaul", "text": "Dopo aver raggiunto il successo commerciale negli anni '90, dal 2009 ritrova grande popolarit\u00e0 grazie alla conduzione del programma \"RuPaul's Drag Race\", grazie al quale \u00e8 stato premiato con sei Emmy Awards. Per i suoi contributi alla televisione ha inoltre ricevuto una stella sulla Hollywood Walk of Fame e nel 2017 \u00e8 stato incluso dalla rivista \"TIME\" tra le 100 persone pi\u00f9 influenti al mondo.\nRuPaul, per il suo status d'icona, \u00e8 raffigurato da due statue di cera nei musei Madame Tussauds (una a New York e una a San Francisco).\nBiografia.\nPrimi anni.\nRuPaul nasce a San Diego, in California, il 17 novembre 1960. Il nome gli \u00e8 stato dato da sua madre Ernestine \"Toni\" Charles: Ru deriva da Roux, ingrediente base del gumbo e di altri piatti creoli. Quando i genitori divorziarono nel 1967, RuPaul e le sue sorelle vennero affidate alla madre.\nA 15 anni RuPaul, insieme alla sorella Renetta, si trasfer\u00ed ad Atlanta, in Georgia, per studiare arti performative. Negli anni ottanta si dedic\u00f2 alla carriera di musicista e di filmmaker incoraggiato da Nelson Sullivan. Nel 1982 fece il suo debutto in \"The American Music Show\", nel quale fece varie apparizioni. Inoltre era attivo nei club gay della citt\u00e0 come cantante e gogo dancer, riuscendo a incidere un paio di album, che per\u00f2 non ottennero successo. Spostatosi poi a New York, divenne popolare negli anni novanta come drag queen. In quel periodo infatti comparve in numerosi show televisivi e film statunitensi, che accrebbero la sua fama. \nAnni novanta.\nNel 1993 il suo terzo album in studio \"Supermodel of the World\" riesce ad entrare nella classifica statunitense Billboard 200, mentre il primo singolo estratto, \"Supermodel (You Better Work),\" raggiunge la seconda posizione nella classifica Dance Club Songs. Le seguenti canzoni estratte, \"Back To My Roots\" e \"A Shade Shady (Now Prance),\" raggiungono invece la prima posizione nella classifica: ci\u00f2 permette a RuPaul di collaborare con numerosi artisti di fama mondiale come Lil' Kim, Brigitte Nielsen e Lucy Lawless. In particolar modo nel 1994 duetta con Elton John nella cover del brano \"Don't Go Breaking My Heart\", che fa conoscere RuPaul anche in Italia, grazie ad una performance sul palco del Festival di Sanremo: in seguito alla sua apparizione, la parola \"drag queen\" inizi\u00f2 a divenire di uso comune anche in italiano. Sempre nel 1994 diventa il primo portavoce del programma \"Viva Glam\" della MAC Cosmetics; ci\u00f2 rese RuPaul la prima drag queen modella di una importante marca di cosmetici ed il ricavato del programma venne devoluto alla ricerca contro HIV/AIDS.\nNel 1996 conduce per due stagioni un talk/variety show televisivo, dal titolo \"The RuPaul Show\", che divenne famoso soprattutto per essere stato uno dei primi programmi televisivi condotti da un personaggio dichiaratamente omosessuale. Allo show vennero ospitati personaggi noti dello spettacolo, tra cui Cher, i Nirvana (che con RuPaul avevano da anni stretto amicizia) e Olivia Newton John. Nello stesso anno pubblica il suo secondo album \"Foxy Lady\", da cui viene estratto il singolo \"Snapshot\" che, pur non eguagliando il successo dei precedenti singoli, ottiene un discreto riconoscimento. Nel 1998 duetta inoltre con Martha Wash delle The Weather Girls nella cover di \"It's Raining Men\", intitolata \"It's Raining Men... The Sequel\".\nTorna invece ai vertici delle classifiche statunitensi nel 2004 con l'album \"Red Hot\", quando il singolo \"Looking Good, Feeling Gorgeous\" raggiunge la seconda posizione nella classifica Dance.\nAnni duemila.\nDopo alcuni anni di minor notoriet\u00e0, nel 2009 RuPaul accresce la propria fama a livello internazionale grazie al programma da lui ideato e condotto \"RuPaul's Drag Race\" (in Italia \"America's Next Drag Queen\"), trasmesso sui canali satellitari di Sky; il programma, che assomiglia molto ad \"America's Next Top Model\" condotto da Tyra Banks, vede varie drag queen sfidarsi con prove a eliminazione per aggiudicarsi titolo e premi. La drag queen vincitrice viene incoronata \"America's Next Drag Superstar\". Ad ogni edizione del programma RuPaul pubblica anche un nuovo album le cui canzoni ne fanno da sigla.\nAnni duemiladieci.\nNel 2014 l'album \"Born Naked\" raggiunge la quarta posizione nella classifica Billboard Top Dance/Electronic Album, mentre nel 2016 l'album \"Butch Queen\" raggiunge la terza posizione.\nA luglio 2016 RuPaul partecipa al singolo di gruppo \"Hands,\" insieme ad artisti quali Pink e Britney Spears, i cui ricavati dalle vendite vengono devoluti ad associazioni legate alle vittime della strage di Orlando. Nello stesso mese riceve inoltre una nomination agli Emmy Awards nella categoria \"miglior conduttore di un reality\", premio successivamente vinto.\nNel 2017 \u00e8 stato incluso dal \"Time\" nella classifica delle 100 persone pi\u00f9 influenti del mondo e l'anno seguente ha ricevuto la sua stella sulla Hollywood Walk of Fame, divenendo la prima drag queen ad ottenerla.\nIl 24 aprile 2018 annuncia la pubblicazione del libro \"Guru by RuPaul\", previsto per il 23 ottobre 2018. Nel 2019 ha interpretato invece il ruolo di Benjamin Le Day nella serie tv \"Grace and Frankie\", distribuita da Netflix.\nNel 2019 RuPaul conduce \"RuPaul's Drage Race UK\", versione britannica di \"RuPaul's Drag Race\", sul canale BBC Three.\nVita privata.\n Molto discreto e riservato sulla sua vita privata, nel 2017 ha sposato Georges LeBar, suo compagno da 23 anni.\nImpatto culturale.\nRuPaul, sin dall'inizio della propria carriera, e dopo aver raggiunto il successo negli anni novanta, \u00e8 stato pioniere dell'abbattimento degli stereotipi di genere; in un'intervista in cui gli si chiedeva se preferisse essere chiamato \"lui\" o \"lei\", rispose: \"Potete chiamarmi lui, potete chiamarmi lei, non m'importa! L'importante \u00e8 che mi chiamiate!\". Grazie alle sue interviste e ai suoi programmi, nei quali si presentava sempre nelle vesti di drag queen, cerc\u00f2 di sensibilizzare le persone dell'epoca su varie tematiche, tra cui l'omosessualit\u00e0, la discriminazione verso le persone nere e la misoginia, portando avanti messaggi di amore e tolleranza. Inoltre, RuPaul \u00e8 riconosciuto per aver reso l\"'arte drag\" popolare e mainstream a partire dagli anni novanta, ed in seguito negli anni duemila.\nDoppiatori italiani.\nDa doppiatore \u00e8 sostituito da:"}
{"id": "1972289", "revid": "287204", "url": "https://it.wikipedia.org/wiki?curid=1972289", "title": "Nayak di Madurai", "text": "I Nayak di Madurai furono una dinastia che govern\u00f2 dal 1559 al 1736 su una regione che comprende la maggior parte del moderno Stato federato indiano del Tamil Nadu, con Madurai come loro capitale. Inizialmente furono governatori dell'Impero di Vijayanagara, ma si resero indipendenti dopo la caduta di questo regno. Membri della casta Balija e di lingua telugu operarono riforme amministrative e culturali, rivitalizzando la costruzione di templi precedentemente saccheggiati dal Sultanato di Delhi e inaugurando uno stile architettonico unico."}
{"id": "1972292", "revid": "1573940", "url": "https://it.wikipedia.org/wiki?curid=1972292", "title": "Lonchura malacca", "text": "Il cappuccino tricolore (\"Lonchura malacca\" ) \u00e8 un uccello passeriforme appartenente alla famiglia degli estrildidi.\nTassonomia.\nClassificata da Linneo nel suo \"Systema Naturae\" come \"Loxia malacca\", sottintendendone una parentela col crociere nostrano, la specie \u00e8 stata poi spostata nel genere \"Lonchura\". In passato venivano ascritte a questa specie numerose sottospecie, fra cui il cappuccino testa nera (\"Lonchura malacca atricapilla\") ed il cappuccino calotta bianca (\"Lonchura malacca ferruginosa\"): attualmente, questi due uccelli vengono considerati come specie a s\u00e9 stanti (maggiormente legate l'una all'altra a livello filogenetico di quanto non lo siano al cappuccino tricolore), le restanti sottospecie di cappuccino tricolore sono state accorpate al cappuccino testanera e pertanto questa specie si presenta come monotipica, formando molto probabilmente una superspecie col cappuccino testa nera ed il cappuccino calotta bianca.\nIl nome scientifico della specie venne scelto da Linneo in quanto gli esemplari da analizzare pervenutigli erano provenienti dalla Malaysia, ai tempi identificata con la citt\u00e0 di Malacca.\nDistribuzione ed \"habitat\".\nIl cappuccino tricolore occupa un areale piuttosto vasto che comprende buona parte del subcontinente indiano (India orientale, Sri Lanka, Bangladesh), e del sud-est asiatico (Birmania, Indocina, penisola malese, Filippine, Sumatra nord-orientale, Borneo e Celebes), oltre alla Cina meridionale e a Taiwan. Questa specie \u00e8 stata inoltre introdotta con successo anche a Cuba, Porto Rico, Guam, Martinica, Hispaniola, Palau, in Venezuela, Colombia, alle Vanuatu, in Giamaica ed alle Hawaii.\nL\"'habitat\" tipico di questo uccello \u00e8 costituito dalle zone erbose nelle vicinanze di corsi d'acqua permanenti, tuttavia questa specie si dimostra molto adattabile e poco timorosa dell'uomo, colonizzando anche risaie, aree coltivate e giardini, fino a un'altezza di 1500 metri.\nDescrizione.\nDimensioni.\nQuesto uccello misura circa 12\u00a0cm, compresa la coda.\nAspetto.\nIl cappuccino tricolore \u00e8 un uccelletto dall'aspetto robusto e dal caratteristico forte becco, di forma tozza e conica.\nCome intuibile dal nome comune, la livrea di questi uccelli \u00e8 dominata da tre colori:\nNon \u00e8 presente dimorfismo sessuale evidente nella livrea.\nBiologia.\nSi tratta di uccelli molto vivaci, dalle abitudini diurne e gregarie, che vivono in stormi anche di una certa consistenza, a volte anche in compagnia di altre specie congeneri: essi passano la maggior parte del giorno al suolo alla ricerca di cibo, mentre durante la notte riposano fra gli alberi. A differenza delle altre specie del genere \"Lonchura\", che sono generalmente stanziali, i cappuccini tricolori compiono spostamenti anche di una certa entit\u00e0, seguendo i monsoni.\nAlimentazione.\nSi tratta di uccelli essenzialmente granivori, che tramite il forte becco sono in grado di spezzare l'involucro di moltissime variet\u00e0 di piccoli semi, prediligendo i semi ancora immaturi di riso quando disponibili: essi integrano la propria dieta anche con altri alimenti di origine vegetale (bacche, frutti, germogli) e sporadicamente anche con piccoli insetti volanti.\nRiproduzione.\nQuesti uccelli sono in grado di riprodursi durante tutto l'arco dell'anno, tuttavia possono essere osservati picchi riproduttivi in concomitanza con la fine del monsone.\nIl nido viene costruito da ambedue i \"partner\" generalmente nel folto della vegetazione o tra le canne a circa 2 metri di altezza: esso \u00e8 di forma sferica con entrata laterale, e misura circa 15\u00a0cm di diametro. La femmina vi depone 3-7 uova, che vengono covate a turno da entrambi i sessi per 15-16 giorni: i \"pulli\" sono ciechi ed implumi alla schiusa, ed \u00e8 compito di entrambi i genitori nutrirli e accudirli per circa 3 settimane, al termine delle quali essi sono pronti per l'involo, sebbene la maggior parte dei giovani rimanga coi genitori per ancora una decina di giorni prima di allontanarsene del tutto."}
{"id": "1972295", "revid": "122393992", "url": "https://it.wikipedia.org/wiki?curid=1972295", "title": "Titolo antistreptolisinico", "text": "Il titolo antistreptolisinico (TAS o ASLOT, dall'inglese \"Antistreptolysin O titer\") \u00e8 un test sierologico utile a verificare la quantit\u00e0 o, pi\u00f9 precisamente, la concentrazione di antistreptolisina presente nel siero. L'antistreptolisina \u00e8 un anticorpo prodotto dall'organismo per contrastare la streptolisina, una proteina ad azione emolitica prodotta da streptococchi.\nLa sua presenza indica una reazione di difesa dell'organismo e di conseguenza l'esistenza, presente o pregressa, di un'infezione da streptococco ovvero una streptococcosi. In genere questi anticorpi compaiono a livello sierologico da una a tre settimane dopo il contagio, raggiungendo il picco tra le tre e le cinque settimane e possono permanere a lungo. Questo tipo di ricerca \u00e8 un sistema di diagnosi retrospettiva, utile a stabilire la positivit\u00e0 all'esposizione allo streptococco. In genere viene richiesto nel caso in cui il clinico sospetti che alcuni dei sintomi del quadro clinico oggetto di studio, come febbre, astenia, dispnea, oliguria, possano essere relativi a una passata infezione e pertanto andrebbero esclusi o quantomeno individuati.\nLa TAS ha per\u00f2 alcuni limiti:\nUn esame che conferma il valore della TAS \u00e8 lo STREPTOZYME.\nSi conoscono due variet\u00e0 di streptolisina, la O e la S. La streptolisina O \u00e8 sensibile all'ossigeno che la inattiva ed \u00e8 quella che avendo propriet\u00e0 antigeniche provoca la formazione dell'antistreptolisina. La streptolisina S non viene inattivata dall'ossigeno, ma non avendo propriet\u00e0 antigeniche non porta alla formazione dell'antistreptolisina. L'antibiotico di prima scelta nella cura di infezione da streptococco \u00e8 l'amoxicillina (senza acido clavulanico in quanto lo streptococco non produce beta lattamasi), in caso di allergie si pu\u00f2 utilizzare un macrolide come l'azitromicina.\nDescrizione.\nIl livello degli anticorpi inizia a salire in 1-3 settimane dopo l'infezione da streptococco, raggiunge il picco in 3-5 settimane, e poi torna a valori bassi in 6-12 mesi. Lo streptococco betaemolitico di gruppo A (\"Streptococcus pyogenes\") \u00e8 il batterio responsabile di moltissimi mal di gola. Nella maggior parte dei casi le infezioni da streptococco sono identificate, trattate con antibiotici e quindi risolte, quando questo non succede il rischio \u00e8 di andare incontro a gravi complicazioni come la febbre reumatica e la glomerulonefrite, soprattutto nei bambini piccoli.\nQueste condizioni sono fortunatamente poco diffuse rispetto al passato e sono causa di sintomi quali:\nPoich\u00e9 questi sintomi possono essere visti anche in altre condizioni, il TAS pu\u00f2 essere utilizzato per aiutare a determinare se sono a causa di una recente infezione da streptococco di gruppo A. Un tampone della gola o un test rapido per lo streptococco sono i metodi di elezione per diagnosticare la faringite streptococcica (\"mal di gola\"). Dal momento che i livelli del TAS non si positivizzano per almeno una settimana, questo esame non \u00e8 usato per la diagnosi di un'infezione acuta.\nInterpretazione.\nUn test positivo pu\u00f2 indicare un'infezione da streptococco di gruppo A, C, G (ad esempio, le infezioni delle vie aeree superiori, scarlattina, sindrome da shock tossico) recente o ancora in corso. \u00c8 importante ricordare che il test \u00e8 positivo solo nell'80-85% delle infezioni da streptococco di gruppo A, quindi un test negativo non esclude necessariamente la diagnosi; allo stesso modo un TAS alto da solo \u00e8 poco utile, in quanto non significa che ci sia necessariamente un'infezione da streptococco in corso, in quanto potrebbe indicare un evento ormai passato. Per questa ragione l'esame viene spesso \"prescritto insieme alla VES\"': se entrambi i test restituiscono valori elevati \u00e8 molto probabile che l'infezione da streptococco sia in corso ed \u00e8 quindi bene fare altri accertamenti come ad esempio il tampone faringeo. Un andamento che vede aumentare i valori nel corso del tempo \u00e8 pi\u00f9 indicativo di infezione di un'unica misurazione ed \u00e8 per questo che spesso si ripete a distanza di 10-14 giorni.\nUn titolo antistreptolisinico superiore 200 UI \u00e8 considerato positivo.\n\"Attenzione, elenco non esaustivo. Si sottolinea inoltre che spesso piccole variazioni dagli intervalli di riferimento possono non avere significato clinico.\"\nL'esame \u00e8 richiesto in presenza di sintomi che il medico sospetti essere dovuti a una malattia causata da una precedente infezione da streptococco. Viene richiesto con la comparsa dei sintomi, in genere qualche settimana dopo un mal di gola o un'infezione cutanea. Pu\u00f2 essere richiesto due volte in 10-14 giorni per determinare se il livello anticorpale sia in aumento, in diminuzione o costante."}
{"id": "1972296", "revid": "260752", "url": "https://it.wikipedia.org/wiki?curid=1972296", "title": "Cappuccino testa bianca", "text": ""}
{"id": "1972297", "revid": "260752", "url": "https://it.wikipedia.org/wiki?curid=1972297", "title": "Cappuccino tricolore", "text": ""}
{"id": "1972302", "revid": "767487", "url": "https://it.wikipedia.org/wiki?curid=1972302", "title": "Live in Pittsburgh 1970", "text": "Live in Pittsburgh 1970 \u00e8 un album live dei The Doors registrato alla Pittsburgh Civic Arena il 2 maggio 1970, costituito dalle canzoni eseguite durante l'intero concerto. L'unica variante dell'album \u00e8 costituita da \"Someday Soon\" eseguita molto raramente dai Doors all'epoca durante i concerti (la canzone \u00e8 presente solo in un altro concerto) quello di Seattle del 5 giugno 1970 presente nella raccolta \"The Doors Box Set\" del 1997 e in \"Essential Rarities\" e da una particolare versione medley di \"When the Music's Over\" che comprende versi presi da \"Break on Through (To the Other Side)\", da \"Push Push\" e da \"The Soft Parade\". L'album \u00e8 stato accolto con molto entusiasmo dai fan della band.\nTracce.\nLe canzoni sono scritte dai Doors salvo dove \u00e8 indicato."}
{"id": "1972313", "revid": "642594", "url": "https://it.wikipedia.org/wiki?curid=1972313", "title": "Collegio Germanico Ungarico", "text": ""}
{"id": "1972314", "revid": "33921", "url": "https://it.wikipedia.org/wiki?curid=1972314", "title": "Canali aria", "text": ""}
{"id": "1972315", "revid": "109954494", "url": "https://it.wikipedia.org/wiki?curid=1972315", "title": "Mawlawiyya", "text": "Mawlawiyya (in turco Mevleviyye) \u00e8 la nota confraternita islamica fondata da Jalal ad-din Rumi, poeta e sufi, meglio conosciuta in Occidente come la confraternita dei Dervisci rotanti.\nStoria.\nLa confraternita dei Mevlevi si \u00e8 consolidata nel XV secolo, con lo sviluppo dell'impero Ottomano, stabilendo un rapporto di sangue con i sultani. Devlet Hatun spos\u00f2 il sultano Bayezid I e il loro discendente fu Mehmet I. Da qui nacque l'ordine di successione. \nMolti dervisci furono ministri dei sultani, e l'associazione fece fiorire poeti e musicisti, come lo sceicco Ghalib, Ismail Ankaravi. Durante il dominio ottomano si crearono rami di dervisci nei Balcani, Siria, Libano Egitto, con presenze anche a Gerusalemme. Attualmente sono molto presenti a Istanbul.\nPrincipi.\nL'ordine \u00e8 stato fondato nel 1273 dai seguaci del poeta Rum\u00ee, in particolare il suo successore \u00c7elebi decise di costruire un Mausoleo per il poeta e di conseguenza suo figlio Baha-Al-Din costru\u00ec la scuola. \nLa caratteristica dell'ordine \u00e8 di pregare il proprio amore per Allah con la musica e la danza, in un rituale che ha il nome di \"sam\u0101\u02bf\". La danza \u00e8 un movimento vorticoso in gruppo, che rappresenta un viaggio mistico di ascesa spirituale dell'uomo attraverso la mente e l'amore per il \"perfetto\". Girando verso la verit\u00e0, il seguace del gruppo ascende verso l'amore, oltrepassando il Mondo e il Nulla. Dopo l'ascesi, si ritorna nel mondo comune, per comunicare la propria esperienza, concludendo la danza."}
{"id": "1972321", "revid": "1573940", "url": "https://it.wikipedia.org/wiki?curid=1972321", "title": "Lonchura leucogastroides", "text": "Il passero di Giava (\"Lonchura leucogastroides\" ) \u00e8 un uccello passeriforme della famiglia degli estrildidi.\nDistribuzione e \"habitat\".\nCome intuibile dal nome comune, il passero di Giava \u00e8 diffuso sull'omonima isola, oltre che nella porzione meridionale dell'isola di Sumatra, a Bali e a Lombok: la specie \u00e8 inoltre naturalizzata a Singapore, e si pensa che anche le popolazioni di Sumatra e Lombok possano discendere da esemplari introdotti dall'uomo e naturalizzatisi.\nL\"'habitat\" del passero di Giava \u00e8 rappresentato dalle aree erbose e cespugliose con presenza di alberi isolati fino a 1500\u00a0m di altezza: esso dimostra di non temere affatto l'uomo, e perci\u00f2 ha colonizzato anche ambienti antropizzati come piantagioni, risaie ed anche giardini e cortili.\nDescrizione.\nDimensioni.\nMisura fino a circa 11\u00a0cm, compresa la coda che pu\u00f2 costituire fino a un terzo della lunghezza totale.\nAspetto.\nSi tratta di un uccelletto dall'aspetto robusto e dalla colorazione calda ma sobria, caratterizzato (come tutte le munie) da un becco tozzo e forte di forma conica.\nIl piumaggio \u00e8 di colore bruno uniforme su testa, dorso, ali, fianchi e coda, con tendenza a scurirsi su quest'ultima fino a divenire bruno-nerastro: \u00e8 presente una mascherina nera che copre la faccia e la gola, prolungandosi fino al petto, facendo contrasto col ventre che \u00e8 invece di colore bianco. Gli occhi sono di colore bruno scuro, le zampe sono carnicino-grigiastre, il becco \u00e8 grigio-nerastro, con tendenza a schiarirsi sulla mandibola.\nNel complesso, il passero di Giava risulta assai simile al congenere passero striato diffuso pi\u00f9 a nord, rispetto al quale si differenzia tuttavia per il colore bruno pi\u00f9 chiaro, per l'assenza delle striature bianche del dorso e per il ventre pi\u00f9 candido.\nBiologia.\nSi tratta di uccelli tendenzialmente diurni e stanziali che passano la maggior parte del tempo al suolo alla ricerca di cibo, formando spesso ampi stormi che comprendono anche altre specie, come ad esempio i congeneri Passero striato e Passero dal ventre bianco, con i quali si ibrida spontaneamente laddove le due specie si vengono a trovare a contatto.\nAlimentazione.\nSi tratta di una specie essenzialmente granivora, che si nutre principalmente di semi di graminacee e riso che raccoglie da terra oppure direttamente dalle piante, prediligendo i semi verdi ancora teneri. Pu\u00f2 integrare la propria dieta con bacche, frutti caduti e germogli, mentre \u00e8 rarissimo che questi uccelli rivolgano la loro attenzione verso cibi di origine animale, come piccoli insetti e larve.\nRiproduzione.\nSebbene questi uccelli possano riprodursi durante tutto l'anno, l'evento riproduttivo \u00e8 generalmente coincidente con la fine della stagione delle piogge.\nIl nido viene costruito da entrambi i \"partner\": esso ha una forma globosa e viene costruito intrecciando fili d'erba, ramoscelli ed altro materiale fibroso nel folto della vegetazione arborea. Al suo interno la femmina depone 3-7 uova che cova insieme al maschio, alternandosi durante il giorno e dormendo assieme nel nido durante la notte, per circa 13 giorni: i \"pulli\" alla schiusa sono ciechi ed implumi, e vengono imbeccati ed accuditi da entrambi i genitori fino all'involo, che avviene attorno ai 35-38 giorni di vita. La muta che porta all'acquisizione del piumaggio adulto comincia attorno al mese e mezzo di vita e si protrae fino ai tre mesi. Solitamente, i giovani appena divenuti autosufficienti si aggregano agli altri giovani, formando stormi anche di entit\u00e0 consistente."}
{"id": "1972323", "revid": "260752", "url": "https://it.wikipedia.org/wiki?curid=1972323", "title": "Passero di Giava", "text": ""}
{"id": "1972330", "revid": "599013", "url": "https://it.wikipedia.org/wiki?curid=1972330", "title": "Dcd", "text": ""}
{"id": "1972333", "revid": "110157", "url": "https://it.wikipedia.org/wiki?curid=1972333", "title": "Chiesa di Santa Maria dell'Arco a Portanova", "text": "La chiesa di Santa Maria dell'Arco a Portanova \u00e8 una delle chiese di interesse storico-artistico di Napoli; \u00e8 sita nei pressi della chiesa di Santa Maria in Cosmedin.\nStoria e descrizione.\nLa struttura \u00e8 un piccolo chiesino di epoca rinascimentale eretto come cappella dei Bonifacio-Mormile, famiglia molto importante e potente del sedile di Portanova. Molto probabilmente fu rinnovata nel 1660 dietro onere dello stesso sedile.\nLa facciata \u00e8 ornata da un portale rettangolare decorato da bassorilievi (in cui \u00e8 stata individuata l'impronta dello scultore Giovan Tommaso Malvito, figlio del ben pi\u00f9 noto Tommaso) e sormontato da un grande finestrone. L'impostazione della cupola schiacciata, verte al centro della struttura, mentre il piccolo campaniletto mostra due finestrelle a sesto acuto.\nLa chiesa \u00e8 abbandonata da diverso tempo e il suo interno, di tanto in tanto, viene usato da un gruppo di sostenitori politici."}
{"id": "1972334", "revid": "1745361", "url": "https://it.wikipedia.org/wiki?curid=1972334", "title": "Eroti", "text": "Gli Eroti (in greco antico \u1f1a\u03c1\u03c9\u03c4\u03b5\u03c2, \"\u00c8r\u014dtes\"), adattati in lingua italiana anche come Amori o Amorini, sono un insieme di figure collettivamente associate all'amore divino e alla sessualit\u00e0, presenti all'interno della poesia e della letteratura e dell'arte classica ed ellenistica fondate sulla mitologia e sulla religione greca. \"Erotes\" (eroti) \u00e8 il plurale di Eros (\u1f1c\u03c1\u03c9\u03c2), questo il dio e la potenza divina del desiderio sessuale, e dell'amore divino a cui appartiene una ricca letteratura mitologica e teologica.\nTra gli Eroti, oltre a Eros stesso, venivano in genere contati: \nCon il termine \"Eroti\" si indicano anche quei devoti alla divinit\u00e0 di Eros nei suoi centri di culto a Filadelfia e a Pario nella Misia.\nNella filosofia neoplatonica di Plotino gli \"Erotes\" sono quei due aspetti, o d\u00e8moni, individuali, delle anime degli uomini che corrispondono rispettivamente da una parte a quell'Afrodite intesa come \"Anima universale\", purissima ed esclusivamente rivolta al \"Nous\" (\u03bd\u03bf\u1fe6\u03c2) nella cui contemplazione genera l'Eros divino, e dall'altra a quella Afrodite intesa come \"Anima del mondo\" che invece genera un altro Eros che presiede alle unioni umane.\nGli Eroti, spesso raffigurati nella forma di fanciulli alati, divengono motivo costante dell'arte ellenistica, ma possono anche apparire spesso nell'arte romana in forma di \"Erotes\", Cupido o di Amorini laddove tuttavia:\nNella successiva tradizione classica dell'arte occidentale (soprattutto nel barocco e nel rococ\u00f2), gli Eroti divengono sempre pi\u00f9 onnipresenti come motivo decorativo e indistinguibili dalle figure conosciute col nome di putti o amorini.\nAmbito mitologico e letterario.\nNota lo scoliaste che mentre Eros nasce dalla vista, Himeros nasce dal sentimento di brama (\"epythime\u00ecn\") dopo aver visto.\nUno degli Amori provoca la \"sophia\", mentre l'altro distrugge l'anima dell'uomo.\nIn Cicerone in \"De natura deorum\" (III, 23), Anteros \u00e8 figlio di Afrodite e di Ares, quindi fratello di Eros. Sempre Cicerone rende conto dei complessi mitologemi afferenti a queste figure:\nCos\u00ec Meleagro:\nPlinio in \"Historia Naturalis\" ci narra di una sua statua scolpita da Skopas (IV, sec. a.C.) e di un suo culto in Samotracia come \"sanctissimis caerimoniis\". Pausania ci dice di una sua statua, sempre di Skopas, nel santuario di Afrodite a Megara.\nNonno di Panopoli, riprendendo Alcmane ci dice che Pothos \u00e8 figlio della dea Iride (\u1f3e\u03c1\u03b9\u03c2), questa \"anghelos\" (messaggera) degli d\u00e8i e potenza dell'arcobaleno.\nPindaro, nel frammento 122 ricorda cos\u00ec il Senofonte della XIII olimpiade che dona cento et\u00e8re al tempio di Afrodite di Corinto:\nGli Eroti nell'arte.\nGli \"Erotes\" compaiono nell'arte greca, segnatamente nella pittura vascolare, a partire dal 520 a.C. Inizialmente come compagni della dea Afrodite, successivamente da soli. La prima attestazione di Afrodite che tiene in braccio Eros e Himeros risale invece al 570 a.C., a una \"pinax\" attica a figure nere oggi conservata al Museo archeologico nazionale di Atene (cfr. ).\nI primi fregi scolpiti raffiguranti un gruppo di erotes e fanciulle alate su carri trainati da capre, sono stati creati per ornare i teatri dell'antica Grecia nel II sec. a.C. La rappresentazione di erotes in tali fregi \u00e8 divenuto poi comune nelle scene di caccia.\nA causa del loro ruolo nel letteratura classica, la rappresentazione di eroti \u00e8 a volte puramente simbolica (indicante nella sua generalit\u00e0 una qualche forma di amore), oppure possono essere anche ritratti come caratteri singoli. Cos\u00ec la loro presenza in immagini altrimenti non sensuali, come in quelle raffiguranti due donne, \u00e8 stato interpretato da alcuni autori come indicante un \"sottotesto\" lesbico o comunque omoerotico.\nNel culto di Afrodite in Anatolia, immagini iconografiche della Dea con tre erotes al seguito simboleggiano i tre regni su cui ella aveva il dominio: terra, cielo e acqua.\nArte cristiana.\nEssi sono rappresentati come bambini maschi alati (le successive rappresentazioni della figura del cherubino-angelo \u00e8 stata ispirata da loro).\nDal punto di vista iconografico gli angeli cristiani verranno raffigurati con le ali solo a partire dal IV secolo, questo per evitare la loro confusione con divinit\u00e0 pagane come Nike."}
{"id": "1972345", "revid": "767487", "url": "https://it.wikipedia.org/wiki?curid=1972345", "title": "Rifa'iyya", "text": "Rif\u0101\u02bfiyya () \u00e8 una confraternita islamica, il cui nome deriva dal suo santo eponimo (\"pir\"), Shaykh Abu l-'Abbas Ahmad al-Rifa'i, discendente di Maometto attraverso i due figli di F\u0101\u1e6dima.\nMolti elementi dell'agiografia del fondatore e della storia della confraternita stessa si collegano ad un'altra \"\u1e6dar\u012bqa\", la Qadiriyya, fondata da Abd al-Qadir al-Gilani: le due confraternite condividono inoltre alcune linee di \"silsila\", ovvero di discendenza dai maestri fondatori.\nStoria e diffusione.\nLa \u1e6dar\u012bqa Rif\u0101\u02bfiyya ebbe notevolissima espansione in tutto il mondo arabo, in particolare in Iran, in Turchia, nei Balcani fino all'India del XV secolo, dove i suoi aderenti, chiamati \"fakir\" (in lingua araba \"faq\u012br\" significa \"povero\" e nel sufismo \u00e8 il termine che indica colui che \u00e8 \"povero in spirito\"), appartenevano alle classi pi\u00f9 povere ed intrapresero alcune originali pratiche ascetiche che li resero noti come \"fachiri\".\nLa caratteristica principale di questa \"\u1e6dar\u012bqa\" \u00e8 data dalle riunioni di celebrazione del \"dhikr\", il rituale iniziatico in cui si menzionano ripetutamente i nomi di Allah: una delle fonti principali di questi rituali arriva da uno degli esponenti pi\u00f9 importanti della letteratura araba, il viaggiatore e scrittore marocchino Ibn Battuta."}
{"id": "1972350", "revid": "149485", "url": "https://it.wikipedia.org/wiki?curid=1972350", "title": "Giuseppe Bognanni", "text": "Ha partecipato alle Olimpiadi di Monaco nel 1972, conquistando un bronzo.\nCarriera.\nGiuseppe Bognanni nella sua carriera ha ottenuto nelle maggiori competizioni di lotta greco-romana i seguenti risultati:\nMedaglia d'argento al Valore Atletico nel 1973 e Medaglia d'Onore al Merito Sportivo.\nHa inoltre partecipato alle olimpiadi di Montr\u00e9al 1976, non riuscendo per\u00f2 a superare le eliminatorie"}
{"id": "1972351", "revid": "8596", "url": "https://it.wikipedia.org/wiki?curid=1972351", "title": "Gaby, una storia vera", "text": ""}
{"id": "1972352", "revid": "8596", "url": "https://it.wikipedia.org/wiki?curid=1972352", "title": "Gaby una storia vera", "text": ""}
{"id": "1972353", "revid": "1573940", "url": "https://it.wikipedia.org/wiki?curid=1972353", "title": "Patella caerulea", "text": "Patella caerulea () nota in italiano come patella comune \u00e8 un mollusco gasteropode della famiglia Patellidae.\nTra le diverse specie del genere \"Patella\" \u00e8 quella maggiormente diffusa nel mar Mediterraneo.\nDescrizione.\nHa una conchiglia conica, dal contorno ovale, con un vertice lievemente eccentrico, la cui superficie esterna \u00e8 di colore dal grigio-giallastro al bruno-rossastro, mentre quella interna \u00e8 chiara, talvolta con riflessi di colore bluastro.\nBiologia.\nVive tenacemente adesa a substrati rocciosi.\nSi nutre delle alghe che ricoprono la superficie sulla quale vive.\nDistribuzione e habitat.\nMar Mediterraneo, oceano Atlantico e Mar Nero (piano mesolitorale)."}
{"id": "1972355", "revid": "951956", "url": "https://it.wikipedia.org/wiki?curid=1972355", "title": "Vladimir Evgrafovi\u010d Tatlin", "text": "Biografia.\nTatlin era un artista completo, dedito sia alla pittura che alla musica folkloristica, motivato dai suoi continui viaggi in Turchia, in Grecia e sulle coste dell'Africa del Nord per il suo lavoro di marinaio. Grazie alla sua passione per la pittura cubista e futurista riusc\u00ec ad annoverare fra il suo giro di amicizie Gon\u010darova e Larionov, con i quali condivise varie esposizioni. Realizz\u00f2 rilievi astratti polimaterici (i \"Controrilievi\"), inaugurando in tal modo il costruttivismo, con cui esprimeva l'arte funzionale, costruttiva, attenta ai nuovi materiali dell'epoca e alle tecniche industriali.\nIl suo incontro con Pablo Picasso avvenuto a Parigi lo influenz\u00f2 positivamente; riusc\u00ec in quel lasso di tempo ad attingere da lui la tecnica di scomposizione degli oggetti su piani diversi, fino a ottenere pure forme geometriche. Professore di arte e di tecniche pittoriche durante la rivoluzione russa, ader\u00ec alla corrente del produttivismo, secondo la quale l'arte veniva asservita ai principi pratici della costituzione di una societ\u00e0 nuova e egualitaria. Nel 1919 era stato coinvolto nel progetto del Monumento alla Terza Internazionale, una torre metallica a forma di spirale di 400 metri, che doveva essere dedicato alla Terza Internazionale, ma i lavori di costruzione non furono mai iniziati e il progetto venne abbandonato. Il suo studente era Josif Karakis.\nNel 1932, per via del decreto staliniano, che aveva imposto lo scioglimento di qualunque gruppo potesse essere considerato troppo moderno all'epoca, decise di trasferirsi a Leningrado, dedicandosi al disegno industriale e alla scenografia.\nTatlin fu sepolto nel cimitero di Novodevichy a Mosca."}
{"id": "1972357", "revid": "767487", "url": "https://it.wikipedia.org/wiki?curid=1972357", "title": "Bigfoot e i suoi amici", "text": "Bigfoot e i suoi amici (\"Harry and the Hendersons\") \u00e8 un film commedia fantasy del 1987 diretto e prodotto da William Dear e interpretato da John Lithgow, Melinda Dillon, Don Ameche, David Suchet, Margaret Langrick, Joshua Rudoy, Lainie Kazan e Kevin Peter Hall.\nSteven Spielberg \u00e8 stato il suo produttore esecutivo non accreditato, mentre Rick Baker ha fornito il trucco e i disegni delle creature per Harry. Il film racconta la storia dell'incontro di una famiglia di Seattle con la creatura criptozoologica Bigfoot, parzialmente ispirata dalle numerose affermazioni di avvistamenti nel nord-ovest del Pacifico, in California e in altre parti degli Stati Uniti e del Canada nel corso di tre secoli.\nTrama.\nLa famiglia statunitense Henderson, composta dal pap\u00e0 George, mamma Nancy, e i due figli Sarah ed Ernie, mentre stanno tornando a casa dopo una vacanza in campeggio investono con la propria auto una strana creatura pelosa. Nel soccorrerla, si accorgono con stupore che il ferito non \u00e8 altri che il leggendario Bigfoot, abitante dei boschi. Pensando di averlo ucciso, lo trasportano a casa dove scoprono che \u00e8 vivo e vegeto. La pelosa creatura si rivela simpaticissima e del tutto innocua, tanto che gli Hendersons decidono di adottarla, ma la sua grossa mole crea qualche problema di troppo e quando pap\u00e0 Hendersons decide di liberarsene, Bigfoot scappa, provocando il panico in citt\u00e0. Il padre George, lo ritrova, su un bidone del camion dei rifiuti. Gli Hendersons, decidono di riportarlo, nella stessa foresta dove l'avevano investito. Mentre Bigfoot se ne va, appaiono altri 2 Bigfoot e un \"baby Bigfoot\" che sono in pratica la sua famiglia.\nDistribuzione.\nIl film usc\u00ec in USA il 5 giugno 1987 ed in Italia il 23 gennaio 1988.\nAccoglienza.\nBotteghino.\n\"Bigfoot e i suoi amici\" ha aperto al terzo posto dietro \"Beverly Hills Cop II\" e \"The Untouchables - Gli intoccabili\".\nHa incassato $ 29,8 milioni al botteghino nordamericano e $ 20,2 milioni a livello internazionale per un totale di $ 50 milioni in tutto il mondo.\nCritica.\nSu Rotten Tomatoes, il film ha un punteggio di approvazione del 45% basato sulle recensioni di 22 critici, con una valutazione media di 5,2/10.\nMichael Wilmington del \"Los Angeles Times\" ha elogiato la performance di Lithgow e i \"trionfi tecnici\" del film, gli ultimi dei quali, secondo lui, \"sembrano sopraffare le sue deboli gag senza succo\". Dave Kehr, scrivendo per \"Chicago Tribune\", ha scritto che il film \"fa un giro tranquillo attraverso i temi standard di Spielberg, senza raccogliere la grandezza visiva o la stravaganza emotiva che sono i marchi di fabbrica di Spielberg\". Sia Wilmington che Kehr hanno notato un'influenza di Spielberg sul regista William Dear, con Wilmington che ha definito Dear \"un regista che si immerge cos\u00ec completamente nella sensibilit\u00e0 di un altro che scompare - come un uomo che sta annegando che affonda lentamente sotto le onde di cioccolato\"; Kehr ha scritto che \"la personalit\u00e0 [di Dear] sembra interamente sussunta da quella di Spielberg.\"\nGene Siskel e Roger Ebert hanno recensito il film negativamente, con Siskel che lo ha definito \"un film molto manipolativo che chiunque abbia visto \"E.T.\" ha visto prima\", ed Ebert affermando che \"Quello che manca \u00e8 un senso di soggezione sul fatto che potrebbe esserci un Bigfoot, una creatura sconosciuta che vive nei boschi con una mente propria... Harry \u00e8 cos\u00ec amabile che non c'\u00e8 alcun senso di mistero e nessun senso di soggezione. Non si crede che sia davvero Bigfoot.\"\nNel 2007, Eric Henderson di \"Slant Magazine\" ha dato al film un punteggio di due stelle su quattro, scrivendo che \"Proprio come \"Il mio amico Mac\" alla fine si \u00e8 trasformato in uno spot pubblicitario per McDonald's, Harry e gli Henderson alla fine emergono come una massa vegetariana.\nSerie televisiva.\nIl film gener\u00f2 una serie televisiva, \"Harry e gli Henderson\", trasmessa dal 1991 al 1993."}
{"id": "1972362", "revid": "767487", "url": "https://it.wikipedia.org/wiki?curid=1972362", "title": "Deserto di Strzelecki", "text": "Il deserto dello Strzelecki si trova nell'estremo nord della regione Far North dell'Australia meridionale, nel Queensland sudoccidentale e nel Nuovo Galles del Sud occidentale.\n\u00c8 situato a nordest del bacino del lago Eyre, e a nord dei monti Flinders. Nell'angolo nordoccidentale del deserto vi \u00e8 la piccola citt\u00e0 di Birdsville.\nIl deserto \u00e8 caratterizzato da ampie distese di dune ed \u00e8 sede di tre aree di riserva naturale. Ha preso il nome dall'esploratore polacco Pawe\u0142 Edmund Strzelecki.\n\u00c8 attraversato dalla Birdsville Track e dal fiume Diamantina."}
{"id": "1972364", "revid": "438678", "url": "https://it.wikipedia.org/wiki?curid=1972364", "title": "Mannequin (film 1987)", "text": "Mannequin \u00e8 un film del 1987 diretto da Michael Gottlieb. \"Mannequin\" ha ricevuto nomination come Migliore canzone originale al Premio Oscar, per la sua melodia principale dal titolo: \"Nothing's Gonna Stop Us Now\", del gruppo statunitense Starship.\nTrama.\nJonathan Switcher \u00e8 un ragazzo di Philadelphia che, licenziato diverse volte, sfrutta la sua creativit\u00e0 in ogni cosa che fa, anche la pi\u00f9 banale. Inizia a fabbricare cos\u00ec dei manichini per una ditta di nome \"Prince\" dove viene assunto da una anziana presidentessa a cui lui stesso aveva salvato precedentemente la vita. Ad un certo punto in un momento in cui si trova solo uno dei suoi manichini inizia ad animarsi e a prendere le sembianze umane di una abitante dell'antico Egitto. Successivamente questo manichino di nome \"Emmy\" inizia ad attirare l'attenzione dei clienti, ma ci\u00f2 fa adirare un'altra importante ditta di nome \"Illustre\" perch\u00e9 \u00e8 causa di una forte diminuzione di vendite. Cos\u00ec il presidente della ditta \"Illustre\", tramite la ex fidanzata di Jonathan, cerca di compromettere il giovane facendolo passare prima per un pervertito e poi costringendolo a lasciare la ditta. Inoltre lo stesso presidente riesce a scoprire che il segreto del successo di Jonathan \u00e8 il manichino \"Emmy\". Successivamente il manichino verr\u00e0 rapito ma Jonathan riuscir\u00e0 a recuperarlo decidendo infine di sposare la sua \"Emmy\".\nProduzione.\nIl film \u00e8 stato realizzato sulla base dei principi di marketing del noto ricercatore di mercato di Hollywood, Joseph Farrell, produttore esecutivo dello stesso film. L'attore principale McCarthy, anche se non una stella, \u00e8 stato scritturato anche grazie ad alcuni dati che dimostravano il suo forte appeal con il pubblico femminile ed in generale con il target di destinazione del film. \"Mannequin\" \u00e8 costato 6 milioni di dollari e ne ha incassati 41 negli Stati Uniti e in Canada.\nSequel.\nIl film ha avuto un sequel dal titolo \"Mannequin: On the Move (Mannequin Two: On the Move)\" in Italia \u00e8 arrivato col titolo \"Aiuto! Mi sono persa a New York\" del 1991."}
{"id": "1972365", "revid": "1305772", "url": "https://it.wikipedia.org/wiki?curid=1972365", "title": "Falling Down (Oasis)", "text": "Falling Down \u00e8 una canzone della band inglese Oasis, estratta come terzo singolo dall'album \"Dig Out Your Soul\" il 9 marzo 2009 e il giorno prima nei formati digitali. Tra i singoli di \"Dig Out Your Soul\" \u00e8 il primo che contiene un inedito come b-side: \"Those Swollen Hand Blues\". \u00c8 l'ultimo singolo della carriera del gruppo.\nLa canzone \u00e8 stata scelta per la sigla di apertura della serie anime \"Higashi no Eden\" di Kenji Kamiyama, in uscita ad aprile 2009. Si tratta della prima collaborazione degli Oasis ad una serie di anime.\nCanzone.\nScritta e cantata da Noel Gallagher, la canzone \u00e8 stata trasmessa per la prima volta a met\u00e0 luglio 2008, dalla radio canadese the Edge 102.1, in una versione remixata dai Chemical Brothers (tale versione \u00e8 presente nel singolo \"The Shock of the Lightning\"). La versione album, invece, \u00e8 stata resa disponibile per l'acquisto su iTunes a partire dal 14 luglio 2008.\nLa si pu\u00f2 definire come un brano di pop acido, misto ad un tocco elettronico simile a quello della canzone \"Setting Sun\" dei Chemical Brothers, in cui aveva collaborato anche Noel.\nNella canzone \u00e8 presente il verso: \"\"catch the wheel that breaks the butterfly\" (acchiappa la ruota che rompe la farfalla)\", sicuramente una citazione della frase \"Who Breaks a Butterfly Upon a Wheel?\" di Alexander Pope, poeta cattolico inglese, proveniente dalla sua opera \"Epistle to Dr. Arbuthnot\" del 1755. La frase allude all'impiego di uno sforzo eccessivo per arrivare a qualcosa di poco importante.\nVideo musicale.\nNel controverso videoclip del brano, diretto da WIZ, la protagonista \u00e8 una donna che, a quanto pare, fa parte della famiglia reale britannica e conduce una doppia vita, ritratta come una solitudine \"controllata\" e che si svolge tra party, droghe e notti insonni. Si \u00e8 ipotizzato che il comportamento della donna sia un riferimento alla Principessa Margaret. La 'principessa' incontra la band in occasione di una festa organizzata dalla famiglia reale e sorride ai fratelli Gallagher e al resto del gruppo, ma costoro la guardano con indifferenza, disapprovando il modo in cui nasconde il suo stile di vita festaiolo. Quando la donna porge loro la mano, essi si rifiutano di stringerla, in particolar modo Noel, che dice \"no!\" con un cenno del capo e si ritrae con sdegno. Alla fine del video compare, in un videomontaggio, il principe Carlo di Galles al fianco della donna.\nSecondo quanto dichiarato da un portavoce della band, il video \u00e8 incentrato sul tema della fama, della celebrit\u00e0 e delle vite segrete e non \u00e8 direttamente legato alla canzone."}
{"id": "1972369", "revid": "438678", "url": "https://it.wikipedia.org/wiki?curid=1972369", "title": "Madame Sousatzka", "text": "Madame Sousatzka \u00e8 un film del 1988 diretto da John Schlesinger, tratto dal romanzo omonimo di Bernice Rubens del 1962."}
{"id": "1972371", "revid": "81103", "url": "https://it.wikipedia.org/wiki?curid=1972371", "title": "Giduglia", "text": "La Giduglia (dal francese \"gidouille\", che rimanda all'antica oliera a due ampolle chiamata \"guedoille\"), detta anche cornoventre/cornoventraglia, \u00e8 la vorticosa spirale assurta a simbolo della patafisica.\nStoria.\nNelle opere di Alfred Jarry, padre della patafisica, \u00e8 l'espressione tipica con cui Padre Ubu si riferisce alla sua enorme pancia e rappresenta l'ingordigia umana, il parossismo, la smisuratezza. Viene mutuata da Rabelais per il quale indica l'apparato digestivo e quello genitale ed \u00e8 metafora dei corrispondenti appetiti . \nI numerosi omaggi o rifacimenti che hanno coinvolto l'opera di Jarry non potevano trascurarla: per esempio, si ricorda il film \"Ubu et la grande Gidouille\" (1987) di Jan Lenica.\nLa giduglia nella Patafisica \u00e8 anche un mese dell'anno, il nome di un ordine (Ordine della Gran Giduglia), nonch\u00e9 termine della locuzione francese "}
{"id": "1972373", "revid": "486946", "url": "https://it.wikipedia.org/wiki?curid=1972373", "title": "Pes 2009", "text": ""}
{"id": "1972375", "revid": "1048993", "url": "https://it.wikipedia.org/wiki?curid=1972375", "title": "Roberto Calabrese", "text": "Biografia.\nPerito informatico, frequenta una scuola di teatro e recitazione a Napoli, quindi si trasferisce a Roma, dove nel 2008 si diploma presso l'Accademia nazionale d'arte drammatica.\nDebutta all'et\u00e0 di 9 anni nella commedia \"Miseria e nobilt\u00e0\" di Edoardo Scarpetta, nel ruolo del piccolo \"Peppeniello\". Successivamente lavora in varie altre commedie di autori napoletani, prima a livello dilettantistico e in seguito recita professionalmente in lavori di vari autori italiani e stranieri, tra cui: \"Non \u00e8 mio figlio\" e \"La morsa\" di Luigi Pirandello, \"Attori in buona fede\" di Marivaux, \"La palla al piede\" di Georges Feydeau, \"Girotondo\" di Arthur Schnitzler, \"Oreste\" di Vittorio Alfieri, \"Antigone\" e \"Le trachinie\" di Sofocle, \"Rumors\" di Neil Simon, e \"Visita di condoglianze\" di Achille Campanile, regia di Anna Marchesini.\nDebutta in televisione partecipando a due puntate della serie tv di Rai 3 \"La squadra\". Successivamente viene diretto da Sergio Castellitto nel cortometraggio \"Sono io\", con Monica Guerritore\nNel 2008 \u00e8 tra i protagonisti della serie tv \"Carabinieri 7\". Nello stesso anno interpreta la parte di un camorrista nel film che tratta il caso del giornalista Giancarlo Siani, \"Fortap\u00e0sc\", diretto da Marco Risi, nelle sale nel 2009.\nNel 2013 interpreta Fulvio Auriemma nella soap opera di Rai 3 \"Un posto al sole\"."}
{"id": "1972377", "revid": "8596", "url": "https://it.wikipedia.org/wiki?curid=1972377", "title": "Cro-Magnon - Odissea nella preistoria", "text": ""}
{"id": "1972378", "revid": "287204", "url": "https://it.wikipedia.org/wiki?curid=1972378", "title": "Corrente stellare", "text": "Una corrente stellare \u00e8 un'associazione di stelle che orbita attorno ad una galassia; pu\u00f2 essere ci\u00f2 che resta di un ammasso globulare o di una galassia nana che \u00e8 stata disgregata dalle potenti forze mareali e deformata fino ad assumere un aspetto simile ad un nastro.\nUn'eccezione importante alle correnti di stelle \u00e8 la Corrente Magellanica, composta da gas, soprattutto idrogeno."}
{"id": "1972385", "revid": "8596", "url": "https://it.wikipedia.org/wiki?curid=1972385", "title": "Chorus line", "text": ""}
{"id": "1972388", "revid": "1543377", "url": "https://it.wikipedia.org/wiki?curid=1972388", "title": "MiniGP", "text": "MiniGP \u00e8 il termine con il quale vengono identificati alcuni particolari modelli di motociclette da competizione che possono circolare solo su circuiti o aree appositamente attrezzate e omologate da organi preposti.\nIntroduzione.\nSi tratta di una copia in formato ridotto di una vera moto da corsa con soluzioni e caratteristiche identiche a quelle che gareggiano nei vari campionati, con cambio a 5/6 marce e sospensioni regolabili. \u00c8 una formula addestrativa che permette ai giovani provenienti dalle minimoto un passaggio meno traumatico alle vere moto a ruote alte. Tali competizioni si svolgono su mini autodromi o principalmente su kartodromi opportunamente omologati e possono partecipare piloti muniti di regolare licenza rilasciata dalla Federazione Motociclistica Italiana.\nCategorie.\nProprio per questa loro caratteristica di palestra di formazione per le vere moto da Gran Premio, le MiniGP sono suddivise in categorie che si differenziano principalmente per l'et\u00e0 dei piloti. A seconda delle categorie sono consentite differenti cilindrate e potenza, pi\u00f9 in dettaglio:\nCaratteristiche tecniche.\nUna MINIGP \u00e8 alta un metro e circa 70\u00a0cm di altezza dalla sella e con un peso complessivo di 64\u00a0kg per il 2 tempi e 74\u00a0kg per il 4 tempi. Ruote da 12 pollici.\nMotori principalmente a due tempi con raffreddamento a liquido che nella categoria 50 /100\u00a0cm\u00b3 raggiungono una potenza massima di 14 cv.\nNella categoria 70/125 arrivano ad una potenza di 20 cv. Mentre per la classe Open la potenza \u00e8 libera.\nCampionati MiniGP.\nNato nel 2007 come Trofeo, nel 2008 viene costituito un vero e proprio Campionato Italiano MiniGP sotto l'egida della Federazione Motociclistica Italiana suddiviso nelle 3 categorie Junior, Senior e Open che si compone di sei gare su circuiti in tutta Italia. Oltre a quello nazionale vi \u00e8 anche un Campionato Europeo specifico per la categoria."}
{"id": "1972390", "revid": "438678", "url": "https://it.wikipedia.org/wiki?curid=1972390", "title": "Il viaggio di Natty Gann", "text": "Il viaggio di Natty Gann \u00e8 un film del 1985 diretto da Jeremy Kagan.\nTrama.\nNel 1935, Sol Gann \u00e8 costretto a emigrare da Chicago per andare a lavorare negli Stati Uniti occidentali, ma la figlia Natty decide di andarlo a cercare e intraprende un viaggio lungo e faticoso, spesso nascondendosi sui treni. Il suo fido compagno di viaggio sar\u00e0 un lupo da lei visto combattere in un match contro un cane. Questo stesso lupo, inoltre, sar\u00e0 temuto dai contadini presso cui Natty trover\u00e0 asilo durante le sue peripezie. Durante il viaggio, Natty incontra anche Harry, un giovane del quale si innamora e che \u00e8 costretta ad abbandonare in quanto egli deve partire per la California. Alla fine, Natty anche se a malincuore lascia libero il suo lupo e, quando vede un'auto piena di boscaioli allontanarsi, crede che suo padre sia tra loro (anche Sol fa il boscaiolo), ma dopo un po', lei e suo padre si ricongiungono."}
{"id": "1972392", "revid": "124624716", "url": "https://it.wikipedia.org/wiki?curid=1972392", "title": "Renard (balletto)", "text": "Renard, \"Histoire burlesque chant\u00e9e et jou\u00e9e\" (La volpe. Storia burlesca cantata e rappresentata) \u00e8 un'opera-balletto da camera in un atto; il testo e la musica sono stati scritti da Igor' Stravinskij tra il 1915 e il 1916. L'argomento \u00e8 tratto da racconti russi di Aleksandr Nikolaevi\u010d Afanas'ev, il titolo originario della favola, a cui il musicista si \u00e8 ispirato, \u00e8 \"Skazka o petuche, lise, kote i barane\" (Racconto del gallo, della volpe, del gatto, e del caprone); la versione francese fu poi concordata dall'autore con Charles-Ferdinand Ramuz. Il lavoro \u00e8 uno dei capolavori del teatro da camera stravinskiano.\nStoria.\nNel 1914 Stravinskij, non essendo pi\u00f9 potuto rientrare in Russia per motivi bellici, viveva in Svizzera con pochi mezzi a disposizione. Nemmeno Djagilev era in grado di commissionargli delle opere essendo a corto di finanze, cos\u00ec quando la Principessa di Polignac gli chiese una rappresentazione da camera per il compenso di 2500 franchi svizzeri, Stravinskij accett\u00f2 subilo e le propose \"Renard\". La piccola opera avrebbe dovuto essere rappresentata nel \"Salon\" parigino della Principessa appena la guerra fosse terminata. In realt\u00e0 la commissione serviva solo per aiutare finanziariamente il musicista e \"Renard\" non venne in effetti mai rappresentato nella casa della Principessa. Stravinskij aveva gi\u00e0 iniziato a lavorare a quest'opera su testi russi, unitamente alla stesura de Les Noces, nell'inverno del 1915 quando si trovava in vacanza a Ch\u00e2teau-d'\u0152x; quando ritorn\u00f2 a Morges si mise alacremente al lavoro lasciando in disparte, per il momento, la composizione de Les Noces. Il compositore aveva scelto come testo del suo lavoro una delle storie di Renard tratta dalla raccolta di Afanas'ev; ne ricav\u00f2 egli stesso il libretto in russo e termin\u00f2 la musica alla fine del 1915. Egli progett\u00f2 anche la messa in scena precisando che dovevano essere impiegati, pi\u00f9 che degli attori, dei ballerini-acrobati che non dovevano essere per\u00f2 confusi con i cantanti, collocati in mezzo alla piccola orchestra. Tra l'estate e l'autunno del 1916 Stravinskij perfezion\u00f2 l'opera e decise di tradurre con l'amico Ramuz il testo in francese, cercando, non senza difficolt\u00e0, di far coincidere la traduzione con gli accenti della musica. \nLa rappresentazione ufficiale dovette aspettare ancora parecchio tempo e solo nel 1922, grazie ancora all'appoggio della Principessa di Polignac, Renard venne allestito da Djagilev insieme a Mavra, all'Op\u00e9ra di Parigi il 18 maggio; la coreografia fu di Bronislava Ni\u017einskaja, le scene ed i costumi di Michail F\u00ebdorovi\u010d Larionov,la direzione orchestrale di Ernest Ansermet; gli interpreti principali furono la stessa Ni\u017einskaja (Renard) e Stanislav Idzikowsky.\nTrama.\nLa volpe, in abito da religioso, vede il gallo tutto impettito sul suo trespolo e, con un espediente, riesce a farlo scendere per catturarlo e lo trascina via. Il gallo disperatamente cerca di difendersi e chiede aiuto al gatto e al caprone che riescono a mettere in fuga la volpe. Il gallo, il gatto e il caprone danzano allora di gioia. Il gallo si mette a camminare in testa al suo harem di galline ed ecco che ritorna la volpe che, con un atteggiamento apparentemente innocuo, tenta di prenderlo di nuovo; nessuno per\u00f2 corre in suo aiuto e il gallo torna cos\u00ec sul suo trespolo per sentirsi al sicuro. La volpe ritenta di acchiapparlo attirandolo con dei grani di mais: dopo lunga resistenza il gallo salta gi\u00f9 e la volpe lo afferra iniziando a spennarlo. Ritornano il gatto e il caprone che cercano di attirare la volpe suonando e cantando una canzone, dicendole poi di volerla proteggere da altri animali che vogliono ucciderla, i due riescono ad afferrarla e a strangolarla. La rappresentazione termina con una danza del gallo, del gatto e del caprone; successivamente escono tutti al suono della marcia iniziale.\nRealizzazione scenica.\n\"Renard\", come poi con l'Histoire du soldat, d\u00e0 vita a un nuovo tipo di teatro musicale .I personaggi entrano subito tutti in scena al suono di una marcia e fanno lo stesso alla conclusione. La parte pi\u00f9 legata allo spettacolo \u00e8 affidata a dei ballerini e mimi che sono personaggi muti in quanto il testo \u00e8 cantato da un quartetto vocale maschile posto nell'orchestra, quasi fossero strumenti. I cantanti non rappresentano un singolo personaggio, ma danno voce, di volta in volta, a l'uno o all'altro; a volte invece commentano l'azione. Questa disposizione, visuale e uditiva, ha il vantaggio di permettere ai personaggi gesti e atteggiamenti legati al mondo fiabesco degli animali che non potrebbero in alcun modo essere eseguiti dai cantanti; inoltre la musica mantiene cos\u00ec la sua totale autonomia, subordinando gli elementi tipicamente teatrali alle esigenze della partitura. \nMusica.\nRenard \u00e8 un'opera molto diversa da quelle scritte da Stravinskij fino ad allora; ci troviamo di fronte a una vera farsa musicale la cui freschezza e causticit\u00e0 non trovano precedenti riscontri. La composizione ci riporta ad antiche atmosfere medievali; l'autore ritrova lo spirito degli antichi trovatori russi, gli \"skomorokhi\", e, con una scrittura musicale moderna, ricrea una tradizione senza tuttavia copiarla. Poich\u00e9 l'accordo era sconosciuto agli antichi cantori del medioevo, Stravinskij utilizza procedimenti polimodali che oggi, abituati a un'armonia tradizionale, noi possiamo trovare insoliti o quantomeno grezzi.\nLa musica \u00e8 tuttavia estremamente vivace e divertente anche grazie all'uso sapiente degli strumenti. Il cimbalom, col suo suono metallico, ha una parte fondamentale, marca gli accenti delle variazioni ritmiche, crea la base armonica con gli altri strumenti, fa il verso al gallo ed \u00e8 lo strumento che d\u00e0 voce alla balalaika suonata dal caprone. Il rullo del tamburo sottolinea poi i due \"salti mortali\" con cui il gallo scende dal trespolo facendosi prendere dalla volpe.\nOrganico.\nDue tenori, due bassi. Orchestra composta da un flauto (anche ottavino), oboe (anche corno inglese), clarinetto, fagotto, due corni, tromba, timpani, triangolo, due tamburelli (con e senza campanelli), tamburo cilindrico, piatti, grancassa, cimbalom, due violini, viola, violoncello, contrabbasso.\nIl cimbalom ungherese ha una funzione di rilievo in questo lavoro. Stravinskij lo sent\u00ec suonare per la prima volta in un ristorante a Ginevra da Aladar Racz, uno stimato virtuoso; il compositore se ne procur\u00f2 uno e impar\u00f2 a suonarlo per poterlo utilizzare nelle sue opere.\nAltre versioni coreografiche.\nNel 1929, non essendo pi\u00f9 recuperabile il lavoro della Ni\u017einskaja, Djagilev affid\u00f2 l'incarico per una nuova coreografia di Renard a Serge Lifar, primo ballerino dei Balletti Russi; il danzatore, alla sua prima esperienza come coreografo, dimostr\u00f2 una notevole e precoce padronanza nella realizzazione, dando un tocco di originalit\u00e0 a una rappresentazione in cui impieg\u00f2 dei veri acrobati al posto dei mimi. \nNel 1947 George Balanchine cre\u00f2 il suo Renard a New York con la Ballet Society.\nDa ricordare ancora la versione di Aurel Milloss del 1958 al Teatro della Pergola a Firenze nell'ambito del Maggio Musicale Fiorentino e quella di Maurice B\u00e9jart del 1965 all'Op\u00e9ra di Parigi ripresa poi nel 1971 con il Ballet du XXe si\u00e8cle al New York City Center. "}
{"id": "1972399", "revid": "287204", "url": "https://it.wikipedia.org/wiki?curid=1972399", "title": "Corrente stellare di Arturo", "text": "In astronomia, la Corrente stellare di Arturo \u00e8 una corrente stellare, un flusso di stelle che mostrano un moto proprio simile fra loro, nel quale \u00e8 inclusa anche la vicina e brillante Arturo\nScoperta.\nAgli inizi degli anni settanta, l'astronomo statunitense Olin J. Eggen scopr\u00ec che Arturo condivideva il suo moto proprio con altre 53 stelle. Le sue conclusioni, basate soprattutto su considerazioni relative al comune moto del gruppo rispetto alla rotazione della Via Lattea, furono oggetto di varie contestazioni, finch\u00e9 negli anni novanta lo stesso Eggen non identific\u00f2 che i membri del gruppo sono accomunati anche da valori simili dell'et\u00e0 e della metallicit\u00e0.\nFra i primi a quantificarne le caratteristiche, ci fu un gruppo di ricercatori dell'Osservatorio anglo-australiano diretto da Quentin Parker.\nCaratteristiche.\nI vettori del movimento di Arturo rispetto al sistema di riposo locale sono (U, V, W) = (\u221225, \u2212116, \u22123) km/s: ci\u00f2 significa che, rispetto al movimento medio del materiale della Via Lattea nei dintorni del Sole, Arturo presenta un movimento di allontanamento dal centro galattico di 25\u00a0km/s, un movimento inverso rispetto alla rotazione galattica di 116\u00a0km/s e un movimento verso il polo sud galattico di 3 km/s. Il gruppo di Arturo presenta un movimento medio sul piano UV di \u2212102\u00a0km/s. Uno studio delle stelle che presentano un movimento simile ha permesso di individuare altre componenti che sono probabilmente appartenenti alla corrente di Arturo: in un articolo del 2008 sono elencate 134 stelle come possibili appartenenti alla corrente.\nLe stelle del gruppo di Arturo presentano inoltre metallicit\u00e0 simili, il cui valore medio del rapporto [Fe/H] \u00e8 circa \u22120,6 (cio\u00e8 circa il 25% dell'abbondanza di ferro nell'atmosfera del Sole). Ci\u00f2 fa presumere che queste stelle facciano parte di una associazione stellare, la cui et\u00e0 \u00e8 stimata essere all'incirca 10 miliardi di anni.\nSi ritiene che il gruppo di Arturo faccia parte del disco galattico spesso, una regione intermedia fra il disco galattico e l'alone galattico, caratterizzata da stelle vecchie che possono giacere migliaia di anni luce sopra o sotto il piano galattico, al contrario di quanto avviene per le stelle del disco galattico, come il Sole, che giacciono al massimo a un migliaio di anni luce dal disco. Le stelle del disco galattico spesso tendono ad avere elevati moti propri (fino a 120\u00a0km/s), con passaggi rapidi su orbite molto inclinate e eccentriche intorno al centro galattico. Essendo nate molti miliardi di anni fa, quando la galassia era meno ricca di metalli, tendono a esserne povere (fino al 12% dell'abbondanza solare). Si pensa che costituiscano circa il 4% delle stelle che si trovano nelle vicinanze del Sole.\nLe stelle dell'alone galattico sono ancora pi\u00f9 vecchie di quelle del disco spesso (si sono formate 10-13 miliardi di anni fa), tendono ad avere orbite ancora pi\u00f9 inclinate ed eccentriche con moti propri fino a 600\u00a0km/s. Inoltre presentano metallicit\u00e0 inferiori al 10%-15% di quella solare.\nFormazione.\nL'origine della corrente di Arturo non \u00e8 ancora ben chiara. Le ipotesi possibili sono tre:"}
{"id": "1972400", "revid": "767487", "url": "https://it.wikipedia.org/wiki?curid=1972400", "title": "Scars (X Japan)", "text": "SCARS \u00e8 un singolo della band X Japan uscito il 18 novembre 1996. La canzone \u00e8 stata scritta dal chitarrista Hide e verr\u00e0 inclusa nell'album DAHLIA, uscito nel Novembre dello stesso anno. Una seconda edizione del singolo usc\u00ec il 22 luglio 1998 in formato Gold Disc con una copertina diversa, raffigurante il defunto chitarrista hide, autore della canzone."}
{"id": "1972402", "revid": "697352", "url": "https://it.wikipedia.org/wiki?curid=1972402", "title": "BBC Sessions", "text": ""}
{"id": "1972403", "revid": "767487", "url": "https://it.wikipedia.org/wiki?curid=1972403", "title": "Crucify My Love", "text": "CRUCIFY MY LOVE \u00e8 un singolo del gruppo musicale giapponese X Japan, pubblicato nel 1996. Successivamente venne incluso nell'album DAHLIA uscito pochi mesi pi\u00f9 tardi."}
{"id": "1972407", "revid": "599013", "url": "https://it.wikipedia.org/wiki?curid=1972407", "title": "Kajagoogoo Video EP", "text": "Kajagoogoo Video EP \u00e8 un VHS/Laserdisc, pubblicato, nel 1983, dal quintetto britannico originario dei Kajagoogoo (cio\u00e8 prima della defezione del cantante solista Limahl, avvenuta circa a met\u00e0 di quello stesso anno, in estate, s\u00f9bito dopo il tour britannico immortalato nel successivo VHS/Laserdisc, \"White Feathers Tour\"), contenente i videoclip dei tre singoli estratti dall'album di debutto della band, \"White Feathers\": la Numero 1 britannica e grande successo internazionale \"Too Shy\", la UK Top 10 \"Ooh to Be Ah\" e l'ultimo estratto, \"Hang on Now\", che raggiunge la Top 15 nella Official Singles Chart. A tutt'oggi, la raccolta video non \u00e8 mai stata ristampata in DVD, ma per le numerose richieste e per la recente definitiva riunione del gruppo originario del 1983, sia questa raccolta di videoclip di studio sia il video-concerto relativo alla promozione del primo album dovrebbero presto vedere la pubblicazione anche in tale pi\u00f9 moderno formato (bisogna comunque sottolineare che esistono gi\u00e0 numerose copie pirata in DVD di entrambe le raccolte)."}
{"id": "1972408", "revid": "46291", "url": "https://it.wikipedia.org/wiki?curid=1972408", "title": "Gentianaceae", "text": "Gentianaceae \u00e8 una famiglia di piante dell'ordine Gentianales comprendente pi\u00f9 di 1500 specie.\nTassonomia.\nLa famiglia comprende i seguenti generi:"}
{"id": "1972409", "revid": "1573940", "url": "https://it.wikipedia.org/wiki?curid=1972409", "title": "Chiesa di San Paolo primo eremita", "text": "La chiesa di San Paolo Primo Eremita \u00e8 una chiesa sconsacrata di Roma, nel rione Monti in via Agostino De Pretis.\nFu costruita nel 1785 su progetto di Clemente Orlandi, su una precedente chiesa, d'origine incerta, dedicata allo stesso santo. Accanto alla chiesa era un monastero di romiti della regola di san Paolo di nazionalit\u00e0 ungherese e polacca, che comprarono questo luogo dai monaci cistercensi di santa Pudenziana per edificarvi la chiesa, la quale fu poi data da Pio VI al conservatorio della Santissima Trinit\u00e0\nLa facciata \u00e8 concava e presenta un breve protiro convesso su cui stanno le statue di due leoni e di un corvo, simboli del santo, che sorreggevano in origine un albero di palma, poi sostituito dallo stemma dei Savoia, quando la chiesa, dopo il 1870 fu sconsacrata.\nIl Nibby descrive cos\u00ec l'interno della chiesa:\nOggi \u00e8 sede dell'Ufficio Relazioni Esterne e Cerimoniale della Segreteria del Dipartimento di Pubblica Sicurezza del Ministero dell'Interno."}
{"id": "1972413", "revid": "767487", "url": "https://it.wikipedia.org/wiki?curid=1972413", "title": "Silverado", "text": "Silverado \u00e8 un film western del 1985 diretto da Lawrence Kasdan.\nTrama.\nIn una cittadina del Far West, dopo aver liberato il fratello Jake, ingiustamente detenuto e prossimo ad essere impiccato, il pistolero Emmett si unisce a Paden (un ex rapinatore sulla via della redenzione) e al pistolero afroamericano Mal. I quattro, dopo essere fortunosamente sfuggiti alla \"posse\" organizzata dallo sceriffo locale, si dirigono a Silverado, un paese che \u00e8 anche la destinazione di un gruppo di coloni, decisi a rifarsi una vita. Il paese per\u00f2 non \u00e8 affatto un paradiso e la popolazione \u00e8 terrorizzata dalle scorrerie di una banda di criminali, capeggiata dall'allevatore di bestiame McKendrick e spalleggiata dal corrotto sceriffo Cobb, proprietario del \"saloon\" locale (ed ex capobanda di Paden). Giunti dopo varie vicissitudini a destinazione, i quattro cavalieri dovranno fronteggiare la distruzione della famiglia di Mal, il ferimento del cognato di Emmet e Jake, ed il rapimento del loro nipotino (tutte malefatte ascrivibili alla diatriba che oppone nel West gli allevatori agli agricoltori). I quattro allora si uniscono per riportare l'ordine nella citt\u00e0, affrontando in un epico finale che li vede vittoriosi, la banda di McKendrick, e lo sceriffo Cobb.\nProduzione.\nLawrence Kasdan decise di girare il film in seguito a una scommessa con Clint Eastwood, il quale sfid\u00f2 il regista a riempire le sale con un western in pieni anni ottanta, quando il genere era entrato in declino a causa del fiasco de \"I cancelli del cielo\" di Michael Cimino. Lo stesso Eastwood realizzer\u00e0 in quel periodo un altro film western di successo, intitolato \"Il cavaliere pallido\".\nIl film fu girato prevalentemente in Nuovo Messico. Il blocco di riprese inizi\u00f2 il 1\u00ba novembre 1984 per finire il 31 marzo 1985. Usc\u00ec negli Usa il 10 luglio 1985. In Italia, dopo la proiezione al Festival di Venezia fuori concorso, usc\u00ec nei cinema dal 16 gennaio 1986.\nIl doppiaggio.\nLa versione italiana \u00e8 stata realizzata alla CDC di Roma, con la direzione di Giorgio Piazza.\nAccoglienza.\nIl film incass\u00f2 nelle sale americane circa 33 milioni di dollari, dopo una spesa di 23 milioni. Ai Premi Oscar 1986 venne nominato per la miglior colonna sonora e il miglior sonoro."}
{"id": "1972415", "revid": "281666", "url": "https://it.wikipedia.org/wiki?curid=1972415", "title": "Flutter (dinamica delle strutture)", "text": ""}
{"id": "1972418", "revid": "281666", "url": "https://it.wikipedia.org/wiki?curid=1972418", "title": "Galloping", "text": ""}
{"id": "1972429", "revid": "33689", "url": "https://it.wikipedia.org/wiki?curid=1972429", "title": "Polis d'Istinto", "text": ""}
{"id": "1972430", "revid": "33689", "url": "https://it.wikipedia.org/wiki?curid=1972430", "title": "Ferruccio Burco", "text": "Gi\u00e0 all'et\u00e0 di 8 anni dirigeva grandi orchestre nell'esecuzione di opere di genere lirico e sinfonico, senza partitura di riferimento.\nIl suo talento era conosciuto anche negli USA, dove si \u00e8 esibito in grandi teatri quali il Metropolitan.\nQuella di Burco fu una carriera fortunata, ma breve: nel 1965, rientrando a casa da un impegno artistico, trov\u00f2 la morte in un incidente stradale, ad appena 26 anni, durante una tourn\u00e9e con il gruppo musicale \"Citt\u00e0 di Squinzano."}
{"id": "1972435", "revid": "1543377", "url": "https://it.wikipedia.org/wiki?curid=1972435", "title": "Enrico Manfrini", "text": "Biografia.\nHa studiato all'Accademia di Bologna e successivamente all'Accademia di Belle Arti di Brera presso la cattedra dello scultore Francesco Messina, di cui, al conseguimento del diploma, diventer\u00e0 assistente per un quarto di secolo, succedendo infine al suo maestro: conserver\u00e0 la cattedra fino al 1984.\n\u00c8 stato membro dell'Accademia Clementina di Bologna e dell'Accademia di S. Luca a Roma. Fece parte del Consiglio Superiore del Ministero delle Belle Arti sotto il governo Spadolini. Nel 1983 fu insignito del titolo di Commendatore della Repubblica Italiana. Fu anche nominato Cavaliere di Gran Croce dell'Ordine di San Gregorio Magno.\nAutore di numerose opere monumentali (per esempio la Porta della Glorificazione di Maria della Cattedrale di Siena del 1958), instancabile lavoratore, la sua opera spazia dal monumento ai caduti per la citt\u00e0 di Busto Arsizio (1951) a quello a papa Giovanni XXIII collocato nel Santuario della Madonna del Bosco di Imbersago (1962). La sua presenza \u00e8 ben visibile nella cappella privata di papa Paolo VI di cui ha eseguito l'altare, il crocifisso e anche la porta bronzea. Fu definito lo \"scultore dei Papi\" perch\u00e9 nella sua lunga carriera ebbe occasione di ritrarre tutti i Papi succedutisi sul soglio pontificio da Pio XII (il cui busto \u00e8 conservato nella Cattedrale di San Patrizio a New York) sino a Giovanni Paolo II. \nCondivise l'alta umanit\u00e0 di papa Roncalli e di papa Montini che posarono direttamente per lui e che poterono dunque conoscerlo personalmente. L'impegno maggiore dell'artista \u00e8 senz'altro da attribuirsi alle grandi porte e portali di Cattedrali e Chiese tra le quali, oltre alla gi\u00e0 citata porta del Duomo di Siena, la porta bronzea della Chiesa dedicata a San Paolo a Damasco, la porta bronzea della Cattedrale di Troia (1971) la porta del Duomo di Cava dei Tirreni, un grande pannello per la facciata e le tre porte della Cattedrale di St. Mary a San Francisco, in California, realizzato unitamente ad altre opere esposte all'interno della chiesa nei primi anni '70, le tre porte della Cattedrale di S. Nicol\u00f2 a Lecco (1975), un pannello bronzeo raffigurante \"la Madonna col Bambino fra i SS. Gioachimo, Anna, Antonio di Padova e Rita da Cascia\" nella chiesa di San Gioachimo a Milano e, infine, la porta di San Paolo fuori le mura a Roma, inaugurata nel 2000 quando lo scultore aveva gi\u00e0 83 anni. Sua \u00e8 anche la statua della Maternit\u00e0 sita nel Parco della Mamma a Tordibetto di Assisi, commissionata dal parroco don Otello Migliosi nel 1970 in occasione del quattordicesimo anniversario dell'istituzione della festa. \n\u00c8 stato anche autore di un notevolissimo numero di medaglie commemorative e di monete che hanno segnato le tappe pi\u00f9 significative dei pontificati da Pio XII a Giovanni Paolo II. Sono da attribuirgli anche un ingente numero di ritratti, Vie Crucis e placche bronzee., in gran parte di soggetto religioso; di grande interesse le opere realizzate durante il papato di Paolo VI. Un mezzobusto in bronzo della Madonna col Bambino si conserva nella chiesa Matrice di Tuglie (Lecce), dono del pittore tugliese Cosimo Sponziello (1915-2005), amico dello scultore.\n\u00c8 opera sua anche l'anello del pescatore scelto da papa Francesco all'inizio del suo pontificato.\nMor\u00ec nel 2004; \u00e8 sepolto nel cimitero monumentale di Lugo."}
{"id": "1972437", "revid": "298229", "url": "https://it.wikipedia.org/wiki?curid=1972437", "title": "Diocesi cattolica per i vecchi cattolici in Germania", "text": "La Diocesi cattolica per i vecchi cattolici in Germania \u00e8 il membro tedesco dell'Unione di Utrecht. Ha la sede episcopale, attualmente occupata da Matthias Ring, succeduto al dimissionario Joachim Vobbe, a Bonn, dove si trova anche la facolt\u00e0 teologica ed \u00e8 prevista la costruzione del Seminario. I suoi membri (circa 25.000) sono concentrati soprattutto nei dintorni di Colonia, Bonn, nella regione della Ruhr e nel Baden meridionale.\nLa parrocchia pi\u00f9 antica \u00e8 quella di Nordstrand fondata nel 1654 da cattolici olandesi provenienti dall'Arcidiocesi di Utrecht.\nQueste comunit\u00e0 di confine coincidono col territorio della Diocesi di Costanza della Chiesa cattolica, soppressa verso l'inizio del XIX secolo in quanto di vedute troppo liberali. Anche sui territori di Baviera e Assia meridionale sono uniformemente diffuse parrocchie vetero-cattoliche.\nAlla Chiesa \u00e8 permesso di imporre la tassa ecclesiastica tedesca sui propri membri."}
{"id": "1972438", "revid": "33921", "url": "https://it.wikipedia.org/wiki?curid=1972438", "title": "Canalizzazione aeraulica", "text": ""}
{"id": "1972450", "revid": "767487", "url": "https://it.wikipedia.org/wiki?curid=1972450", "title": "Soldier's Gun", "text": "Soldier's Gun \u00e8 il primo album in studio degli Stage Dolls, uscito nel 1985 per l'etichetta discografica Polygram Records."}
{"id": "1972454", "revid": "768068", "url": "https://it.wikipedia.org/wiki?curid=1972454", "title": "Density 21.5", "text": "Density 21.5 \u00e8 un pezzo per flauto solo scritto da Edgard Var\u00e8se nel 1936.\nQuesta pagina per flauto solo fu scritta espressamente nel gennaio 1936 per la presentazione del nuovo flauto di Georges Barr\u00e8re, il 16 febbraio alla Carnegie Hall di New York, in occasione di un concerto di beneficenza per il liceo francese \"Lily Pons\" di New York. Sempre al virtuoso flautista \u00e8 dedicata la partitura. Il titolo si riferisce al particolare materiale con cui \u00e8 stato costruito il flauto di Barr\u00e8re, il platino, la cui densit\u00e0 (peso specifico) \u00e8 appunto di 21,5 (in realt\u00e0 21,45 g/cm3).\nNel 1946 Var\u00e8se rivisiter\u00e0 la sua partitura prima della pubblicazione.\nEsso rappresenta sicuramente un punto di svolta nell'evoluzione delle nuove tecniche strumentali del flauto.\nInteresse costante di Var\u00e8se \u00e8 stato lo studio della materia sonora, che a volte, spinta alle estreme conseguenze si inoltra nel campo del rumore. Nel caso di \"Density 21.5\", l'introduzione del colpo di chiave come rafforzamento del modo di attacco rappresenta sicuramente un elemento sonoro nuovo, che non si inquadra solo come novit\u00e0 tecnica ma anche come conseguenza di un pensiero coerente che il compositore porter\u00e0 sempre avanti.\nIl breve brano, oltre ad essere uno dei pi\u00f9 importanti pezzi del repertorio flautistico del Novecento, rappresenta anche un punto di inizio della ricerca e dell'esplorazione delle risorse tecniche, timbriche ed effettistiche dello strumento, che porter\u00e0 poi, a partire dalla fine degli anni '50 e per tutti gli anni '60 e '70, ad una scrittura sempre pi\u00f9 sofisticata, facendo ricorso a volte alle tecniche strumentali pi\u00f9 ricercate e complesse.\nI virtuosi riconoscono in questo pezzo il capolavoro del flauto, ma Var\u00e8se si mostrava molto diffidente nei riguardi degli esecutori. Tanto egli amava la perfezione del suono del suo caro amico Ren\u00e9 Le Roy, che, primo, la registra, o l'affascinante interpretazione di Severino Gazzelloni, quanto si mostra feroce con i mediocri: \"Flautisti falliti e asmatici... Density eseguita in modo da far vomitare un bidone della spazzatura. Forse il flautista soffriva di emorroidi orali\" .\nStruttura.\n\"\"Density 21.5\" \u00e8 basato su due brevi idee melodiche: la prima su un ritmo binario, modale, che apre la composizione e la conclude; la seconda su un ritmo ternario, atonale, che infonde la propria elasticit\u00e0 ai brevi sviluppi che si inscrivono tra le successive ripetizioni della prima idea\" \nLa melodia, molto pura, si eleva intorno ad alcune note-perno, utilizzando una scrittura nella quale i cromatismi, ripetizioni o ornamenti, si alternano con intervalli disgiunti. La struttura fondamentale, l'ossatura, \u00e8 costituita da un cromatismo ascendente, che appare sempre sottolineata con un valore lungo, ma con una libert\u00e0 pi\u00f9 grande che nel movimento cromatico discendente di Octandre. Un interludio centrale, percosso, apporta scatto e sorpresa. Le note marcate con una croce devono essere suonate dolcemente (ma le chiavi devono essere colpite nello stesso tempo per produrre un effetto di percussione).\nTre arpeggi, molto rapidi, annunciano il ritorno del soffio normale, della melodia che diviene pi\u00f9 ascetica, con i suoi salti intervallari. Una ripresa modificata dell'elemento iniziale annuncia la parte finale, particolarmente disgiunta, che termina di svilupparsi in movimento ascendente circa di tre ottave in un crescendo arzillo fino al fortissimo.\nI valori ritmici, di estrema variet\u00e0, oppongono le note brevi e le lunghe tenute, facendo, come in tutte le opere di V, un uso minuzioso dei valori falsamente denominati \u201cirrazionali\u201d. L'utilizzo dei registri del flauto \u00e8 notevole poich\u00e9 sono combinati con delle intensit\u00e0, delle sfumature sempre differenti. In certi passaggi, l'attacco e l'intensit\u00e0 cambiano ad ogni nota. Un effetto d'eco, o, pi\u00f9 esattamente, una sensazione di spazio e di rilievo, con dei piani allontanati, creati con dei cambiamenti di registro legati a delle opposizioni di intensit\u00e0: ad un fortissimo nell'acuto succede un piano subito nel medio, o un gonfio forte nel medio-grave \u00e8 seguito da un piano subito di una nota acuta, tre volte ripetuta dopo un ornamento. Sembra che pi\u00f9 strumenti si rispondano, pi\u00f9 strumenti e non pi\u00f9 flauti, poich\u00e9 certi effetti di percussione superano le possibilit\u00e0 sonore che si aveva l'abitudine di attendere da un flauto.\n\"Density 21.5\" \u00e8 sicuramente la pi\u00f9 suonata di tutte le opere di Varese, e per molto tempo la sola conosciuta, o quasi, la pi\u00f9 frequentemente e la pi\u00f9 servilmente imitata anche.\nCuriosit\u00e0.\nPer lungo tempo si \u00e8 supposto che la frase melodica con il re alto inserito in partitura, al momento della registrazione da parte di Ren\u00e9 Le Roy, fosse stato eseguito da un ottavino e poi incollato nella traccia della registrazione del flauto. Ci\u00f2 non \u00e8 n\u00e9 vero n\u00e9 dimostrato poich\u00e9 i flautisti arrivano facilmente, nonch\u00e9 superano, tale nota."}
{"id": "1972457", "revid": "1776051", "url": "https://it.wikipedia.org/wiki?curid=1972457", "title": "Commandos (album)", "text": "Commandos \u00e8 il secondo album in studio degli Stage Dolls, uscito nel 1986 per l'etichetta discografica Big Time Records."}
{"id": "1972461", "revid": "1543377", "url": "https://it.wikipedia.org/wiki?curid=1972461", "title": "Euodice malabarica", "text": "Il becco di piombo (Euodice malabarica ()) \u00e8 un uccello passeriforme appartenente alla famiglia Estrildidae.\nEtimologia.\nIl nome scientifico della specie venne scelto in riferimento al suo areale, vale a dire prevalentemente l'India, ai tempi identificata nell'immaginario collettivo con la costa del Malabar, dove avvenivano pi\u00f9 frequentemente i rapporti fra occidentali ed indiani.\nDescrizione.\nAspetto.\nL'aspetto \u00e8 slanciato, con becco grosso e tozzo e coda lunga fino a un terzo della lunghezza totale, dal caratteristico aspetto cuneiforme.\nLa colorazione \u00e8 bruno-grigiastra su testa, dorso, fianchi e ali, con tendenza a scurirsi sulle remiganti e sulle timoniere fino a divenire bruno scuro: la gola, il petto ed il ventre sono grigio-biancastri, mentre il codione \u00e8 bianco candido, praticamente l'unica differenza morfologica rispetto al becco d'argento (nel quale il codione si presenta nero). Il becco (come intuibile dal nome comune, \u00e8 di colore grigio argenteo.\nIn cattivit\u00e0 sono state selezionate alcune mutazioni di colore, generalmente traslate dal becco d'argento attraverso l'ibridazione, sebbene alcune (come la mutazione \"ino\") abbiano seguito il percorso inverso, venendo selezionate nel becco di piombo e poi traslate su becco d'argento:\nDimensioni.\nIl becco di piombo misura fra i 10,5 e gli 11,5\u00a0cm, compresa la coda.\nBiologia.\nSi tratta di uccelli diurni e tendenzialmente gregari, che possono riunirsi in piccoli stormi anche di 60 o pi\u00f9 individui: passano la maggior parte della giornata al suolo o fra gli steli d'erba, alla ricerca di cibo, tenendosi in contatto col proprio \"partner\" e col resto dello stormo con sporadici cinguettii. Durante la notte, i becchi di piombo tendono a riunirsi in coppie nei vecchi nidi non pi\u00f9 utilizzati.\nIl becco di piombo viene parassitato da numerose specie di protozoi, alcune delle quali legate specificamente a questa specie.\nAlimentazione.\nSi tratta di uccelli essenzialmente granivori, che grazie al forte becco riescono a spezzare gli involucri esterni di molte variet\u00e0 di piccoli semi, nutrendosi poi della parte interna. Molto raramente, poi, integrano la propria dieta con piccoli insetti volanti, e sono inoltre stati osservati esemplari di questa specie mentre si nutrivano suggendo il nettare da alberi di \"Erythrina\".\nRiproduzione.\nLa stagione riproduttiva varia a seconda della porzione di areale presa in considerazione: ad esempio, i becchi di piombo nepalesi nidificano alla fine dell'estate, mentre quelli dello Sri Lanka tendono a cominciare la costruzione del nido durante l'inverno.\nIl maschio corteggia la femmina tenendo nel becco uno stelo d'erba o una pagliuzza e saltellandole intorno cantando continuamente ed arruffando le penne, fino a quando essa segnala la propria disponibilit\u00e0 all'accoppiamento accovacciandosi e spostando la coda di lato.\nIl nido viene costruito da entrambi i \"partner\", col maschio che s'incarica di trovare il materiale (radichette, steli e foglie d'erba, penne, materiale fibroso) e la femmina che provvede ad intrecciarlo a formare una struttura sferica di una ventina di centimetri di diametro. Il nido viene ubicato nel folto dei cespugli od alla biforcazione di un ramo, con preferenza verso le piante di acacia: a volte capita che i becchi di piombo costruiscano il proprio nido immediatamente al di sotto di un nido di grossi rapaci o ciconiiformi, mentre alcuni di questi uccelli sono stati osservati utilizzare per la nidificazione dei vecchi nidi abbandonati di tessitore (in particolare del tessitore di Baya), a volte deponendo le proprie uova nel nido gi\u00e0 occupato da questa specie mentre i genitori sono assenti.\nAll'interno del nido vengono deposte 4-8 uova biancastre, che vengono covate da ambedue i genitori (che si alternano nella cova durante il giorno, mentre durante la notte dormono ambedue all'interno del nido) fino alla schiusa, che avviene a circa 11 giorni dalla deposizione. I nidiacei, che alla schiusa sono ciechi ed implumi, vengono accuditi da ambedue i genitori ed a volte anche da altri uccelli estranei alla coppia, sebbene non sia ancora chiaro se pi\u00f9 coppie di questi uccelli depongano assieme oppure si tratti di semplici balie: essi possono involarsi attorno al ventesimo giorno di vita, tuttavia tendono a rimanere nei pressi del nido, continuando a tornarvi per dormire durante la notte e a venir imbeccati dai genitori fino a circa 40 giorni dalla schiusa.\nDistribuzione e habitat.\nL'areale originario del becco di piombo comprende una vasta area del subcontinente indiano che va dal Pakistan meridionale ad est fino al Bangladesh sud-occidentale (zona dei Sundarbans), attraverso tutta l'India centrale e meridionale, oltre che la porzione settentrionale ed orientale dello Sri Lanka. La specie \u00e8 stata inoltre introdotta, accidentalmente o volontariamente in numerose aree limitrofe, fra cui il Nepal, buona parte del Medio Oriente (Iran, Arabia Saudita, Qatar, Oman, Kuwait, Giordania e Israele), oltre che in altri posti come gli Stati Uniti, Porto Rico, Nizza e le Isole Vergini (dove forse la popolazione introdotta si \u00e8 estinta).\nQuesto uccello \u00e8 un abitatore delle aree aperte e secche, come savane, praterie e campi coltivati, anche nei pressi dei villaggi. Nonostante preferisca le aree pianeggianti a bassa altitudine, in alcune regioni pedemontane del proprio areale (come alle falde dell'Himalaya) \u00e8 possibile osservarne esemplari isolati fino ad oltre 1200 m di quota. Sebbene tenda ad essere sedentaria, specialmente nelle aree circostanti fonti d'acqua dolce, questa specie non esita a compiere spostamenti anche di una certa entit\u00e0 nei periodi di particolare scarsit\u00e0 di cibo e acqua.\nTassonomia.\nClassificato per la prima volta da Linneo nel suo \"Systema Naturae\" col nome di \"Loxia malabarica\" (sottintendendone quindi una parentela col crociere nostrano), il becco di piombo \u00e8 stato in seguito spostato di volta in volta nei generi \"Uroloncha\" ed \"Aidemosyne\", per poi essere riclassificato nel 1943 da Jean Delacour nel genere \"Lonchura\", dove \u00e8 storicamente rimasto in virt\u00f9 della somiglianza morfologica con gli appartenente a questo genere, a volte occupando un proprio sottogenere, \"Euodice\", assieme al congenere becco d'argento, del quale \u00e8 stato anche considerato una sottospecie col nome di \"Euodice cantans malabarica\". Alcuni autori ne hanno addirittura ipotizzata la derivazione diretta da popolazioni di becchi d'argento introdotte, accidentalmente o volontariamente, nel subcontinente indiano da mercanti ed esploratori arabi o Portoghesi e naturalizzatisi nei secoli nelle zone dove attualmente la specie \u00e8 diffusa.\nAttualmente, si tende a considerare questo uccello, assieme al becco d'argento, come facente parte di una specie a s\u00e9 stante nell'ambito del genere \"Euodice\", imparentato s\u00ec anche con le munie del genere \"Lonchura\" ma basale rispetto a tutti gli estrildidi africani ed asiatici."}
{"id": "1972462", "revid": "642594", "url": "https://it.wikipedia.org/wiki?curid=1972462", "title": "Becco di Piombo", "text": ""}
{"id": "1972464", "revid": "599013", "url": "https://it.wikipedia.org/wiki?curid=1972464", "title": "Suore francescane elisabettine", "text": "Le Suore Francescane Elisabettine, dette Bigie, sono un istituto religioso femminile di diritto pontificio: i membri di questa congregazione pospongono al loro nome la sigla S.F.E.B..\nStoria.\nLa congregazione venne fondata nel 1864 dal frate francescano Ludovico da Casoria (1814-1885) per avere delle religiose che collaborassero alle opere caritatevoli da lui fondate.\nGi\u00e0 nel 1862 si erano unite a lui le giovani Margherita Salatino e Maria Concetta Durelli, che avevano vestito il saio del III ordine francescano: nel 1864 assunsero la direzione dell'orfanotrofio di Capodimonte a Napoli, poi aprirono una scuola per fanciulle povere. Nel 1939 la comunit\u00e0 venne aggregata all'Ordine dei Frati Minori.\nLa congregazione ottenne il pontificio decreto di lode il 4 marzo del 1943: le sue costituzioni vennero approvate dalla Santa Sede il 15 agosto del 1959. Il fondatore \u00e8 stato beatificato nel 1993 e proclamato Santo il 23 novembre 2014.\nAttivit\u00e0 e diffusione.\nLe suore Bigie, cos\u00ec chiamate dal colore grigio del loro abito, si dedicano all'istruzione e all'assistenza agli anziani e agli infermi, collaborano alle opere parrocchiali e suffragano i defunti con le loro preghiere.\nSono presenti in Italia, negli Stati Uniti d'America, a Panama, nelle Filippine, in India e in Africa. La sede generalizia \u00e8 a Roma.\nAl 31 dicembre 2005 l'istituto contava 259 religiose in 38 case."}
{"id": "1972468", "revid": "112614335", "url": "https://it.wikipedia.org/wiki?curid=1972468", "title": "Stage Dolls (album)", "text": "Stage Dolls \u00e8 il terzo album in studio degli Stage Dolls, uscito nel 1988 per l'etichetta discografica Chrysalis Records."}
{"id": "1972475", "revid": "767487", "url": "https://it.wikipedia.org/wiki?curid=1972475", "title": "Filippo Schisano", "text": "Biografia.\nNasce a Casal di Principe, in provincia di Caserta, da una famiglia di musicisti. Inizia la sua carriera di cantante nel periodo a cavallo degli anni 70-80. Il suo primo e maggiore successo \u00e8 il brano \"Odio mio figlio\", di cui \u00e8 egli stesso autore. Con questa canzone entra immediatamente nelle Hit Parade radiofoniche e televisive del momento, riuscendo ad ottenere una certa notoriet\u00e0 in campo nazionale. Sull'onda di questo successo nascono delle partecipazioni a programmi televisivi di rilievo nazionale, come:\n10 Hertz (con Gianni Morandi), Saint Vincent con Barbara D'urso e Gianni Morandi, Disco Inverno, Disco Estate,\nTG1 Special (con Massimo Ranieri) e \nDomenica In.\nNegli anni scrive brani anche in lingua napoletana e in quel periodo partecipa al Festival di Napoli conquistando il primo posto con la canzone \"Na cuppulella e 'nu caf\u00e8\". Partecipa poi ad altre manifestazioni musicali, come: Disco estate, Disco inverno, Festival di Saint Vincent, Cantagiro.\nHa 10 lavori discografici all'attivo ed \u00e8 autore inoltre di numerosi brani portati al successo da altri cantanti affermati, come: Nino D'Angelo, Antonio Buonomo Pino Mauro, Angela Luce Gloriana, Marcella, Tony Astarita ed altri ancora, nonch\u00e9 un brano bellissimo dal titolo Per l'Eternit\u00e0 per un grande tenore giapponese Ken Nishikiory. \u00c8 ospite d'onore al festival di Napoli rete 4 nel 99 dove scrive \"Un'occasione da non perdere\" che interpreta insieme a Mela Macaluso una pupilla di Pippo Baudo alla trasmissione Numero Uno.\nRitorna al Festival di Napoli rete 4 nel 2001 con la canzone \"Napoli \u00e8 bella\", ricevendo un premio speciale. Allo stesso Festival scrive un pezzo intitolato \"'A vita \u00e8 'nu passo\" e lo affida alla grandissima artista Angela Luce, che conquista il 1\u00ba premio della critica."}
{"id": "1972476", "revid": "1711941", "url": "https://it.wikipedia.org/wiki?curid=1972476", "title": "Ferdiad", "text": "Ferdiad (anche Fer Diad, Ferdia, Fear Diadh), figlio di Dam\u00e1n figlio di D\u00e1ire dei Fir Domnann, \u00e8 un personaggio del Ciclo dell'Ulster nella mitologia irlandese. \"Ferdiad\" significa \"uomo, guerriero di un paio, di una coppia\" (\"diad\" \u00e8 collegato con \"d\u00efas\", \"due persone, gemelli\").\nNel \"T\u00e1in B\u00f3 C\u00faailnge\" da guerriero del Connacht si ritrova costretto a schierarsi contro il suo amico e fratello adottivo C\u00fa Chulainn, con il quale \u00e8 stato addestrato dalla famosa maestra d'armi Sc\u00e1thach. Quanto ad abilit\u00e0 marziali i due erano pari in tutto, eccetto che per due cose: C\u00fa Chulainn aveva ricevuto da Sc\u00e1thach la lancia dentata detta G\u00e1e Bulg e il segreto della tecnica per usarla; Ferdiad da parte sua aveva una pelle cornea che nessuna arma era in grado di perforare. Quando Ailill e Medb del Connacht invadono l'Ulster per rubare il toro Donn C\u00faailnge C\u00fa Chulainn sbarra loro il passo, invocando il diritto a confrontarsi in un duello con i loro campioni uno alla volta. Dopo aver subito pi\u00f9 sconfitte la regina Medb decide di inviare contro l'eroe dell'Ulster proprio Ferdiad, il quale accetta solo dopo che la seducente Findabair, la figlia di Ailill e Medb, lo ha fatto ubriacare e solo dopo che la stessa regina lo ha corrotto, svergognato e spronato in tutti i modi. Nel duello del guado, durato tre giorni, alla fine Ferdiad ha la meglio. C\u00fa Chulainn allora chiede al suo auriga L\u00e1eg che gli lanci la G\u00e1e Bulg], cosa che questi prontamente fa, facendola scivolare attraverso il fiume. C\u00fa Chulainn tira un giavellotto contro il petto di Ferdiad, spingendolo ad alzare lo scudo, quindi solleva la G\u00e1e Bulg con le dita dei piedi e la conficca nel corpo dell'avversario, uccidendolo. Da Ferdiad prender\u00e0 da allora il nome il guado in questione, detto appunto \"\u00c1th Fhirdiad\" (\"Il guado di Ferdiad, in moderno irlandese \"Baile \u00c1tha Fhirdhia\" o Ardee, nel County Louth).\nGli studiosi propendono per considerare il combattimento tra Ferdiad e C\u00fa Chulainn un'aggiunta posteriore al poema, redatta non prima dell'XI secolo, e facente riferimento ad un episodio mitico precedente all'epoca descritta nel \"T\u00e1in\"."}
{"id": "1972478", "revid": "1748167", "url": "https://it.wikipedia.org/wiki?curid=1972478", "title": "Allegro", "text": "Allegro nel lessico musicale \u00e8 un'indicazione agogica, cio\u00e8 un'indicazione riguardante la velocit\u00e0 esecutiva.\nStoria.\nL'uso del termine come indicazione agogica risale all'inizio del XVIII secolo, mentre precedentemente il termine aveva un significato relativo alla \"scioltezza\" delle singole note o al massimo della singola frase, ed in tale accezione \u00e8 utilizzato, per esempio, da Johann Sebastian Bach nella Messa in Si minore (N\u00b0 19 - \"Confiteor\" - batt. 147) dove l'indicazione \"Vivace e Allegro\" viene posta in un contesto contrappuntistico che impedisce di pensare ad un cambio di tempo repentino (come precedentemente avviene per l\"'Adagio\" a batt. 121).\nIl termine, grazie del predominio della cultura musicale italiana e soprattutto dell'Opera, \u00e8 utilizzato invariato in tutte le lingue del mondo (analogamente a quello che avviene, in altro ambito, per la parola inglese \"sport\") mantenendo ovunque lo stesso significato.\nSolo a partire dal tardo ottocento, seguendo le spinte nazionalistiche, alcuni compositori hanno cominciato a scrivere, talvolta, il termine nelle proprie lingue madri, pertanto Claude Debussy e Maurice Ravel utilizzano il termine francese Vite, Gustav Mahler utilizza il termine tedesco Rasch, e Benjamin Britten utilizza il termine inglese Quickly.\nIndicazione agogica.\nIl termine, quando \u00e8 usato come indicazione agogica, si riferisce ad un andamento veloce, con un tempo metronomico compreso approssimativamente tra i 120 e i 168 battiti per minuto.\nTale indicazione pu\u00f2 essere ulteriormente precisata da successive specificazioni, per esempio \"Allegro brillante\", \"Allegro vivace\", \"Allegro assai\", \"Allegro con brio\", \"Allegro ma non troppo\", \"Allegro moderato\", ecc.\nTali precisazioni possono essere utilizzate anche modificando la desinenza; in tal caso abbiamo:\nIndicazione formale.\nCome avviene per quasi tutte le indicazioni agogiche, il termine viene usato per indicare non solo l'andamento di un pezzo, ma anche (secondo la figura della sineddoche) l'intero brano (o sezione di brano) che riporta tale indicazione. In tale accezione possiamo parlare dell'Allegro della \"Sinfonia\", della \"Sonata\", della \"Ouverture\".\nNello stile classico, il primo tempo della forma-sonata, forma che \u00e8 alla base della Sonata, della Sinfonia, del Quartetto \u00e8 quasi sempre un Allegro."}
{"id": "1972481", "revid": "15756", "url": "https://it.wikipedia.org/wiki?curid=1972481", "title": "Stripped (Stage Dolls)", "text": "Stripped \u00e8 il quarto album in studio degli Stage Dolls, uscito nel 1991 per l'etichetta discografica Polygram Records."}
{"id": "1972489", "revid": "1573940", "url": "https://it.wikipedia.org/wiki?curid=1972489", "title": "Ptychochromis onilahy", "text": "Ptychochromis onilahy \u00e8 un piccolo pesce d'acqua dolce, appartenente alla famiglia dei Ciclidi. \u00c8 un endemismo del Madagascar, ove era conosciuto come boramany o kotro. Attualmente \u00e8 ritenuto estinto.\nDescrizione.\n\"Ptychochromis onilahy\" presenta un corpo robusto e compresso ai fianchi, con fronte alta, profilo dorsale convesso e ventrale poco pronunciato. La bocca \u00e8 grande, cos\u00ec come gli occhi. La pinna dorsale \u00e8 alta, retta da 13 raggi-spine rigidi e 13 raggi molli, le pinne pettorali sono sottili e allungate, le ventrali triangolari e l'anale alta e poligonale. La pinna caudale \u00e8 piccola e arrotondata, con i raggi i due raggi esterni allungati e filiformi. La linea laterale termina bruscamente a 3/4 del dorso per riprendere due file di scaglie pi\u00f9 sotto. La livrea \u00e8 molto semplice e prevede un fondo uniforme grigio-bruno. \nRaggiunge una lunghezza massima di 8,5 cm. \nSi differenzia dalle altre specie del genere \"Ptychochromis\" per la conformazione della bocca e dei denti e per la mancanza di un orlo nero sull'opercolo branchiale.\nDistribuzione e habitat.\nLa specie \u00e8 stata descritta formalmente nel 2006, a partire da cinque esemplari museali raccolti nel 1962 nel fiume Onilahy, nel Madagascar meridionale (Provincia di Toliara).\nConservazione.\nEscludendo i pochi esemplari conservati nel Museo nazionale di storia naturale di Francia, su cui \u00e8 stata formalizzata la descrizione, nessun altro individuo di questa specie \u00e8 stato trovato nelle spedizioni dal 2006 ad oggi. La specie \u00e8 stata ufficialmente dichiarata estinta nel 2004. Tuttavia esistendo ancora aree del bacino idrografico dell'Onilhay non esplorate dai naturalisti, \"P. onilahy\" potrebbe tuttora sopravvivere in zone inesplorate."}
{"id": "1972490", "revid": "2130303", "url": "https://it.wikipedia.org/wiki?curid=1972490", "title": "Chiesa di Santa Maria della Visitazione (Forl\u00ec)", "text": "La chiesa di Santa Maria della Visitazione, meglio conosciuta come chiesa del Suffragio, \u00e8 situata a Forl\u00ec, all'incrocio fra piazza Saffi e corso Repubblica.\nStoria e descrizione.\nIl progetto della chiesa \u00e8 stato a lungo ritenuto dell'architetto Giuseppe Merenda, ma non \u00e8 esclusa la possibile attribuzione al camaldolese Paolo Soratini. La costruzione dell'edificio \u00e8 da datare al 1723, anche se per lungo tempo i lavori di costruzione rimasero incompiuti, in modo particolare la facciata, che venne terminata sono nel 1933 in base al progetto originale.\nLa chiesa \u00e8 a pianta ellittica, mentre lo spazio interno viene scandito da pilastri e colonne: sulle pareti ci sono adorni di Serafino Barozzi e i \"Profeti\" del Jacopo Guarana. Sia esternamente che internamente l'attenzione del visitatore cade sulla cupola che, imponente e slanciata, presenta ancora affreschi di Jacopo Guarana e quadrature di Serafino Barozzi.\nSull'altare maggiore \u00e8 conservata la \"Visitazione e i Santi Francesco Saverio e Giovanni Nepomuceno\" di Filippo Pasquali. L'organo \u00e8 stato costruito da Gaetano Callido nel XVIII secolo.\nMolto interessante \u00e8 il fatto che la chiesa forlivese richiama molto per la pianta ellittica, la romana chiesa di Sant'Andrea al Quirinale.\nIl Trebbo.\nL'area tra la Chiesa del Suffragio, l'antistante Palazzo Serughi ed il vicino Palazzo Talenti-Framonti, storicamente frequentatissima da cittadini e forestieri, \u00e8 tradizionalmente chiamata il Trebbo di Mozzap\u00e8. Poich\u00e9 trebbo deriva dal latino \"trivium\", il nome potrebbe essere tradotto \"Cantone di Mozzapiedi\". L'origine di questo nome si perde, per\u00f2, nella notte dei tempi.\nProprio per l'afflusso costante di persone nel Trebbo, Angelo Damerini apr\u00ec qui la prima edicola forlivese per la vendita di giornali, esattamente sotto il loggiato del Palazzo Talenti-Framonti, loggiato detto Loggia dei Signori, (1884). L'edicola venne poi trasferita sul davanti della Chiesa, dove \u00e8 tuttora, sia pure con altra funzione. La si nota anche nella foto sopra."}
{"id": "1972491", "revid": "767487", "url": "https://it.wikipedia.org/wiki?curid=1972491", "title": "Singles - Atlantic Years", "text": "\"Singles\uff5eAtlantic Years\" \u00e8 una raccolta di brani degli X Japan comprendente i singoli usciti per la casa discografica Atlantic Records."}
{"id": "1972494", "revid": "599013", "url": "https://it.wikipedia.org/wiki?curid=1972494", "title": "Suore del Getsemani", "text": "Le Suore del Getsemani sono un istituto religioso femminile di diritto pontificio: le appartenenti a questa congregazione sono popolarmente dette Manzelliane o Manzelline.\nStoria.\nL'istituto venne fondato dal sacerdote Giovanni Battista Manzella (1855-1937): originario di Soncino, membro della Congregazione della Missione, svolse intenso apostolato in Sardegna, dove si occup\u00f2 della formazione del clero, della predicazione delle missioni popolari e della fondazione di orfanotrofi e ospedali.\nCon l'aiuto di Angela Marongiu (1854-1936), il giorno di Pentecoste del 1927 fond\u00f2 l'istituto delle suore del Getsemani per l'educazione delle fanciulle del popolo.\nLa congregazione ottenne l'approvazione diocesana il 3 ottobre del 1938 e ottenne il riconoscimento di istituzione di diritto pontificio con pro-decreto di lode del 17 febbraio 1958.\nAttivit\u00e0 e diffusione.\nLa spiritualit\u00e0 delle Suore del Getsemani \u00e8 incentrata sul culto della passione di Cristo, in particolare del mistero dell'agonia nell'orto degli ulivi; le religiose si dedicano all'educazione della giovent\u00f9 femminile e dei bambini, alla gestione di asili, orfanotrofi e consultori.\nOltre che in Italia, sono presenti anche in Madagascar. La sede generalizia \u00e8 a Sassari.\nAl 31 dicembre 2005 l'istituto contava 86 religiose in 20 case."}
{"id": "1972496", "revid": "123308252", "url": "https://it.wikipedia.org/wiki?curid=1972496", "title": "Kuo Chu Wu", "text": "Biografia.\nDopo aver studiato e lavorato al National Institute of the Arts in Taiwan [1], Kuo-Chu Wu (cinese: \u4f0d\u570b\u67f1 W\u016d G\u00faozh\u00f9) ha proseguito i suoi studi dal 1997 al 2004 presso la Folkwang Hochschule di Essen [2] in Germania, che ha influenzato fortemente il suo lavoro. In questo periodo si \u00e8 fatto conoscere grazie alle sue coreografie e nel 2002 ha vinto il premio danza della Fondazione \"Josef und Else Classen Stiftung\". Nel giugno del 2004 mise in scena in occasione del Folkwang Tanzabend la prima di \"Fuge\". Oltre alle numerose coreografie prodotte per il Cloud Gate Dance Theatre Taiwan [4], con il quale era andato in tourn\u00e9e a Hong Kong e a Taiwan, ha coreografato su commissione del Wuppertaler Opernhauses e della Folkwang-Hochschule. &lt;br&gt;\nConclusi i suoi studi nel 2004/2005 Wu \u00e8 diventato subito Direttore Coreografo del Tanztheater di Kassel [3], portando con s\u00e9 alcuni danzatori della Folkwang, che entrarono nella sua compagnia.&lt;br&gt;\nLa prima teatrale di Wu, che ebbe luogo il 5 novembre 2005 nel Documenta-Halle del Staatstheater a Kassel, vide la collaborazione del Cloud Gate Dance Theatre.\nKuo-Chu Wu \u00e8 morto il 6 gennaio 2006 di leucemia.\nNote.\n1. ^ https://web.archive.org/web/20060901030139/http://www.tnua.edu.tw/\n2. ^ http://www.folkwang-hochschule.de/\n3. ^ https://web.archive.org/web/20080919061337/http://www.staatstheater-kassel.de/index.html\n4. ^ http://www.cloudgate.org.tw/"}
{"id": "1972503", "revid": "767487", "url": "https://it.wikipedia.org/wiki?curid=1972503", "title": "Longing ~ Setsubou No Yoru", "text": "Longing\uff5e\u5207\u671b\u306e\u591c\uff5e(Longing - Setsubou no yoru) \u00e8 un singolo degli X Japan. Contiene una versione diversa del precedente singolo Longing ~ Togireta Melody, la versione strumentale e la versione \"Poem\", nella quale Yoshiki recita il testo della canzone."}
{"id": "1972511", "revid": "1573940", "url": "https://it.wikipedia.org/wiki?curid=1972511", "title": "Chiesa dei Santi Venanzio e Ansovino", "text": "La chiesa dei Santi Venanzio e Ansovino era una chiesa di Roma, nel rione Campitelli, posta in una piazzetta vicino alla piazza dell'Aracoeli. Tutta la zona venne abbattuta nel 1928 per la realizzazione della piazza di San Marco ai piedi della scalinata di Santa Maria in Aracoeli.\nStoria.\nDi origine tardo medievale, era chiamata \"San Giovanni in mercatello\", dal vicino mercato che fino al 1477 si svolgeva nel Campidoglio, prima del suo trasferimento a piazza Navona. La chiesa, dopo il 1542 pass\u00f2 di mano diverse volte, finch\u00e9 nel 1665 Clemente X la cedette alla Confraternita dei Camerinesi, la quale la restaur\u00f2, su disegno di Liborio Raspantini, dedicandola ai suoi santi protettori Venanzio ed Ansovino. Pio IX nell'Ottocento soppresse la corporazione dei Camerinesi ed assegn\u00f2 in perpetuo l'uso della chiesa e delle case annesse alla pia unione del Sacro Cuore di Maria.\nDescrizione.\nCos\u00ec il Nibby, nel 1839, descrive il suo interno:"}
{"id": "1972516", "revid": "399", "url": "https://it.wikipedia.org/wiki?curid=1972516", "title": "Hugo Wolf", "text": "Biografia.\nSebbene la propaganda nazionalistica prima, e nazionalsocialista poi, abbiano insistito fino agli anni '40 (influenzando anche le biografie pi\u00f9 accreditate, come quella di Frank Walker), sulla discendenza tedesca della famiglia Wolf da parte di padre, studi e ricerche pi\u00f9 recenti hanno appurato che gli avi del compositore erano sloveni da entrambe le parti (Vouk il cognome del bisnonno paterno, Orehovnik quello del bisnonno materno). I nonni furono i primi a trasformare i cognomi nella versione tedesca, Wolf e Nu\u00dfbaumer, con i quali furono registrati i nomi del padre e della madre del compositore, Philipp Wolf (1828-1887) e Katharina Nussbaumer (1824-1877). Quest'ultima era nata a Malborghetto-Valbruna, dal 1919 in territorio italiano.\nQuarto di sette figli (Modesta, Adrienne, Max, Hugo, Gilbert, Katharina, Adrienne), Hugo inizi\u00f2 gli studi musicali con il padre, e a cinque anni prese le prime lezioni di pianoforte e teoria alla locale scuola elementare. Nel 1868 assistette per la prima volta a una rappresentazione operistica (il \"Belisario\" di Donizetti), restandone fortemente impressionato. Tra il 1870 e il 1875 ebbe una carriera scolastica assai discontinua e problematica. Solo nel 1875, vincendo le resistenze paterne, pot\u00e9 iscriversi al conservatorio di Vienna, dove strinse amicizia con Gustav Mahler, con il quale condivise per qualche tempo un appartamento. Insofferente alla formazione accademica (Robert Fuchs e Franz Krenn furono i suoi insegnanti), usc\u00ec dal conservatorio due anni dopo, vivendo da quel momento in condizioni economiche assai difficili. In quel periodo sopravviveva dando lezioni private e grazie all'aiuto della famiglia e di una rete di amicizie nell'ambiente musicale e intellettuale viennese. In particolare, fu il precettore musicale dei figli del Dottor Joseph Breuer, uno dei padri della psicanalisi moderna e co-autore con Sigmund Freud degli \"Studi sull'Isteria\" (1895). Risale al 1875 una delle sue esperienze pi\u00f9 memorabili, l'incontro con il suo idolo Richard Wagner all'Hotel Imperial di Vienna. A quegli anni risalgono le prime composizioni: esperimenti nella forma sonata, cori (composti anche seguendo le indicazioni di Hans Richter), e soprattutto Lieder.\nNel 1881 ottenne un posto come vice maestro di cappella a Salisburgo, ma lo lasci\u00f2 dopo soli due mesi.\nTra il 1884 e il 1887, grazie all'intervento della famiglia K\u00f6chert, fu assunto come critico musicale del \"Wiener Salonblatt\", una rivista dell'aristocrazia viennese. In questo ruolo da principio assunto solo per motivi economici ebbe modo di esporre con prosa tagliente e grande competenza tecnica il senso della propria estetica musicale. Si erse a paladino di compositori come Liszt, Wagner, Bruckner, Berlioz, attaccando con toni spesso fin troppo polemici e feroci gli esponenti di quello che egli considerava il conservatorismo imperante, in particolare Brahms e Dvo\u0159\u00e1k.\nQueste posizioni radicali ebbero ripercussioni sui primi passi del compositore Wolf nell'ambiente musicale viennese. Il suo poema sinfonico \"Penthesilea\", scritto su consiglio di Liszt, fu ridicolizzato dal direttore Hans Richter e dagli strumentisti dell'Orchestra Filarmonica durante una prova pubblica. Il suo quartetto d'archi in re minore fu snobbato dal Quartetto Ros\u00e9.\nNel 1887, non appena lasciato il posto di critico, compose uno dei primi capolavori, la \"Serenata Italiana\" per quartetto d'archi. La morte del padre, pochi giorni dopo, lo gett\u00f2 in un lungo periodo di disperazione. All'inizio del 1888, dopo che le sue prime raccolte di Lieder furono pubblicate grazie all'intervento dell'amico Friedrich Eckstein, trov\u00f2 la via e l'ispirazione per una serie di creazioni che cambiarono radicalmente la storia stessa del Lied tedesco. Nell'arco di meno di due anni compose il volume di Lieder su poesie di M\u00f6rike, quello su poesie di Goethe, il \"Canzoniere Spagnolo (Spanisches Liederbuch)\", il primo volume del \"Canzoniere Italiano (Italieschisches Liederbuch)\", su testi di Paul Heyse da canti popolari italiani, per un totale di oltre 170 Lieder, componendo spesso due o tre Lieder al giorno. Le lettere di quei mesi, in particolare quelle alla musa e amante Melanie K\u00f6chert, danno conto di un'euforia creativa senza precedenti.\nA questi anni cos\u00ec produttivi fecero seguito anni di depressione e scarsa ispirazione, cui si aggiungevano le consuete difficolt\u00e0 economiche. Solo nel 1896 riusc\u00ec a comporre il secondo volume dell\"'Italienisches Liederbuch\". Nel marzo del 1897 scrisse i suoi ultimi tre Lieder, su poesie di Michelangelo Buonarroti tradotte in tedesco da Walter Robert-Tornow. A quell'epoca la sua fama di compositore, anche grazie alla continua opera di proselitismo e propaganda dei suoi amici pi\u00f9 influenti (in particolare Joseph e Franz Schalk), aveva cominciato a consolidarsi e a varcare i confini dell'Austria. Furono fondate Societ\u00e0 Hugo Wolf a Stoccarda e a Vienna.\nNel 1896 venne rappresentata a Mannheim l'opera Der Corregidor, composta in pochi mesi dopo anni di vana ricerca di un libretto. L'opera, tratta da \"Il cappello a tre punte\" di P. Alarc\u00f2n, ottenne un buon successo, ma non \u00e8 mai entrata nel repertorio corrente dei teatri d'opera tedeschi. Nel 1897 Wolf intendeva proseguire su quella stessa falsariga con l'opera \"Manuel Venegas\", di cui tuttavia riusc\u00ec a completare solo parte del primo atto. Nel settembre 1897 un attacco maniacale dovuto al progredire dell'infezione sifilitica contratta circa venti anni prima, costrinse gli amici a far ricoverare Wolf in una clinica privata di Vienna. Dimesso agli inizi del 1898 per un'apparente remissione della malattia, fece un viaggio nell'Italia del nord e poi si ritir\u00f2 a Traunkirchen, dove nell'autunno tent\u00f2 il suicidio nel lago di Traun.\nVenne quindi internato in manicomio fino alla morte avvenuta cinque anni pi\u00f9 tardi.\nLa musica.\nWolf scrisse circa 340 Lieder, due opere (\"Der Corregidor\" e \"Manuel Venegas\", la seconda incompiuta), musica di scena, musica corale, un poema sinfonico. Orchestr\u00f2 circa una trentina dei suoi Lieder. In giovent\u00f9 aveva composto musica pianistica, alcune opere orchestrali di buon valore, tre opere per quartetto d'archi di cui almeno due (il Quartetto in re minore e la \"Serenata Italiana\") sono entrate nel repertorio dei migliori quartetti mondiali."}
{"id": "1972517", "revid": "33218196", "url": "https://it.wikipedia.org/wiki?curid=1972517", "title": "Tor Pignattara", "text": ""}
{"id": "1972523", "revid": "110157", "url": "https://it.wikipedia.org/wiki?curid=1972523", "title": "Teatro Metropolitan (Citt\u00e0 del Messico)", "text": "Il Teatro Metrop\u00f3litan \u00e8 un teatro di Citt\u00e0 del Messico dedicato principalmente: alle opere teatrali, ai concerti, ai musical, e a spettacoli di danza, di livello nazionale e internazionale. \u00c8, per esempio, una delle sedi del Festival Internazionale di Jazz di Citt\u00e0 del Messico, pu\u00f2 contare con degli equipaggiamenti unici che rendono ogni spettacolo una esperienza senza pari.\nInaugurato l'8 settembre 1943 con il nome di \"Cine Metrop\u00f3litan\", la sua capienza originaria era di circa di 3900 persone, verso la met\u00e0 degli anni '50 la capacit\u00e0 venne ridotta per motivi di sicurezza a 3600 posti, e nel 1971 venne ulteriormente ridotta a 3000 posti.\nNel 1985 il cinema venne chiuso al pubblico e nel 1995 inizi\u00f2 un restauro che port\u00f2 alla trasformazione del vecchio cinema in teatro. Venne riconsegnato al pubblico il 18 dicembre 1996.\nLa stazione della metropolitana pi\u00f9 vicina \u00e8 la stazione Juarez della linea 3, un'altra stazione nelle vicinanze \u00e8 quella di Hidalgo della linea 2."}
{"id": "1972524", "revid": "486946", "url": "https://it.wikipedia.org/wiki?curid=1972524", "title": "Apostolo Pietro", "text": ""}
{"id": "1972525", "revid": "767487", "url": "https://it.wikipedia.org/wiki?curid=1972525", "title": "Longing ~ Togireta Melody", "text": "Longing\uff5e\u8de1\u5207\u308c\u305fmelody\uff5e (Longing - Togireta Melody) \u00e8 un singolo degli X Japan. Il disco, in formato mini cd, contiene due tracce, la canzone e la sua versione karaoke. Il brano \u00e8 una ballad di oltre sette minuti scritta da Yoshiki. \u00c8 il secondo singolo che la band ha pubblicato sotto la Atlantic Records."}
{"id": "1972526", "revid": "1718925", "url": "https://it.wikipedia.org/wiki?curid=1972526", "title": "Sassofortino", "text": "Sassofortino \u00e8 una frazione del comune italiano di Roccastrada, nella provincia di Grosseto, in Toscana.\nGeografia fisica.\nIl paese di Sassofortino \u00e8 situato nella parte nord-occidentale del territorio comunale, lungo la strada che conduce a Roccatederighi. Fa parte del comprensorio delle Colline Metallifere.\nStoria.\nLe origini di Sassofortino risalgono al periodo tardo-medievale e coincidono probabilmente con lo smantellamento del vicino e pi\u00f9 antico insediamento di Sassoforte, situato sulla vetta del monte che domina l'abitato.\nIl paese venne controllato da Siena fino alla met\u00e0 del XVI secolo quando, a seguito della definitiva caduta della Repubblica di Siena avvenuta nel 1555, entr\u00f2 a far parte del Granducato di Toscana.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Sassofortino. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nCultura.\nEventi.\nOltre alla festa del patrono san Michele Arcangelo il 29 settembre, molto sentite e vissute con molta partecipazione da tutta la popolazione sono le altre due feste del paese, la \"Festa della Castagna\" che si tiene a cavallo tra la fine di ottobre e i primi di novembre, evento molto caratteristico dove tutte le cantine del paese vecchio sono aperte ed \u00e8 possibile degustare le specialit\u00e0 locali, e la \"Sagra del maccherone sassofortinese\", solitamente la prima settimana di agosto, le cui proposte gastronomiche sono legate alla pi\u00f9 genuina tradizione locale.\nSport.\nSassofortino offre la possibilit\u00e0 di praticare \"bouldering\" nell'area nei pressi del castello medioevale. Al momento sono stati arrampicati pi\u00f9 di 300 blocchi con difficolt\u00e0 fino al 7c+ ma molti altri, specialmente nell'area vicino alla zona attrezzata del comune, aspettano di essere puliti e liberati."}
{"id": "1972534", "revid": "36426", "url": "https://it.wikipedia.org/wiki?curid=1972534", "title": "Cappella di San Feriolo", "text": "La cappella di San Feriolo \u00e8 un edificio religioso situato nel territorio comunale di Roccastrada. La sua ubicazione \u00e8 nelle vicinanze della pieve di Caminino e del borgo attiguo.\nStoria.\nLa piccola chiesa venne edificata agli inizi dell'Ottocento sopra la sorgente dove, secondo una leggenda, san Feriolo venne ucciso in un'imboscata mentre stava bevendo. Feriolo era un soldato romano convertito al cristianesimo e, probabilmente, la sua uccisione fu voluta come punizione per la sua conversione.\nNei tempi passati l'acqua della fonte era considerata miracolosa ed era meta di pellegrinaggi durante i quali venivano richieste grazie e guarigioni.\nDescrizione.\nLa cappella di San Feriolo si presenta ad aula unica, preceduta da un pronao che delimita un piccolo porticato con aperture laterali ed accesso frontale con archi a sesto acuto in stile neogotico che poggiano sulla cordonatura che si sviluppa lungo le pareti esterne del pronao.\nDal porticato si accede all'interno della cappella attraverso il portale d'ingresso che si apre al centro della facciata propriamente detta, sopra il quale si apre un piccolo rosone circolare."}
{"id": "1972535", "revid": "287204", "url": "https://it.wikipedia.org/wiki?curid=1972535", "title": "Episodi di Innamorati pazzi (quinta stagione)", "text": "La quinta stagione della serie televisiva Innamorati pazzi \u00e8 stata trasmessa dal 17 settembre 1996 al 20 maggio 1997 dalla NBC.\nIn Italia la stagione \u00e8 andata in onda dal 6 febbraio al 19 marzo 2001 sul canale Italia 1."}
{"id": "1972540", "revid": "599013", "url": "https://it.wikipedia.org/wiki?curid=1972540", "title": "PhPeace", "text": "PhPeace \u00e8 un CMS, sistema di gestione di contenuti. \u00c8 orientato ad associazioni no-profit e distribuito sotto licenza GNU GPL.\nRequisiti di sistema.\nPhPeace si inquadra nella categoria LAMP \u00e8 come tale richiede un server con le seguenti caratteristiche:\nIn aggiunta a questa versione base PhPeace include alcuni pacchetti, non tutti distribuiti sotto licenza GPL. Nel caso si usi PhPeace per scopi commerciali \u00e8 necessario richiedere ai rispettivi autori di questi pacchetti l'autorizzazione per il loro uso (nel file di configurazione, per default, sono disabilitati).\nStoria.\nPhPeace nasce ufficialmente nel novembre 2000 all'interno dell'associazione telematica Peacelink per iniziativa di Francesco Iannuzzelli, in seguito all'espansione del portale dell'associazione e per dare un supporto ai numerosi ospiti che erano costretti a scrivere codice HTML o PHP. Gli obiettivi iniziali erano molteplici:"}
{"id": "1972542", "revid": "268849", "url": "https://it.wikipedia.org/wiki?curid=1972542", "title": "Apoula Edima Bete Edel", "text": ""}
{"id": "1972543", "revid": "119972915", "url": "https://it.wikipedia.org/wiki?curid=1972543", "title": "Fergus", "text": "Origine e diffusione.\nNome diffuso in Irlanda, sull'Isola di Man e in Scozia, rappresenta la lettura moderna, anglicizzata, dell'antico irlandese \"Fearghus\" o \"Fearghas\", diffuso in Scozia e Irlanda durante il Medioevo; \u00e8 composto dai termini gaelici \"fer\" (o \"fear\", \"uomo\") e \"gus\" (\"vigore\", \"forza\", \"impetuosit\u00e0\", \"fierezza\", in irlandese moderno \"coraggio\", \"grinta\", \"iniziativa\", \"autostima\"), e pu\u00f2 quindi significare \"forza d'uomo\", \"virilit\u00e0\" oppure \"uomo di vigore\".\nIl nome \u00e8 ampiamente presente nelle leggende irlandesi, dove \u00e8 portato da numerose figure fra le quali l'eroe dell'Ulster Fergus mac R\u00f3ich. \u00c8 inoltre stato usato dai re celtici in Irlanda e in Scozia tra i Pitti. Tra il XVII e il XIX secolo, in Irlanda il nome and\u00f2 a morire, resistendo invece in Scozia, da dove si diffuse nei paesi anglofoni nel tardo XIX secolo.\nOnomastico.\nL'onomastico ricorre il 27 novembre, in memoria di san Fergus il Pitto (italianizzato in Fergusto), vescovo."}
{"id": "1972548", "revid": "163465", "url": "https://it.wikipedia.org/wiki?curid=1972548", "title": "Novalgina", "text": ""}
{"id": "1972551", "revid": "830939", "url": "https://it.wikipedia.org/wiki?curid=1972551", "title": "Adolf Albin", "text": "Nacque da una ricca famiglia di Bucarest con antenati di origine tedesca.\nDopo aver terminato gli studi all'Universit\u00e0 di Vienna, torn\u00f2 in Romania dove intraprese un'attivit\u00e0 nel campo editoriale gestendo una stamperia. Collabor\u00f2 spesso come traduttore col barone Bethel Henry von Strousberg, un ricco imprenditore tedesco di origine polacca chiamato \"Il Re delle Ferrovie\".\nNel 1872 pubblic\u00f2 il primo libro di scacchi in rumeno: \"Amicul\u016d Jocului de Shach\". La bancarotta di von Strousberg nel 1875 indusse Albin a trasferirsi a Vienna con la moglie e i tre figli.\nCarriera scacchistica.\nInizi\u00f2 ad interessarsi di scacchi verso i vent'anni, ma partecip\u00f2 a tornei importanti quando era gi\u00e0 quarantenne.\nNel 1890 si classific\u00f2 8\u00ba nel Kolisch Memorial di Vienna, vinto da Max Weiss. In questo torneo introdusse (nella partita con Csank) la variante della difesa francese \"1.e4 e6 2.d4 d5 3.Cc3 Cf6 4.Ag5 Ae7 5.e5 Cfd7 6.h4\", che \u00e8 ora nota come \"attacco Chatard-Alekhine\", ma che per un certo tempo fu chiamata \"attacco Albin\". \nA Dresda 1892 arriv\u00f2 a met\u00e0 classifica con 8/17 ma sconfisse il vincitore del torneo Tarrasch nel loro incontro diretto. \nNel 1893 si classific\u00f2 2\u00ba dietro a Emanuel Lasker (che realizz\u00f2 13/13) nel torneo di New York, davanti a giocatori del calibro di Harry Nelson Pillsbury e Jackson Showalter (chiamato dagli americani \"Il leone del Kentucky\").\nFu in questo torneo che introdusse ad alto livello, nella partita con Lasker, il controgambetto Albin.\nQuesta apertura era per\u00f2 gi\u00e0 stata giocata nel torneo di Milano 1881 nella partita Salvioli-Cavallotti. La paternit\u00e0 teorica di questa apertura spetta comunque a Serafino Dubois, che ne diede alcune analisi nel 1872 con il commento \"\u00c8 una mia scappata, e la do per quel che vale\".\nNel 1894 si classific\u00f2 ancora secondo nel torneo di New York dietro al vincitore Wilhelm Steinitz, davanti a Showalter e Pillsbury. Vinse con Steinitz nell'incontro diretto. Vista la forza dei primi classificati, questi due secondi posti possono essere considerati i pi\u00f9 grandi successi della sua carriera. \nNel grande torneo di Hastings 1895 arriv\u00f2 solo 17\u00ba su 22 partecipanti, ma vinse cinque partite e fece patta con Lasker, Chigorin, Schlechter, Teichmann e Von Bardeleben. Al termine del torneo gioc\u00f2 un match con Jackson Showalter, col risultato + 7 \u2013 10 = 9. \nDopo il torneo di Hastings torn\u00f2 in Europa e disput\u00f2 vari tornei e match: Norimberga e Budapest nel 1896, Berlino 1897, Colonia 1898, match con Simon Alapin a Vienna nel 1900 (+ 1 \u2013 1 = 4), match con Georg Marco a Vienna nel 1901 (+ 2 \u2013 4 = 4), Monte Carlo 1902 e 1903, Vienna 1907, con risultati via via declinanti. Nel 1918 gioc\u00f2 un mini-match con Richard R\u00e9ti, terminato in parit\u00e0 (+ 1 \u2013 1).\nMor\u00ec in un sanatorio di Vienna nel 1920 all'et\u00e0 di 72 anni."}
{"id": "1972553", "revid": "121167491", "url": "https://it.wikipedia.org/wiki?curid=1972553", "title": "Episodi di Innamorati pazzi (sesta stagione)", "text": "La sesta stagione della serie televisiva Innamorati pazzi \u00e8 stata trasmessa negli Stati Uniti dal 23 settembre 1997 al 19 maggio 1998 dalla NBC.\nIn Italia la stagione \u00e8 andata in onda dal 19 febbraio al 7 maggio 2002 sul canale Italia 1."}
{"id": "1972554", "revid": "767487", "url": "https://it.wikipedia.org/wiki?curid=1972554", "title": "Rusty Nail (X Japan)", "text": "Rusty Nail \u00e8 un singolo della band giapponese X Japan. Il singolo \u00e8 uscito nel 1994 ed \u00e8 stata inserita nell'album DAHLIA due anni pi\u00f9 tardi. \nPer la promozione del brano \u00e8 stato creato un videoclip in stile manga, disegnato dalle famose mangaka CLAMP.\nIl brano \u00e8 un classico della band ed \u00e8 la canzone di apertura di quasi tutti i concerti tenuti fino allo scioglimento. Nel 2008, durante i concerti di celebrazione della riunione del gruppo tenuti il 28, 29 e 30 marzo a Tokyo, ha avuto ancora la posizione di opener per tutte e tre le date. Nello stesso anno il brano \u00e8 stato utilizzato per lo spot pubblicitario giapponese della Suzuki Swift."}
{"id": "1972560", "revid": "253269", "url": "https://it.wikipedia.org/wiki?curid=1972560", "title": "Un po' pi\u00f9 in l\u00e0 sulla destra", "text": "Un po' pi\u00f9 in l\u00e0 sulla destra (titolo in lingua originale \"Un peu plus loin sur la droite\") \u00e8 un romanzo giallo del 1996 della scrittrice francese Fred Vargas. Dopo \"Chi \u00e8 morto alzi la mano\" tornano i personaggi dei \"tre evangelisti\" e di Vandoosler il vecchio. Debutta invece il personaggio di Ludwig Kelweihler, che torner\u00e0 anche nel successivo \"Io sono il tenebroso\".\nIl romanzo \u00e8 stato pubblicato per la prima volta nel 1996 in Francia presso l'editore \"Hamy\", tradotto e pubblicato in Italia nel 2008 da Einaudi, nella collana \"Stile libero - Big\".\nTrama.\nLudwig (o Louis) Kelweihler \u00e8 un ex dipendente del ministero dell'Interno e un vero esperto di indagini particolari. \u00c8 molto alto e zoppo, a causa di un incidente che \"gli ha bruciato il ginocchio\". Possiede un rospo, \"Bufo\", che porta sempre con s\u00e9.\nDopo un forte temporale ritrova in place de la Contrescarpe a Parigi, un piccolo frammento di osso umano. Kelweihler fiuta la possibilit\u00e0 che dietro al frammento osseo possa esserci una sordida storia conclusasi con un omicidio. Ignorato dal commissario Paquelin, Ludwig il \"Tedesco\", nomignolo affibbiatogli dai detrattori che contestano i suoi metodi, Kelweihler decide di imbastire una sua personale indagine con l'aiuto della sua rete di informatori personali, ma soprattutto con la collaborazione di Marc Vandoosler, detto \"San Marco\", studioso del medioevo e archivista personale di Kelweihler.\nLudwig scopre che l'osso \u00e8 un frammento di un alluce femminile ingerito da un cane e dallo stesso animale digerito ed \"evacuato\". Marc comincia quindi a sorvegliare i cani che frequentano la zona di ritrovamento del frammento e scopre una possibile traccia che porter\u00e0 prima Kelweihler e poi lo stesso Marc in un piccolo paesino della \"Bretagna profonda\", Port-Nicolas, a una ventina di chilometri da Quimper.\nA Port-Nicolas i due avranno a che fare con Sevran, il padrone del cane (un appassionato quanto eccentrico collezionista di macchine per scrivere), con il sindaco Chevalier (un abile mentitore) e col losco Blanchet (un razzista deciso a prendere la poltrona di Chevalier). Ma Kehlweiler \u00e8 a conoscenza che a Port-Nicolas vive anche Pauline, una delle poche donne che il \"Tedesco\" abbia veramente amato, ma con la quale non parla da molti anni; cos\u00ec decide di rivederla un po' per interessi personali e un po' per motivi professionali. \nKehlweiler ricostruir\u00e0 pazientemente la storia del dramma che ha portato alla morte della vecchia Marie, alla quale apparteneva il piccolo osso ritrovato per caso in una piazza parigina, a centinaia di chilometri dal luogo dove era stata brutalmente assassinata.\nVoci correlate.\nAltri romanzi di Vargas con protagonisti gli \"evangelisti\":"}
{"id": "1972562", "revid": "33689", "url": "https://it.wikipedia.org/wiki?curid=1972562", "title": "Arcipelago Scec", "text": ""}
{"id": "1972563", "revid": "767487", "url": "https://it.wikipedia.org/wiki?curid=1972563", "title": "Ultime lettere da Stalingrado (film)", "text": "Ultime lettere da Stalingrado (\"Lettres de Stalingrad\") \u00e8 un film del 1969 diretto da Gilles Katz.\nTrama.\nStalingrado, dicembre 1942. I russi hanno ormai in mano il conflitto sul fronte interno, ed i tedeschi della leggendaria VI Armata, decimati di ben 70.000 unit\u00e0, continuano una inutile resistenza, agli ordini del generale Friedrich Paulus, soggiogato dal volere del F\u00fchrer nell'impedirne la ritirata. La decisione comporta un altro inutile sterminio. I soldati germanici, stanchi, sfiduciati e tormentati dal terribile inverno russo, scrivono lettere a casa, in cui evidenziano il loro disincanto nei confronti di Hitler, dei suoi sogni assurdi e della macchina bellica tedesca.\nE allora ecco incrociarsi storie piene di umanit\u00e0, dal pianista dalle mani congelate che ricorda i suoi concerti alla moglie fedifraga, ora che anche Kurt, l'amante, agonizza con lui nell'inferno di Stalingrado, suonando ad un vecchio pianoforte rinvenuto per caso l\u2019\"Appassionata\" di Beethoven, al carrista che, dopo aver ucciso per piet\u00e0 un nemico ferito gravemente, impazzisce per il rimorso e vaga per la citt\u00e0, prima di ottenere requie dai mitragliatori dell'Armata Rossa. Ed il cappellano scrive ai suoi fedeli della messa natalizia recitata davanti ai suoi commilitoni."}
{"id": "1972564", "revid": "115787117", "url": "https://it.wikipedia.org/wiki?curid=1972564", "title": "Tesoro dell'Isola del Cocco", "text": "Il tesoro dell'Isola del Cocco \u00e8 un insieme di ricchezze che sarebbero state sepolte nella localit\u00e0 costaricana tra il XVII e il XIX secolo dai pirati. Si tratta di tre tesori, uno dei quali \u00e8 il cosiddetto \"Bottino di Lima\".\nIl Bottino di Lima.\nIl seppellimento del tesoro.\nNel 1820, mentre infuriava la guerra di indipendenza tra Cile e Per\u00f9, l'armata cilena stava per invadere la citt\u00e0 spagnola di Lima. Gli spagnoli decisero quindi di salvare tutte le immense ricchezze della citt\u00e0. Queste vennero caricate sul brigantino inglese \"Mary Dear\", sotto il comando del capitano William Thompson. Il tesoro includeva inestimabili quantit\u00e0 d'oro, argento e una statua della Vergine Maria con il Bambino in grembo, una tentazione troppo grande per Thompson, che uccise i soldati e il prete, gettandone i cadaveri in mare; fece rotta verso l'Isola del Cocco. Approdati sull'isola i pirati seppellirono il tesoro suddiviso in dodici casse. La nave di Thompson fu per\u00f2 avvistata dagli spagnoli che giustiziarono l'equipaggio, eccetto Thompson e un suo compagno, a patto che rivelassero il luogo dove era sepolto il tesoro. Approdati sull'isola, Thompson e il suo compagno riuscirono per\u00f2 a fuggire e furono poi tratti in salvo da una nave approdata in cerca d'acqua. Il compagno mor\u00ec di febbre qualche mese dopo.\nI documenti.\nTornato a casa, Thompson continu\u00f2 a navigare come marinaio semplice. Un giorno conobbe un navigatore olandese di nome John Keating. Thompson torn\u00f2 a casa sua con Keating dove vissero per 3 mesi. Poi Thompson, in punto di morte, rivel\u00f2 a Keating il luogo dove era sepolto il tesoro. Keating fece quindi tre spedizioni sull'Isola del Cocco riportando ogni volta modeste quantit\u00e0 d'oro. Raggiunta l'anzianit\u00e0, anche Keating pens\u00f2 di trasmettere le informazioni a Nicolas Fitzgerald, che a sua volta le rivel\u00f2 a un australiano di nome Curzon Howe ricevendo in cambio una modesta somma di denaro. Queste informazioni furono scritte in documenti oggi esposti al Nautical &amp; Traveller Club di Sydney.\nLe ricerche antiche.\nIl capitano francese Tony Mangel fu uno dei pochi fortunati che ebbe modo di esaminare l'intero carteggio. Tra il 1927 e il 1929 approd\u00f2 due volte sull'Isola del Cocco e concentr\u00f2 le proprie ricerche su una grotta occultata parzialmente dall'alta marea, a sud della baia della Speranza. Mangel utilizz\u00f2 anche cariche esplosive, ma senza risultati e torn\u00f2 in Francia.\nSuccessivamente alcuni cercatori belgi trovarono, nella stessa grotta, una statua in oro della Vergine Maria alta 60\u00a0cm. La statua fu poi rivenduta ad un collezionista statunitense per una cifra enorme.\nLa descrizione della statua di Nicolas Fitzgerald era diversa: una statua alta 2\u00a0metri e pesante 780 libbre, tempestata di 1.684 pietre preziose, tra cui tre smeraldi, che misuravano 3 pollici. \u00c8 verosimile che Keating abbia trovato la statua, ma essendo difficile da occultare durante il trasporto, l'abbia lasciata dov'era.\nLe ricerche recenti.\nL'ultima ricerca risale al 1992. Nel 1998 la N.A.S.A. utilizz\u00f2 un satellite per scrutare l'Isola del Cocco alla ricerca di un tesoro. Il satellite rivel\u00f2 che sull'isola esistono in totale 3 giacimenti di oro: due sulla terraferma e uno in mare. Questa scoperta spinse il governo della Costa Rica a finanziare ulteriori ricerche.\nGli altri tesori.\nNel 1824, prima di essere impiccato, il pirata inglese Bennet Graham sost\u00f2 sull'Isola del Cocco per nascondervi un grande tesoro sottratto al galeone spagnolo \"Relampago\". Queste rivelazioni vennero fornite alle autorit\u00e0 statunitensi dalla moglie di Bennet trent'anni dopo la sua morte.\nInoltre sarebbe sepolto sull'isola un altro tesoro appartenuto al pirata William Davies e nascosto nel 1684."}
{"id": "1972565", "revid": "121170835", "url": "https://it.wikipedia.org/wiki?curid=1972565", "title": "Episodi di Innamorati pazzi (settima stagione)", "text": "La settima ed ultima stagione della serie televisiva Innamorati pazzi \u00e8 stata trasmessa dal 22 settembre 1998 al 24 maggio 1999 dalla NBC.\nIn Italia la stagione \u00e8 andata in onda dal 23 dicembre 2002 al 24 febbraio 2003 sul canale Italia 1."}
{"id": "1972570", "revid": "287204", "url": "https://it.wikipedia.org/wiki?curid=1972570", "title": "Tears (X Japan)", "text": "Tears \u00e8 un singolo del gruppo visual kei giapponese X Japan. L'autore \u00e8 Yoshiki e il brano \u00e8 dedicato al padre, morto suicida quando l'autore del brano era ancora piccolo. Nei crediti presenti sul CD, viene citato Hitomi Shiratori, pseudonimo usato varie volte da Yoshiki per alcuni testi da lui scritti. Il brano \u00e8 stato inoltre utilizzato come tema musicale del film sudcoreano Windstruck del 2004."}
{"id": "1972578", "revid": "110157", "url": "https://it.wikipedia.org/wiki?curid=1972578", "title": "Chiesa di San Giuseppe (Forl\u00ec)", "text": "La piccola chiesa di San Giuseppe, detta anche \"San Giuseppino\", si trova a Forl\u00ec in via Albicini, 1. Venne costruita fra il 1641 e il 1642 dalla \"Confraternita dei Falegnami\".\n\u00c8 caratterizzata da una struttura che, pur nella sua piccolezza e nella sua semplicit\u00e0, presenta elementi decorativi di notevole eleganza.\nLa chiesetta mostra un interno a pianta rettangolare in stile barocco, in finto damasco rosso, con stalli in legno intagliato su tre lati, riservati un tempo ai membri della \"Congregazione dei Falegnami\", e un organo a mantice realizzato da Gaetano Callido funzionante del XVIII secolo.\nAl centro della volta superiore \u00e8 la \"Gloria di San Giuseppe\" realizzata Giacomo Zampa. Di Angelo Zaccarini sono gli ornati e le strutture architettoniche. Meritevole di attenzione \u00e8 la tela raffigurante \"San Giuseppe in estasi\" collocata sull'altare e realizzata da Guido Cagnacci.\nOggi la chiesa non viene pi\u00f9 utilizzata per le funzioni religiose, ma solo per eventi, ed \u00e8 sede del coro della Cattedrale di Forl\u00ec."}
{"id": "1972584", "revid": "2153076", "url": "https://it.wikipedia.org/wiki?curid=1972584", "title": "Girls (Sugababes)", "text": "Girls \u00e8 un singolo del gruppo musicale pop britannico Sugababes, pubblicato il 6 ottobre 2008 dall'etichetta discografica Island.\nLa canzone \u00e8 stata scritta da Keisha Buchanan, Allen Toussaint, Anna McDonald e Nicole Jenkinson e prodotta da Melvin Kuiters e Si Hulbert ed \u00e8 stato il primo singolo estratto dall'album \"Catfights and Spotlights\".\nVideo.\nIl video di \"Girls\" \u00e8 stato girato il 28 agosto 2008 e diretto da Daniel Wolfe; \u00e8 stato presentato su 4Music e Channel 4 il 6 settembre 2008. Nel video, le componenti Heidi Range, Keisha Buchanan e Amelle Berrabah si divertono ad una serata tra ragazze in un club, caratterizzato da un'atmosfera \"da discoteca da anni '80.\" Le ragazze ballano e cantano; durante il ritornello sono riprese le altre ballerine, mentre ogni componente delle Sugababes \u00e8 ripresa mentre canta la propria strofa. Durante la sua strofa, Amelle inizia un ballo sensuale con una delle ballerine, mentre Heidi esegue una sensuale lap-dance e Keisha stuzzica un ballerino."}
{"id": "1972585", "revid": "767487", "url": "https://it.wikipedia.org/wiki?curid=1972585", "title": "Say Anything (X Japan)", "text": "Say Anything \u00e8 un singolo della rock band giapponese X Japan. \u00c8 l'ultimo singolo pubblicato sotto la Sony Records ed \u00e8 anche l'ultimo singolo con il bassista Taiji Sawada."}
{"id": "1972586", "revid": "1305772", "url": "https://it.wikipedia.org/wiki?curid=1972586", "title": "At the Movies", "text": ""}
{"id": "1972590", "revid": "767487", "url": "https://it.wikipedia.org/wiki?curid=1972590", "title": "I quattro del pater noster", "text": "I quattro del pater noster \u00e8 un film commedia del 1969 diretto da Ruggero Deodato con Paolo Villaggio, Lino Toffolo, Enrico Montesano, Oreste Lionello.\nTrama.\nNel selvaggio West, Paul e Eddie, due compagni abbastanza sprovveduti, entrano per caso in possesso di oro, precedentemente sottratto dai fratelli Jackson. Presto saranno arrestati per possesso indebito, per rapina e mandati in prigione. Quando possono evadere con l'aiuto del rivoluzionario Mambo, saranno presto inseguiti dai fratelli Jackson, che sono in realt\u00e0 responsabili del crimine. Il denaro, tuttavia, non c'\u00e8 gi\u00e0 pi\u00f9; in aggiunta devono difendersi dagli altri soggetti interessati all'oro: dal predicatore vagabondo Lazzaro, ai rivoluzionari messicani e anche un gruppo di giocatori d'azzardo, mentre cercano di recuperare il denaro in un casin\u00f2."}
{"id": "1972603", "revid": "200568", "url": "https://it.wikipedia.org/wiki?curid=1972603", "title": "Consiglio nazionale delle ricerche", "text": ""}
{"id": "1972609", "revid": "367445", "url": "https://it.wikipedia.org/wiki?curid=1972609", "title": "Drnje", "text": "Drnje \u00e8 un comune della Croazia di 2.156 abitanti della regione di Koprivnica e Kri\u017eevci."}
{"id": "1972610", "revid": "484362", "url": "https://it.wikipedia.org/wiki?curid=1972610", "title": "Ilia di Troia", "text": ""}
{"id": "1972611", "revid": "1305772", "url": "https://it.wikipedia.org/wiki?curid=1972611", "title": "Green River", "text": "Green River (\"fiume verde\" in lingua inglese) pu\u00f2 riferirsi a:"}
{"id": "1972614", "revid": "1371684", "url": "https://it.wikipedia.org/wiki?curid=1972614", "title": "\u0110elekovec", "text": "\u0110elekovec \u00e8 un comune della Croazia di 1.824 abitanti della regione di Koprivnica e Kri\u017eevci."}
{"id": "1972615", "revid": "1714743", "url": "https://it.wikipedia.org/wiki?curid=1972615", "title": "Giovanna Carlotta di Anhalt-Dessau", "text": "Biografia.\nEra figlia di Giovanni Giorgio II di Anhalt-Dessau, duca di Anhalt-Dessau dal 1660 al 1693, e di Enrichetta Caterina di Nassau.\nVenne data in moglie al margravio Filippo Guglielmo di Brandeburgo-Schwedt. Il matrimonio, che sanciva l'unione tra le dinastie degli Ascanidi e quella degli Hohenzollern, ebbe luogo a Oranienbaum il 25 gennaio 1699.\nDiede al marito sei figli, consentendo cos\u00ec la sopravvivenza del ramo Brandeburgo-Schwedt:\nGiovanna rimase vedova il 19 dicembre 1711 e assunse il titolo di suo marito loro figlio Federico Guglielmo. L'unica figlia a raggiungere l'et\u00e0 adulta fu Enrichetta Maria che spos\u00f2 l'erede al ducato di W\u00fcrttemberg Federico Luigi di W\u00fcrttemberg."}
{"id": "1972616", "revid": "767487", "url": "https://it.wikipedia.org/wiki?curid=1972616", "title": "Ferdinandovac", "text": "Ferdinandovac \u00e8 un comune della Croazia di 2.107 abitanti della regione di Koprivnica e Kri\u017eevci."}
{"id": "1972617", "revid": "113895886", "url": "https://it.wikipedia.org/wiki?curid=1972617", "title": "Gr\u00e4ben", "text": "Gr\u00e4ben \u00e8 un comune del Brandeburgo, in Germania.\nAppartiene al circondario di Potsdam-Mittelmark ed \u00e8 parte dell'Amt Ziesar.\nStoria.\nNel 2003 venne aggregato al comune di Gr\u00e4ben il comune di Rottstock.\nSuddivisione amministrativa.\nIl territorio comunale si divide in 2 zone, corrispondenti al centro abitato di Gr\u00e4ben e a 1 frazione (\"Ortsteil\"):"}
{"id": "1972618", "revid": "767487", "url": "https://it.wikipedia.org/wiki?curid=1972618", "title": "Dahlia (singolo)", "text": "DAHLIA \u00e8 un singolo del gruppo musicale giapponese X Japan, pubblicato nel 1996. Esistono due versioni del singolo, in cui varia la copertina. Nel primo vi \u00e8 il viso di Yoshiki visto di profilo, nel secondo lo stesso Yoshiki nudo girato di spalle."}
{"id": "1972619", "revid": "767487", "url": "https://it.wikipedia.org/wiki?curid=1972619", "title": "Gola (Croazia)", "text": "Gola \u00e8 un comune della Croazia di 2.760 abitanti della regione di Koprivnica e Kri\u017eevci."}
{"id": "1972620", "revid": "767487", "url": "https://it.wikipedia.org/wiki?curid=1972620", "title": "Uncle Monk", "text": "Uncle Monk \u00e8 stata una band statunitense di bluegrass.\nEra formata dal duo Tommy Ramone (ex Ramones) e Claudia Tienan, e debutt\u00f2 con un album omonimo il 21 marzo 2006. Tommy Ramone mor\u00ec l'11 luglio 2014, mentre era in lavorazione il secondo album."}
{"id": "1972622", "revid": "767487", "url": "https://it.wikipedia.org/wiki?curid=1972622", "title": "Gornja Rijeka", "text": "Gornja Rijeka \u00e8 un comune della Croazia di 2.035 abitanti della regione di Koprivnica e Kri\u017eevci."}
{"id": "1972625", "revid": "1892728", "url": "https://it.wikipedia.org/wiki?curid=1972625", "title": "Il direttore in grigioverde", "text": ""}
{"id": "1972627", "revid": "767487", "url": "https://it.wikipedia.org/wiki?curid=1972627", "title": "Hlebine", "text": "Hlebine \u00e8 un comune della Croazia di 1.470 abitanti della regione di Koprivnica e Kri\u017eevci.\nHlebine \u00e8 famosa anche per essere un comune con molti pittori na\u00eff, tra cui Ivan Generali\u0107."}
{"id": "1972631", "revid": "125290388", "url": "https://it.wikipedia.org/wiki?curid=1972631", "title": "Gianluca Buonanno", "text": "Biografia.\nIl padre Ettore era artigiano e il nonno attore girovago pugliese e spalla di Ettore Petrolini. A sedici anni Buonanno si \u00e8 iscritto al Movimento Sociale Italiano, affascinato da Giorgio Almirante. Diplomatosi in ragioneria presso l'ITC di Romagnano Sesia nel 1987, ha lavorato per qualche anno come addetto vendite presso aziende della provincia.\nBuonanno \u00e8 morto a 50 anni il 5 giugno 2016 in un incidente stradale lungo l'autostrada A36 all'altezza di Gorla Maggiore, in provincia di Varese. I funerali si sono celebrati il 14 giugno a Bornate, frazione di Serravalle Sesia.\n\u00c8 stato sepolto nel cimitero di Bornate.\nCarriera politica.\nCarriera politica locale.\nNel 1990 \u00e8 stato eletto consigliere comunale di Serravalle Sesia per il MSI-DN, quindi sindaco nel 1993 in una lista civica, riconfermato nel 1997.\n\u00c8 stato consigliere provinciale per Alleanza Nazionale (e poi per la Lega Nord) a Vercelli dal 1995 al 2009, vicepresidente della provincia dal 2007.\nDivenuto ineleggibile a sindaco di Serravalle Sesia dopo due mandati consecutivi, si candida come indipendente (\"Lista Buonanno\") alle elezioni politiche italiane del 2001 nel collegio maggioritario di Cossato, ottenendo il 22,7% dei voti e sottraendone al candidato della Casa delle Libert\u00e0, che ha raccolto il 39,2% dei voti contro il 38,1% del candidato del centrosinistra.\nNel 2002 ha lasciato Alleanza Nazionale e ha aderito alla Lega Nord, con la quale \u00e8 stato eletto sindaco di Varallo, riconfermato nel 2007.\nNel 2009 ha lasciato l'incarico di vicepresidente della Provincia di Vercelli al collega di partito Paolo Tiramani ed \u00e8 stato nominato assessore al Comune di Borgosesia.\nNel 2010 \u00e8 stato eletto per la prima volta in Consiglio regionale (quota proporzionale) nella circoscrizione di Vercelli, con 8.261 voti di preferenza nella lista della Lega Nord, lasciando anche questa volta il seggio a Paolo Tiramani primo dei non eletti, per continuare la carriera parlamentare.\nNel 2014 si \u00e8 candidato di nuovo a sindaco di Borgosesia, risultando eletto.\nDeputato della Lega Nord (2008-2014).\nDeputato nella XVI Legislatura per la circoscrizione Piemonte 2, \u00e8 risultato il deputato con il pi\u00f9 alto numero di presenze alla Camera, circa il 98%.\nNell'ottobre 2011 ha espresso all'Amministrazione della Camera dei Deputati la formale rinuncia a un eventuale futuro vitalizio parlamentare (che ha maturato nel 2012 e che avrebbe percepito al raggiungimento dell'et\u00e0 pensionabile).\nIl 25 febbraio 2013 \u00e8 rieletto alla Camera dei Deputati nel collegio Piemonte 2 ed \u00e8 entrato a far parte del Consiglio direttivo del gruppo parlamentare della Lega Nord.\nParlamentare europeo.\nNel 2004 tenta la corsa a Strasburgo candidandosi nel nord-ovest con il Partito Repubblicano Italiano. La lista non riuscir\u00e0 per\u00f2 ad ottenere alcun seggio. Buonanno, con 9.000 preferenze, \u00e8 primo nella propria circoscrizione e contribuir\u00e0 al successo del PRI in Valsesia, dove diventa il primo partito.\nCandidato alle elezioni europee del 2014 per la Circoscrizione Italia nord-occidentale, con 26.661 preferenze \u00e8 stato il secondo candidato pi\u00f9 votato della Lega Nord nella Circoscrizione Nord-Ovest, dietro al segretario nazionale Matteo Salvini (223.288 voti). Eletto parlamentare europeo, ha lasciato la Camera dei Deputati.\nNel marzo 2015 compie un viaggio in Libia affermando di voler verificare di persona le condizioni del paese colpito da violenti scontri.\nPrese di posizione e controversie.\nOmosessualit\u00e0.\nGianluca Buonanno ha pi\u00f9 volte espresso opinioni fortemente contrarie all'omosessualit\u00e0 e agli omosessuali. Nel 2011, nel pieno della discussione sulla legge contro l'omofobia, ha dichiarato:\nIl 6 giugno 2013, in vista della partecipazione del ministro Josefa Idem e del presidente della Camera Laura Boldrini al Gay Pride nazionale di Palermo, ha dichiarato alla trasmissione \"La Zanzara\" su Radio 24: \nLa reazione delle principali associazioni gay \u00e8 stata immediata: l'associazione dei gay di destra Gaylib ha chiesto l'intervento dell'Autorit\u00e0 per le garanzie nelle comunicazioni.\nIl 3 luglio seguente, durante una discussione alla Camera, \u00e8 stato espulso dall'aula per aver invaso i banchi del Governo esponendo un cartello con la scritta \"Il governo libera i pedofili\". In precedenza in polemica con Sinistra Ecologia Libert\u00e0 Buonanno aveva dichiarato:\nPer questa dichiarazione era stato richiamato dal Presidente della Camera. Un episodio simile \u00e8 accaduto il 30 luglio seguente, quando Buonanno ha affermato:\nIl 26 settembre, durante l'intervento in aula del deputato di Sinistra Ecologia Libert\u00e0 e attivista LGBT Alessandro Zan, ha esposto un finocchio, scontrandosi poi con il collega Toni Matarrelli, intervenuto per dare manforte al compagno di partito Zan. Uscendo dall'aula Buonanno ha dichiarato: \nIl 19 settembre 2014, nel corso del programma radiofonico \"La Zanzara\" su Radio 24, interpellato sulle unioni omosessuali, ha proposto di \"schedare le coppie omosessuali\" e regalare loro una banana:Nonostante le dure prese di posizioni sull'omosessualit\u00e0, in diverse trasmissioni televisive ha affermato:\nSpigola.\nIl primo aprile 2014, in concomitanza con il pesce d'aprile, durante l'esame di un disegno di legge, ha sventolato una spigola, sostenendo che i pensionati non se la possono permettere al contrario degli immigrati, che vengono mantenuti in alberghi di lusso ed invitando l'allora Presidente della Camera dei Deputati Laura Boldrini a mangiarla.\nRom.\nIl 2 marzo 2015, nel corso della trasmissione televisiva \"Piazzapulita\" su LA7, Buonanno, parlando dei criminali, ha affermato per quattro volte che \"i rom sono la feccia della societ\u00e0\".. Il 16 aprile 2016, il Tribunale di Milano ha accolto un ricorso presentato dalle associazioni ASGI (Associazione studi giuridici sull'immigrazione) e NAGA (Associazione volontaria di assistenza socio-sanitario e per diritti dei cittadini stranieri, rom e sinti) e ha condannato Buonanno al pagamento di 6000 euro a favore di ciascuna delle associazioni ricorrenti a titolo di risarcimento del danno non patrimoniale, ordinando inoltre la pubblicazione dell'intestazione e del dispositivo dell'ordinanza sul quotidiano \"Corriere della Sera\" in caratteri doppi del normale e a spese di Buonanno."}
{"id": "1972633", "revid": "2110845", "url": "https://it.wikipedia.org/wiki?curid=1972633", "title": "Jean-Philippe Lauer", "text": "Attivo in Egitto gi\u00e0 dagli anni venti del XX secolo, la sua attivit\u00e0 \u00e8 quasi esclusivamente legata allo studio dei complessi piramidali di Saqqara, quello di Djoser in particolare. Per la Piramide di Djoser realizz\u00f2 ricostruzioni architettoniche dello stato originario del monumento con il metodo dell'anastilosi, assai interessanti anche dal punto di vista teorico.\n\u00c8 ritenuto uno dei pi\u00f9 importanti conoscitori dell'arte edificatoria degli egizi nell'epoca di costruzione delle piramidi.\nOggetti e fotografie di Lauer impegnato nelle campagne di scavo sono custodite al Museo Imhotep."}
{"id": "1972635", "revid": "767487", "url": "https://it.wikipedia.org/wiki?curid=1972635", "title": "Forever Love (X Japan)", "text": "Forever Love \u00e8 un singolo del gruppo giapponese X Japan. La canzone \u00e8 una delle pi\u00f9 famose della band ed \u00e8 stata suonata per l'ultima volta dopo lo scioglimento del 1997 al funerale del chitarrista hide. Una seconda edizione del singolo usc\u00ec il 22 luglio 1998 in formato Gold Disc con una copertina diversa (completamente bianca raffigurante i membri della band sulla sinistra)."}
{"id": "1972636", "revid": "767487", "url": "https://it.wikipedia.org/wiki?curid=1972636", "title": "Kalinovac", "text": "Kalinovac \u00e8 un comune della Croazia di 1.725 abitanti della regione di Koprivnica e Kri\u017eevci."}
{"id": "1972640", "revid": "767487", "url": "https://it.wikipedia.org/wiki?curid=1972640", "title": "Kalnik", "text": "Kalnik \u00e8 un comune della Croazia di 1.611 abitanti della regione di Koprivnica e Kri\u017eevci."}
{"id": "1972645", "revid": "93556", "url": "https://it.wikipedia.org/wiki?curid=1972645", "title": "Klo\u0161tar Podravski", "text": "Klo\u0161tar Podravski \u00e8 un comune della Croazia di 3.603 abitanti della regione di Koprivnica e Kri\u017eevci."}
{"id": "1972647", "revid": "767487", "url": "https://it.wikipedia.org/wiki?curid=1972647", "title": "Koprivni\u010dki Bregi", "text": "Koprivni\u010dki Bregi \u00e8 un comune della Croazia di 2.550 abitanti della regione di Koprivnica e Kri\u017eevci."}
{"id": "1972650", "revid": "767487", "url": "https://it.wikipedia.org/wiki?curid=1972650", "title": "Koprivni\u010dki Ivanec", "text": "Koprivni\u010dki Ivanec \u00e8 un comune della Croazia di 2.361 abitanti della regione di Koprivnica e Kri\u017eevci."}
{"id": "1972652", "revid": "228587", "url": "https://it.wikipedia.org/wiki?curid=1972652", "title": "Dahlen", "text": ""}
{"id": "1972655", "revid": "110157", "url": "https://it.wikipedia.org/wiki?curid=1972655", "title": "Legrad", "text": "Legrad \u00e8 un comune della Croazia di 2.764 abitanti della regione di Koprivnica e Kri\u017eevci."}
{"id": "1972656", "revid": "767487", "url": "https://it.wikipedia.org/wiki?curid=1972656", "title": "Forever Love (Last Mix)", "text": "Questo singolo degli X Japan \u00e8 una rivisitazione della canzone \"Forever Love\". Contiene come B-Side una traccia presa dal loro live album \"Live in Hokkaido 1995.12.4 Bootleg\". Vi \u00e8, inoltre, un'edizione speciale del singolo con una copertina differente raffigurante la chitarra di hide (deceduto il 2 maggio 1998) e con la scritta \"hide FOREVER\"."}
{"id": "1972657", "revid": "599013", "url": "https://it.wikipedia.org/wiki?curid=1972657", "title": "Dahlem", "text": ""}
{"id": "1972662", "revid": "1305772", "url": "https://it.wikipedia.org/wiki?curid=1972662", "title": "Hot Stuff", "text": "Hot Stuff (\"roba calda, che scotta\" in lingua inglese) pu\u00f2 riferirsi a:"}
{"id": "1972664", "revid": "1714743", "url": "https://it.wikipedia.org/wiki?curid=1972664", "title": "Enrichetta Amalia di Anhalt-Dessau", "text": "Era figlia di Giovanni Giorgio II di Anhalt-Dessau, duca di Anhalt-Dessau dal 1660 al 1693, e di Enrichetta Caterina d'Orange.\nVenne data in sposa a Enrico Casimiro II di Nassau-Dietz, principe di Nassau-Dietz dal 1664, figlio di Guglielmo Federico di Nassau-Dietz e di Albertina Agnese d'Orange. Il matrimonio venne celebrato a Dessau il 26 novembre 1683.\nEnrichetta Maria diede alla luce nove figli:\nRimase vedova il 25 marzo 1696 e succedette a Enrico Casimiro loro figlio di nove anni Giovanni Guglielmo. Reggente per lui fu Enrichetta Amalia che govern\u00f2 il principato dal 1696 al 1708, amministrando la Frisia, Groninga e Drenthe. La Reggente eredit\u00f2 importanti dipinti olandesi dalla madre. Nel 1710, Enrichetta Caterina le don\u00f2 l'opera \"Le Tr\u00e8s Noble Ordre de la Fid\u00e9lit\u00e9\".\nAlla nascita della sua seconda figlia Enrichetta Amalia si avvalse l'aiuto di Justine Siegemundin, celebre ostetrica tedesca dell'epoca. Mor\u00ec nel Castello di Oranienstein, sulla cui forma ella influ\u00ec molto, facendogli conferire un'impronta barocca tra il 1704 ed 1709, ad opera dell'architetto Daniel Marot."}
{"id": "1972666", "revid": "767487", "url": "https://it.wikipedia.org/wiki?curid=1972666", "title": "The Last Song (X Japan)", "text": "THE LAST SONG \u00e8 la canzone commemorativa scritta dagli X Japan per lo scioglimento del gruppo nel 1997. La copertina raffigura una scena del Last Live in cui Toshi e Yoshiki si abbracciano durante l'esecuzione di\"Forever Love\". Si dice che Yoshiki in quel momento fosse arrabbiato con Toshi al punto che sarebbe stato indeciso tra abbracciare il cantante o dargli un pugno. Nel CD sono presenti varie tracce multimediali contenenti l'esecuzione della canzone durante il Last Live (concerto tenutosi il 31 dicembre 1997), un reportage sullo scioglimento del gruppo e la loro discografia."}
{"id": "1972673", "revid": "116974930", "url": "https://it.wikipedia.org/wiki?curid=1972673", "title": "Say Somethin'", "text": "Say Somethin' \u00e8 una canzone scritta da Mariah Carey, Snoop Dogg, Chad Hugo e Pharrell Williams per il decimo album della Carey \"The Emancipation of Mimi\" del 2005.\nSnoop Dogg partecipa al brano, eseguendone anche i versi rap.\nIl singolo ha ricevuto un modesto successo nel mondo, pur riuscendo comunque ad ottenere una prima posizione nella \"Hot Dance Club Play\"\nIl video.\nil video prodotto per \"Say Somethin\" \u00e8 stato diretto da Paul Hunter e filmato a Parigi nel marzo 2006. Il produttore e compositore del brano Pharrell Williams partecipa al video come interesse sentimentale della Carey, che nel video indossa numerosi capi della collezione primaverile 2006 della Louis Vuitton. Le parti di Snoop Dogg invece sono state registrate negli Stati Uniti. La Carey ha commentato le richieste di Snoop Dogg di non voler andare a Parigi, dicendo \"Se voi pensate che io sia una diva, Snoop \u00e8 come se fosse ad un livello superiore, il re dell'hip hop\" Il video \u00e8 stato trasmesso per la prima volta da MTV il 12 aprile 2006, ad un anno di distanza dalla pubblicazione dell'album \"The Emancipation of Mimi\", ed \u00e8 stato numero uno per cinque settimane non consecutive della transmission \"Total Request Live\".."}
{"id": "1972674", "revid": "254401", "url": "https://it.wikipedia.org/wiki?curid=1972674", "title": "Chiesa di San Filippo Neri (Genova)", "text": "La chiesa convento di San Filippo Neri \u00e8 un complesso religioso situato al limite orientale del quartiere di Pr\u00e8, nel centro storico di Genova. Il complesso si trova in via Lomellini, quasi all'incrocio con via Bensa. Il convento ospita la sede genovese della Confederazione dell'oratorio di San Filippo Neri che tranne due brevi interruzioni nell'Ottocento officia la chiesa dalla sua fondazione.\nStoria.\nI finanziamenti per la realizzazione del complesso di San Filippo hanno origine dal cospicuo legato che il nobile genovese Camillo Pallavicini, padre filippino, deceduto a Palermo nel 1644, lasci\u00f2 perch\u00e9 fosse istituita una sede della congregazione anche a Genova, cosa che avvenne il 1\u00ba luglio 1645, presso la Chiesa di San Pancrazio. Decimata dalla peste nel 1656-1657, la comunit\u00e0 fu ricostituita nel 1659 e si trasfer\u00ec in via Lomellini, in un palazzo acquistato dalla famiglia Lomellini in cui aveva abitato S. Caterina Fieschi, presso il quale costruirono inizialmente una piccola chiesa.\nLa costruzione dell'attuale complesso, di cui la chiesa rappresenta la pi\u00f9 importante testimonianza di architettura tardo-barocca a Genova, ebbe inizio nel 1674, dopo la demolizione del precedente palazzo e l'acquisizione di altri edifici. Il progetto \u00e8 attribuito a Pietro Antonio Corradi. I lavori furono completati nel 1712, anche se la facciata fu realizzata solo nel 1738, mentre l'annesso oratorio fu edificato intorno alla met\u00e0 del XVIII secolo.\nPer tutto il secolo, grazie ai contributi dei Padri del Comune e di famiglie patrizie, la chiesa si arricch\u00ec di preziose opere d'arte.\nLa chiesa fu consacrata il 28 gennaio 1721 da Giovanni Domenico Cavagnari, vescovo di Sagona, in Corsica. Il complesso pass\u00f2 indenne le soppressioni napoleoniche di fine Settecento, ma nel 1810, al tempo della dominazione francese fu espropriato e trasformato in un museo, in cui erano state fatte confluire le opere d'arte di numerose chiese e conventi chiusi dalle disposizioni napoleoniche. I Filippini poterono farvi ritorno nel 1815, dopo la caduta di Napoleone. Fu nuovamente espropriato nel 1866 per le nuove leggi emanate dal governo sabaudo, tornando per\u00f2 in uso ai padri filippini nel 1868. Questa situazione fa s\u00ec che oggi il complesso (chiesa, convento e oratorio) appartenga in parte al comune di Genova e in parte alla congregazione dei Filippini.\nDescrizione artistica.\nEsterno.\nNella facciata concava della chiesa, ad intonaco grezzo, \u00e8 collocata la statua dell'\u201dImmacolata e gloria d'angeli\u201d, di Pasquale Bocciardo e sopra il portale d'ingresso un medaglione raffigurante S. Filippo Neri, di Carlo Cacciatore; il prospetto dell'adiacente convento (che ospita anche una scuola materna) \u00e8 caratterizzato da paraste, timpani e numerose stelle a otto punte, simbolo dei Filippini.\nInterno.\nL'interno, formato da un'unica navata con un'alta volta a botte e quattro cappelle laterali, \u00e8 decorato ad affresco, in un tardo-barocco genovese il cui linguaggio si esprime anche con intagli lignei e marmorei ed un trionfo di stucchi dorati e dipinti. Il pavimento con intarsi di marmi pregiati multicolori venne eseguito nel 1737.\nOpere d'arte.\nLa decorazione ad affresco dell'aula principale \u00e8 dovuta, per quanto riguarda le finte prospettive architettoniche a trompe l'oeil e gli ornati di Antonio Maria Haffner, confratello nella Congregazione filippina, mentre l'affresco della volta che raffigura \"La Gloria di san Filippo Neri\", fu eseguito dal classicista bolognese Marcantonio Franceschini, autore anche degli otto riquadri dipinti a tempera posti sotto il cornicione, rappresentanti i \"Miracoli e fatti della vita del santo\" del 1714:\nNel presbiterio, la scenografica macchina d'altare ha il suo fulcro nel \"San Filippo Neri portato in gloria dagli angeli\"; \u00e8 opera dello scultore romano Domenico Guidi il san Filippo, mentre il basamento con gli angeli \u00e8 del francese Honor\u00e9 Pelle, allievo del Puget. In alto, nel timpano curvilineo, sempre in marmo bianco la complessa scenografia \u00e8 completata dallo Spirito Santo fra cherubini e dalle allegorie femminili ai lati, \"Mansuetudine\" e \"Orazione\" attribuite al genovese Giacomo Antonio Ponsonelli. Gli affreschi alle pareti e nella volta del coro con gli sfondati prospettici e gli \"Episodi della vita di san Filippo Neri e san Carlo Borromeo\", del 1712, sono dovuti alla mano del lombardo Stefano Maria Legnani, allievo del Maratti, che raffigura nella volta l\"'Apparizione della Vergine a san Filippo\", e alle pareti laterali, al di sopra delle grate, finte tribune con i ritratti degli esponenti illustri dell'ordine e del cardinale Tarugi.\nNelle cappelle sono da segnalare alcune opere: nella prima cappella di destra le statue della \"Mansuetudine\" e dell\"'Amor Divino\" di Domenico Parodi; nella pareti laterali le sculture di Giacomo Boni ed Enrico Vaymer raffiguranti la \"Vita di san Francesco di Sales\". Nella seconda cappella il pacato classicismo di origine emiliana contraddistingue gli affreschi del Boni \"e la pala d'altare con Riposo della Sacra Famiglia\", attribuita alla mano del Franceschini.\nNella seconda cappella di sinistra, il capolavoro di Domenico Piola raffigurante \"Ges\u00f9 con la croce appare a Santa Caterina Fieschi Adorno.\" Forti accenti luministici fanno spiccare le figure del Cristo sanguinante, della santa genovese inginocchiata ai piedi della statua della Vergine e dei rosei putti sul paesaggio notturno dello sfondo. Ai lati episodi di vita della santa ad opera del Boni. Nella prima cappella le statue degli \"Angeli\" e dell'immacolata sono opera di Daniello Solaro, allievo di Pierre Puget, mentre la pala raffigurante Papa \"Pio V venera le stimmate di San Francesco\" \u00e8 dei Piola, Domenico e Paolo Gerolamo. Il gruppo ligneo della \"Piet\u00e0\" \u00e8 opera di Anton Maria Maragliano.\nOrgano a canne.\nSull'ampia cantoria in controfacciata, si trova l'organo a canne, costruito da Giuseppe II Serassi nel 1816 (\"opus 348\"). Lo strumento, restaurato nel 1995 dalla ditta organaria Dell'Orto &amp; Lanzini e integro nella sua conformazione originaria, \u00e8 a trasmissione meccanica. L'organo dispone di 30 registri; la sua consolle ha un'unica tastiera di 50 note con prima ottava scavezza ed una pedaliera a leggio scavezza di 17 costantemente unita al manuale.\nOratorio di San Filippo.\nAccanto alla chiesa sorge l'oratorio di San Filippo, costruito nel 1749 su progetto attribuito a Giovanni Battista Montaldo. All'interno, a pianta ellittica, un ambiente in stile rococ\u00f2 perfettamente conservato, si trova una pregevole statua dell\"'Immacolata\" realizzata da Pierre Puget. Interessanti anche gli affreschi eseguiti da Giacomo Boni e la tela raffigurante \"San Filippo in estasi\" di Simon Dubois.\nL'oratorio, per la sua ottima acustica, \u00e8 stato utilizzato fin dal XVIII secolo per concerti di musica sacra e da camera, attivit\u00e0 che prosegue ancora ai nostri giorni. Tra gli altri vi tennero rappresentazioni celebri artisti come Luigi Boccherini, Niccol\u00f2 Paganini e il sopranista Carlo Scalzi."}
{"id": "1972675", "revid": "54253", "url": "https://it.wikipedia.org/wiki?curid=1972675", "title": "Sutta Pi\u1e6daka", "text": "Il Sutta Pi\u1e6daka (p\u0101li; sanscrito: \u0938\u0942\u0924\u094d\u0930 \u092a\u093f\u091f\u0915 \"S\u016btra Pi\u1e6daka\") \u00e8 la seconda grande categoria di testi canonici buddhisti contenuti nel Canone p\u0101li. Secondo la tradizione del buddhismo Therav\u0101da costituisce la collezione degli insegnamenti elargiti dal Buddha Sakyamuni e dai suoi pi\u00f9 eminenti discepoli alla comunit\u00e0 dei monaci buddhisti o ai laici che gli rivolsero inviti ad insegnare o quesiti da rispondere.\nIl \"Sutta Pi\u1e6daka\" \u00e8 il secondo dei tradizionali \"tre canestri\" che costituiscono il \"corpus\" dottrinale della scuola buddhista therav\u0101da in lingua p\u0101li, essendo il primo il \"Vinaya Pi\u1e6daka\", il \"canestro della disciplina (monastica)\", e il terzo lo \"Abhidhamma Pi\u1e6daka\", il \"canestro della dottrina ulteriore\".\nLa prima versione del \"Sutta Pi\u1e6daka\" fu stabilita, secondo tutti i canoni antichi noti, nel corso del primo concilio buddhista di R\u0101jagaha, tenuto pochi mesi dopo la scomparsa del Buddha, e fu tramandato oralmente per oltre tre secoli prima di essere fissato in forma scritta nell'isola di Sri Lanka.\nIl \"Sutta Pi\u1e6daka\" \u00e8 oggi cos\u00ec strutturato:"}
{"id": "1972687", "revid": "767487", "url": "https://it.wikipedia.org/wiki?curid=1972687", "title": "Abraham Laboriel", "text": "La rivista statunitense \"Guitar Player Magazine\" lo ha definito come \u00abil pi\u00f9 utilizzato session man del nostro tempo\u00bb. Laboriel \u00e8 padre del batterista Abe Laboriel Jr. e del produttore, autore e compositore di colonne sonore Mateo Laboriel.\nBiografia.\nNato a Citt\u00e0 del messico nel 1947, inizialmente segu\u00ec gli studi classici di chitarra. Pass\u00f2 al basso elettrico durante gli studi presso il Berklee College of Music.\nHenry Mancini incoraggi\u00f2 Laboriel a trasferirsi a Los Angeles per perseguire la carriera negli studi di registrazione.\nDa allora ha lavorato con numerosi artisti quali Stevie Wonder, Barbra Streisand, Al Jarreau, Dolly Parton, Lionel Richie, Christopher Cross, Brenda Russell, Olivia Newton-John, Joan Baez, Jennifer Rush, Natalie Cole, Roberta Flack, Peabo Bryson, Randy Crawford, Joe Cocker, Syreeta Wright, Bette Midler, Leo Sayer, Jeffrey Osborne, John Denver, Kenny Rogers, Jos\u00e9 Feliciano, Michael McDonald, Patti Austin, Leonard Cohen, Billy Preston, Diane Schuur, Stephanie Mills, Elton John, Barry Manilow, Paul Simon, Bryan Ferry, ma anche con Stephen Bishop, Chaka Khan, Dionne Warwick, Melissa Manchester, Kenny Loggins, Sheena Easton, Patrizio Buanne, George Benson, Umberto Tozzi, Michael Jackson, Alberto Fortis. Inoltre per registrare i suoi tre album da solista Laboriel ha reclutato un cast di artisti quali Alex Acu\u00f1a, Al Jarreau, Jim Keltner, Philip Bailey ed altri.\nLaboriel \u00e8 stato anche fondatore delle band Friendship e Koinonia. Attualmente suona nella band \"Open Hands\" con Justo Almario, Greg Mathieson e Bill Maxwell.\nNel 2005 gli \u00e8 stata conferita una Laurea honoris causa in musica dal Berklee College of Music."}
{"id": "1972689", "revid": "149727", "url": "https://it.wikipedia.org/wiki?curid=1972689", "title": "Rottstock", "text": ""}
{"id": "1972692", "revid": "767487", "url": "https://it.wikipedia.org/wiki?curid=1972692", "title": "Risparmio gestito", "text": "Il risparmio gestito \u00e8, in economia, la quota di accantonamento personale affidata dal risparmiatore ad uno o pi\u00f9 gestori professionali che provvedono ad amministrare le risorse loro conferite nell\u2019ambito di un mandato ricevuto.\nDefinizione.\nIl risparmio gestito racchiude tutti gli strumenti di investimento e i prodotti di risparmio attraverso i quali un investitore affida il proprio denaro a intermediari come banche, societ\u00e0 di gestione del risparmio, promotori finanziari o assicurazioni per essere investiti.\nDifferenza tra risparmio gestito e amministrato.\nA differenza del risparmio amministrato, in cui l'intermediario finanziario si limita ad agire da sostituto di imposta lasciando le scelte di investimento al risparmiatore, il risparmio gestito consiste nel conferire mandato all'intermediario ad operare con i propri risparmi, al fine di incrementarne il valore.\nGli strumenti del risparmio gestito.\nTra i prodotti di risparmio rientrano:\nTassazione.\nIn Italia il regime di tassazione prevede che la scelta di questa opzione (individuale o collettiva) comporti al risparmiatore:\nGli altri regimi di dichiarazione delle plusvalenze sono il Regime Dichiarativo e il Regime di Risparmio Amministrato"}
{"id": "1972695", "revid": "767487", "url": "https://it.wikipedia.org/wiki?curid=1972695", "title": "Forever Love (Reissue)", "text": "Questo singolo degli X Japan raccoglie le varie versioni del loro brano \"Forever Love\" in un unico disco. Il CD ha una traccia extra, una preview del Last Live, visibile inserendo il disco nel computer."}
{"id": "1972697", "revid": "119426458", "url": "https://it.wikipedia.org/wiki?curid=1972697", "title": "Wenzlow", "text": "Wenzlow \u00e8 un comune di abitanti del Brandeburgo, in Germania.\nAppartiene al circondario di Potsdam-Mittelmark ed \u00e8 parte dell'Amt Ziesar.\nStoria.\nIl 1\u00ba marzo 2002 venne aggregato al comune di Wenzlow il comune di Boecke.\nSuddivisione amministrativa.\nIl territorio comunale si divide in 2 zone, corrispondenti al centro abitato di Wenzlow e a 1 frazione (\"Ortsteil\"):"}
{"id": "1972698", "revid": "125360223", "url": "https://it.wikipedia.org/wiki?curid=1972698", "title": "Pievequinta", "text": "Pievequinta (\"Pidquenta\" in romagnolo) \u00e8 una frazione di Forl\u00ec, in provincia di Forl\u00ec-Cesena. \nGeografia.\nPievequinta \u00e8 situata a 10 km a nord-est di Forl\u00ec.\nStoria.\nDurante la seconda guerra mondiale il 26 luglio 1944, la localit\u00e0 fu teatro di un eccidio nazista nel quale trovarono la morte dieci uomini: don Francesco Babini, Riziero Bartolini, Alfredo Cavina detto il \"Vecchio\", Antonio Luccini, Biagio Molina, Wiliam Pallanti, Edgardo Rodolfi, detto \"Lignon\", Mario Romeo, Antonio Zoli, detto \"Fiscin\" e Luigi Zoli. I corpi per due giorni restarono come monito nel luogo dell'esecuzione.\nInfrastrutture e trasporti.\nPievequinta sorge lungo la SP 2, che unisce Forl\u00ec a Cervia."}
{"id": "1972699", "revid": "149727", "url": "https://it.wikipedia.org/wiki?curid=1972699", "title": "Boecke", "text": ""}
{"id": "1972704", "revid": "339392", "url": "https://it.wikipedia.org/wiki?curid=1972704", "title": "CTV television network", "text": ""}
{"id": "1972707", "revid": "599013", "url": "https://it.wikipedia.org/wiki?curid=1972707", "title": "Erik H\u00e5ker", "text": "Biografia.\nStagioni 1970-1974.\nSciatore polivalente, Erik H\u00e5ker ottenne il primo piazzamento internazionale di rilievo in Val Gardena in Italia ai Mondiali del 1970, classificandosi al 10\u00ba posto nello slalom gigante. L'anno seguente ottenne la sua prima vittoria, nonch\u00e9 primo piazzamento di rilievo, in Coppa del Mondo, nello slalom gigante del 9 dicembre a Val-d'Is\u00e8re in Francia.\nNel febbraio del 1972 partecip\u00f2 agli XI Giochi olimpici invernali di in Giappone, sua prima presenza olimpica, giungendo 5\u00ba nella discesa libera e non concludendo n\u00e9 lo slalom gigante n\u00e9 lo slalom speciale. Venne convocato anche per i Mondiali del 1974 a Sankt Moritz in Svizzera, ottenendo il 10\u00ba posto nella discesa libera.\nStagioni 1975-1980.\nLa stagione 1974-1975 fu la migliore di H\u00e5ker in Coppa del Mondo: ottenne sei podi, con una vittoria, e si classific\u00f2 5\u00ba nella classifica generale e 3\u00ba in quella di slalom gigante. L'anno dopo, ai XII Giochi olimpici invernali di , si classific\u00f2 25\u00ba nella discesa libera, 26\u00ba nello slalom speciale e non concluse lo slalom gigante.\nNel 1978 partecip\u00f2 ai Mondiali di Garmisch-Partenkirchen, piazzandosi 11\u00ba nella discesa libera, e colse, il 17 dicembre sulla Saslong della Val Gardena, la sua ultima vittoria in Coppa del Mondo. Conquist\u00f2 l'ultimo podio di carriera nel massimo circuito internazionale il 6 gennaio 1980 a Pra Loup, in Francia, concludendo terzo la discesa libera alle spalle dello svizzero Peter M\u00fcller e dell'italiano Herbert Plank. Pochi giorni dopo, a Wengen in Svizzera, ottenne l'ultimo piazzamento nel circuito piazzandosi 12\u00ba in discesa libera. Il suo ultimo piazzamento internazionale fu il 17\u00ba posto nella discesa libera dei XIII Giochi olimpici invernali di .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nRiconoscimenti.\nNel 1979 \u00e8 stato insignito della Medaglia Holmenkollen, uno dei pi\u00f9 prestigiosi riconoscimenti che viene attribuito ad atleti che praticano le discipline degli sport invernali."}
{"id": "1972709", "revid": "123526896", "url": "https://it.wikipedia.org/wiki?curid=1972709", "title": "Don't Forget About Us", "text": "Don't Forget About Us \u00e8 una canzone scritta da Mariah Carey, Jermaine Dupri, Johnt\u00e1 Austin e Bryan-Michael Cox, e registrato dalla Carey per la ristampa del suo decimo album \"The Emancipation of Mimi\" del 2005.\nIl brano \u00e8 stato coprodotto dalla Carey, Dupri ed Austin e pubblicato come quinto singolo estratto dall'album (il quarto negli Stati Uniti) negli ultimi periodi del 2005.\nIl singolo ha raggiunto la posizione numero uno in Finlandia e negli Stati Uniti, riuscendo ad ottenere buoni piazzamenti in quasi tutti i paesi in cui \u00e8 stato commercializzato. \u00c8 stato nominato per due Grammy Award nel 2006.\nIl video.\nil video prodotto per \"Don't Forget About Us\" \u00e8 stato diretto da Paul Hunter e alterna le sue sequenze in due diversi periodi. Nel primo viene mostrata Mariah Carey in lacrime nel presente, mentre il secondo periodo rievoca memorie in cui la Carey era insieme al suo compagno (interpretato da Christian Monzon, modello di Dolce e Gabbana). Il video rende omaggio all'attrice Marilyn Monroe; in una scena la Carey \u00e8 mostrata in piscina con la gamba che fuoriesce dall'acqua, in una identica posa assunta dalla Monroe nel film \"Something's Got to Give\" del 1962. La Carey gi\u00e0 in un altro video (\"I Still Believe\") aveva citato l'attrice."}
{"id": "1972710", "revid": "110157", "url": "https://it.wikipedia.org/wiki?curid=1972710", "title": "Wollin", "text": "Wollin \u00e8 un comune di 934 abitanti del Brandeburgo, in Germania.\nAppartiene al circondario di Potsdam-Mittelmark ed \u00e8 parte dell'Amt Ziesar.\nSuddivisione amministrativa.\nIl territorio comunale comprende, oltre al centro abitato di Wollin, alcune localit\u00e0, nessuna delle quali con \"status\" ufficiale di frazione:"}
{"id": "1972711", "revid": "974994", "url": "https://it.wikipedia.org/wiki?curid=1972711", "title": "Monte Novegno", "text": "Il Monte Novegno \u00e8 una montagna delle Prealpi Vicentine alta 1.552\u00a0m. Alle sue pendici sorge l'abitato di Schio e per la sua particolare posizione protesa verso la pianura vicentina dalla cima si gode di un orizzonte sconfinato: dai vicini profili del Sengio Alto, del Cornetto, del Carega e del Pasubio verso ovest; del Monte Summano ad est, che emerge solitario come un'isola e, inoltre, nelle giornate pi\u00f9 limpide, si possono ammirare le lontanissime linee dell'Appennino tosco-emiliano e del mare Adriatico.\nIl massiccio comprende anche il Monte Priafor\u00e0, col suo bell'arco naturale, Monte Rione, Monte Giove (\"recte\": Ciove), Monte Brazome, Monte Rozzo C\u00f2vole (o Due Punte), Cima Alta, Monte Vaccaresse. Alla sommit\u00e0 \u00e8 presente un piccolo altopiano, denominato \"Busa Novegno\".\nAnche questa montagna, come le altre vette delle Prealpi vicentine, \u00e8 stata interessata da importanti eventi bellici durante la Prima guerra mondiale. Infatti ha costituito uno degli ultimi baluardi all'avanzata delle truppe austriache durante la Strafexpedition del 1916."}
{"id": "1972712", "revid": "39900", "url": "https://it.wikipedia.org/wiki?curid=1972712", "title": "Erik Haaker", "text": ""}
{"id": "1972721", "revid": "158286", "url": "https://it.wikipedia.org/wiki?curid=1972721", "title": "Pieve di Santa Cristina", "text": ""}
{"id": "1972722", "revid": "149727", "url": "https://it.wikipedia.org/wiki?curid=1972722", "title": "B\u00fcckermark", "text": ""}
{"id": "1972724", "revid": "149727", "url": "https://it.wikipedia.org/wiki?curid=1972724", "title": "Gr\u00fcne", "text": ""}
{"id": "1972726", "revid": "149727", "url": "https://it.wikipedia.org/wiki?curid=1972726", "title": "Puffsm\u00fchle", "text": ""}
{"id": "1972727", "revid": "1305772", "url": "https://it.wikipedia.org/wiki?curid=1972727", "title": "Bad Girls", "text": ""}
{"id": "1972734", "revid": "158286", "url": "https://it.wikipedia.org/wiki?curid=1972734", "title": "Pieve di Santa Lucia", "text": ""}
{"id": "1972738", "revid": "1100311", "url": "https://it.wikipedia.org/wiki?curid=1972738", "title": "Yokohama FC", "text": "Lo Yokohama FC \u00e8 una societ\u00e0 calcistica di Yokohama, Giappone. Milita nella J2 League, la seconda divisione del campionato nazionale.\nStoria.\nIl club fu fondato nel 1999 dai tifosi del Yokohama Fl\u00fcgels che, delusi dalla fusione avvenuta in quell'anno della loro squadra con i rivali cittadini del Yokohama Marinos (che diede vita all'attuale Yokohama F. Marinos), raccolsero tramite donazioni varie i soldi necessari per fondarne una nuova, da loro amministrata secondo il modello dell'azionariato popolare.\nOrganico.\nRosa 2022.\n\"Rosa aggiornata al 1\u00ba gennaio 2022\"."}
{"id": "1972739", "revid": "118074057", "url": "https://it.wikipedia.org/wiki?curid=1972739", "title": "Il Circolo Pickwick (miniserie televisiva)", "text": "Il Circolo Pickwick \u00e8 una miniserie televisiva in sei puntate trasmessa a partire dal 4 febbraio 1968, diretta da Ugo Gregoretti, con Mario Pisu, Gigi Proietti, Enzo Cerusico, Leopoldo Trieste, Gigi Ballista e Guido Alberti.\nDescrizione.\nTratta dall'omonimo romanzo umoristico - \"Il Circolo Pickwick\", appunto - di Charles Dickens, che narra il viaggio di quattro gentiluomini attraverso l'Inghilterra dell'Ottocento.\nOriginale, innovativa e provocatoria la regia di Gregoretti che, nello stile delle sue \"false inchieste\", all'inizio di ogni puntata appariva in scena, in abiti moderni, come un giornalista che seguisse la vicenda, riassumendo e commentando i fatti e intervistando i protagonisti, con tanto di microfono.\nLa sigla di coda dello sceneggiato era \"La Ballata di Pickwick\", composta da Calibi per il testo e da Gigi Proietti con Aldo Rossi per la musica, cantata dallo stesso Gigi Proietti, accompagnato alla chitarra da Lucio Battisti.\nCast.\nInoltre il \"cast\" comprendeva un nutrito numero di attori di estrazione teatrale, fra cui:\nLia Alberti (la cuoca del Westage College), Maria Teresa Bax (Isabel Wardle), Alfredo Bianchini (Tuckle), Gigi Bonos (Presidente del Tribunale), Giuliana Calandra (figlia del sindaco), Daniela Calvino (Arabella Allen), Ciccio Canzio (Joe), Ernesto Colli (Job Trotter), Dino Curcio (Fogg), Luciano D'Arpe (dott. Slammer), Ermelinda De Felice (matrigna di Sam), Pasquale De Filippo (Hunt), Vincenzo De Toma (Avv. Perker), Umberto D'Orsi (Piter Magnus), Giustino Durano (studioso), Adolfo Fenoglio (Trundle), N\u00e9stor Garay (capostazione), Cesare Gelli (Tappleton), Fabrizio Jovine (Phunky), John Francis Lane (Milord), Tina Lattanzi (zia Sarah), Luigi Leoni (Wiffers), Loris Loddi (Tommasino Bardell), Folco Lulli, (il padre di Sam Weller), Dante Maggio (Jago), Gianni Magni (Desdemona), Clelia Matania (Signora Bardell), Antonio Meschini (Wardle), Maria Monti (Rachele Wardle), Eleonora Morana (la direttrice del Westage College), Franco Odoardi (Payne), Corrado Olmi (Martin), Quinto Parmeggiani (Dowler), Gianna Pederzini (signorina Winthefield), Viviana Polic (moglie del sindaco), Mario Righetti (Jinks), Esmeralda Ruspoli (signora Dowler), Gianni Santuccio (Buzfuz), Alfredo Senarica (Harris), Bruno Smith (Pruffle), Erminio Spalla (Erminia), Vittorio Stagni (Ben Allen), Vincenzo Talarico (Hunter), Lia Thomas (signora Cluppins), Pietro Tordi (un cocchiere), Marco Tulli (Jackson), Marcello Turilli (vice sceriffo Namby), Franco Valobra (Stiggins), Gianfranco Varetto (Skimping), Eugene Walter (Onorevole), Pier Luigi Zollo (Bob), The Primitives (detenuti).\nAlcuni ruoli furono interpretati da noti personaggi della televisione ma non attori di professione: lo scenografo Carlo Cesarini da Senigallia (Bantham), il divulgatore professor Alessandro Cutolo (Roker), il regista Marco Ferreri (Boldwing), il compositore Enrico Simonetti (Dodson). "}
{"id": "1972744", "revid": "1714743", "url": "https://it.wikipedia.org/wiki?curid=1972744", "title": "Elisabetta Albertina di Anhalt-Dessau", "text": "Biografia.\nEra figlia di Giovanni Giorgio II di Anhalt-Dessau, duca di Anhalt-Dessau dal 1660 al 1693, e di Enrichetta Caterina d'Orange.\nVenne data in sposa a Enrico di Sassonia-Weissenfels-Barby, duca di Sassonia-Weissenfels e conte di Barby. Il matrimonio, che sanc\u00ec l'unione degli Ascanidi con i Wettin, venne celebrato a Dessau il 30 marzo 1686. Elisabetta Albertina divenne con le nozze duchessa di Sassonia-Weissenfels e contessa di Barby, titoli che conserv\u00f2 fino alla morte.\nDiede alla luce sei figli:\nMor\u00ec nel dare alla luce una bambina, morta subito dopo la nascita."}
{"id": "1972745", "revid": "729019", "url": "https://it.wikipedia.org/wiki?curid=1972745", "title": "Louis Victor de Rochechouart de Mortemart", "text": "Biografia.\nLa famiglia e la giovent\u00f9.\nLouis-Victor era figlio di Gabriel (1600 \u2013 1675), marchese e poi (1663) duca di Rochechouart, governatore di Parigi, e di Diane de Grandseigne. Fratello maggiore di Madame de Montespan (1640 \u2013 1707), amante di Luigi XIV, e di Marie Madeleine de Rochechouart (1645\u2013 1704), detta \"la regina delle badesse\", badessa dell'Abbazia Reale di Fontevrault (Angi\u00f2) dal 1670.\nLouis-Victor fu uno dei giovani pi\u00f9 audaci ed arguti della corte di Luigi XIV del quale fu paggio.\nEntr\u00f2 come volontario nella carriera militare nel 1653 con il grado di capitano nel reggimento della Cavalleria Reale agli ordini di Roger de Bussy-Rabutin. Prest\u00f2 servizio nelle Fiandre agli ordini del maresciallo di Francia Henri de La Tour d'Auvergne, visconte di Turenne nella Guerra franco-spagnola che segu\u00ec alla guerra dei trent'anni e si distinse negli assalti alle linee di Arras e negli assedi di Landrecies, Cond\u00e9 e Valenciennes.\nDivenuto colonnello del reggimento \"Royal- Etranger\", partecip\u00f2 a due campagne in Italia e quindi chiese di passare in Marina ove fu posto a disposizione di Francesco di Borbone, duca di Beaufort, Gran Maestro della navigazione\nGenerale delle galee.\nNel 1663 divenne Pari di Francia e si imbarc\u00f2 come capitano di vascello con Jean-Paul de Saumeur, detto \"le Chevalier Paul\", (1598 \u2013 1667) e l'anno successivo partecip\u00f2 alla sfortunata spedizione di Djidjelli. Allo scoppio della guerra di Devoluzione (1667 \u2013 1668) rientr\u00f2 nelle armate di terra e si distinse negli assedi di Ath, di Tournai, di Douai e di Lilla.\nDopo il Trattato di Aquisgrana (1668) riprese la vita militare in marina come Generale delle galere \"ad interim\" partecipando a numerose missioni nel Mediterraneo, e nel 1668 condusse la trattativa per un accordo con il \"bey\" di Algeri. Divenuto Generale delle galere effettivo, comand\u00f2 una squadra navale di 15 galere a remi in soccorso dei Veneziani, inviata a Candia assediata dai turchi. Dopo la morte del Beaufort (25 giugno), Louis Victor tent\u00f2 di proseguire la lotta e fu ferito durante un combattimento il 24 di luglio. Constatata l'impossibilit\u00e0 di forzare lo sbarramento navale turco, riport\u00f2 la flotta a Tolone il 28 di ottobre.\nNel 1671 fu incaricato di incrociare lungo le coste della Provenza per cacciare alcuni pirati barbareschi.\nAll'inizio della Guerra d'Olanda, nel 1672, si trovava nuovamente nell'esercito durante il passaggio del fiume Reno, quando fu ferito alla spalla sinistra da un colpo di moschetto: ci\u00f2 lo costrinse a portare per sempre il braccio sinistro al collo. Nel 1673 si segnal\u00f2 nel corso dell'assedio di Maastricht, quindi fu nominato governatore della Champagne nel 1674.\nMaresciallo di Francia e Vicer\u00e9 di Sicilia.\nL'anno successivo Louis Victor fu inviato con la flotta a soccorrere la citt\u00e0 di Messina che nel 1674 si era ribellata agli spagnoli. Nel febbraio 1675 riusc\u00ec a far pervenire i soccorsi alla citt\u00e0 cacciandone gli spagnoli e fu nominato Vicer\u00e9 di Sicilia dal Luigi XIV ed in agosto maresciallo di Francia. Lasci\u00f2 quindi il comando della flotta al Duquesne e al Tourville che nel 1676 sconfissero la flotta ispano-olandese ad Agosta (22 aprile e a Palermo (2 giugno). Egli dichiar\u00f2 alla popolazione locale che il Re Sole non ha a cuore nulla pi\u00f9 che il trionfo delle vittime contro i loro oppressori e fu molto sorpreso allorch\u00e9, nel gennaio 1678, il re gli ordin\u00f2 di abbandonare la piazza. In effetti la popolazione si era nel frattempo rivoltata contro i suoi stessi difensori. Fu rimproverato al Vivonne di aver chiuso gli occhi di fronte agli eccessi commessi dai francesi nei confronti dei siciliani, il che aveva provocato un gran numero di omicidi di ufficiali francesi. In effetti, lasciatosi andare alle mollezze ed ai piaceri, nonostante il suo precario stato di salute, sembrava che il vicer\u00e9 di Sicilia avesse tollerato, dopo un po', l'indisciplina delle sue truppe.\nMessina fu evacuata dai francesi l'8 aprile 1678 ed il Vivonne cess\u00f2 cos\u00ec per sempre il suo servizio militare sul mare.\nPrimo gentiluomo di Camera del Re.\nRientrato a Parigi, succedette al padre nella carica di Primo gentiluomo di Camera del Re. Condusse da allora una vita di voluttuoso cortigiano, diventando uno dei pi\u00f9 intimi del sovrano: il suo spirito intelligente divertiva molto Luigi XIV. Egli inoltre era molto legato a Moli\u00e8re, Boileau, che egli present\u00f2 a Louis XIV, Paolo Lorenzani, La Fontaine.\nA 52 anni egli giunse all'apice della sua ricchezza, ma la morte improvvisa dell'unico figlio maschio nel 1688 lo afflisse molto ed egli non tard\u00f2 a seguirlo nella tomba.\nMatrimonio e figli.\nLouis Victor spos\u00f2 Antoinette Louise de Mesmes (1640\u201310 March 1709) allo Ch\u00e2teau de Beyne nel settembre 1655. La coppia ebbe sei figli tre dei quali avrebbero avuto discendenza."}
{"id": "1972750", "revid": "2196045", "url": "https://it.wikipedia.org/wiki?curid=1972750", "title": "CTV (rete televisiva)", "text": "La CTV Television Network, nota come CTV, \u00e8 una rete televisiva canadese in lingua inglese. In Canada \u00e8 il pi\u00f9 grande network privato, e fa parte di CTVglobemedia, una delle pi\u00f9 grandi compagnie del paese nei media. Dal 2002, la CTV si \u00e8 posizionata costantemente come la prima rete per numero di telespettatori totali, dopo numerosi anni di competizione con la concorrente Global Network nei mercati di chiave.\nNon \u00e8 mai esistito un nome completo per le lettere \"CTV\", che non sono dunque un acronimo. Tuttavia, molte persone gli attribuiscono il significato di \"Canadian Television\" (TV canadese). Tale significato \u00e8 stato utilizzato in una campagna promozionale da parte della rete alla fine degli anni novanta.\nNel 2010 torna a trasmettere dopo 16 anni un'edizione dei giochi olimpici invernali, i XXI Giochi olimpici invernali di Vancouver, curando anche l'aspetto tecnico e occupandosi delle riprese da trasmettere nel mondo. La stessa rete da ampio spazio alla programmazione dei canali statunitensi, talvolta con adattamenti per il pubblico canadese (es. Amazing Race e MasterChef). Dal 2002 trasmette i Juno Award."}
{"id": "1972753", "revid": "767487", "url": "https://it.wikipedia.org/wiki?curid=1972753", "title": "Week End (X Japan)", "text": "WEEK END \u00e8 il terzo singolo degli X Japan (al tempo chiamati ancora \"X\"), uscito nel 1990 sotto la Ki/oon Records."}
{"id": "1972755", "revid": "135224", "url": "https://it.wikipedia.org/wiki?curid=1972755", "title": "Antere", "text": ""}
{"id": "1972763", "revid": "299089", "url": "https://it.wikipedia.org/wiki?curid=1972763", "title": "Bhiksuni", "text": ""}
{"id": "1972764", "revid": "1444345", "url": "https://it.wikipedia.org/wiki?curid=1972764", "title": "Get Your Number", "text": "Get Your Number \u00e8 un singolo della cantautrice statunitense, pubblicato il 3 ottobre 2005 come quarto estratto dal decimo album in studio \"The Emancipation of Mimi\".\nDescrizione.\nIl brano, in collaborazione con il rapper statunitense Jermaine Dupri, \u00e8 stato scritto da Mariah Carey, Jermaine Dupri, Johnt\u00e1 Austin e Bryan-Michael Cox e coprodotto dalla Carey con Jermaine Dupri e LRoc.\nIl brano utilizza un campionamento di \"Just an Illusion\" degli Imagination del 1982, e contiene i vocalizzi del cantante Trey Lorenz.\nI protagonisti della canzone si trovano in un night club, che \u00e8 quasi giunto all'ora di chiusura. Prima per\u00f2 di sempararsi l'uomo prega la donna di lasciargli il suo numero di telefono, per poterla reincontrare,\nA differenza di quelle che sono le loro normali attitudini, la Carey esegue alcuni versi rap, mentre Dupri ha alcune parti cantate, bench\u00e9 ci siano state alcune speculazioni sull'interpretazione del rapper, arrivando addirittura a pensare che quella nel disco non sia la sua voce.\nVideo musicale.\nIl videoclip, diretto da Jake Nava, \u00e8 stato filmato a Los Angeles il 1\u00b0 e il 2 settembre 2005. L'ambientazione principale del video \u00e8 un night club, dove un uomo (interpretato da Michael Ealy) corteggia la Carey, tentando di \"estorcerle\" il proprio numero di telefono. Nel video la cantante \u00e8 mostrata in numerose location e con diversi abiti.\nClassifiche.\n1 \"Get Your Number\"/\"Shake It Off\"."}
{"id": "1972765", "revid": "299089", "url": "https://it.wikipedia.org/wiki?curid=1972765", "title": "Bhikkhuni", "text": ""}
{"id": "1972766", "revid": "287204", "url": "https://it.wikipedia.org/wiki?curid=1972766", "title": "Pallacanestro ai II Goodwill Games", "text": "Il torneo di Pallacanestro ai Goodwill Games 1990 si \u00e8 svolto nella citt\u00e0 statunitense di Seattle, e ha visto la vittoria della ."}
{"id": "1972767", "revid": "299089", "url": "https://it.wikipedia.org/wiki?curid=1972767", "title": "Samanera", "text": ""}
{"id": "1972771", "revid": "1305772", "url": "https://it.wikipedia.org/wiki?curid=1972771", "title": "TangoVia Buenos Aires", "text": "TangoVia Buenos Aires \u00e8 un'associazione civile senza scopo di lucro che, dal 2002, raggruppa artisti, ricercatori, produttori ed istituzioni culturali al fine di preservare, sviluppare e diffondere l'arte del tango a Buenos Aires e nel mondo.\nSecondo TangoVia Buenos Aires il tango \u00e8 una creatura viva, un'arte in movimento. Per questo la sua attivit\u00e0 principale consiste nell'elaborare ed eseguire progetti di preservazione ed educazione collegati al tango, con un'enfasi particolare sul recupero di partiture originali, registrazioni, filmati e ogni tipo di patrimonio storico legato a questo genere.\nTangoVia Buenos Aires si occupa inoltre della realizzazione di festival, stagioni artistiche, libri e strumenti educativi, documentari e dischi.\nTangoVia Buenos Aires pu\u00f2 contare sull'appoggio di numerose istituzioni pubbliche e private, sia argentine che straniere.\nInsegnamento.\nIdeata da Ignacio Varchausky, che ne \u00e8 anche il direttore artistico, l'Orquesta Escuela de Tango Emilio Balcarce \u00e8 un'iniziativa pedagogica creata nel 2000 dal Ministero della Cultura del Governo della Citt\u00e0 di Buenos Aires e dipendente dalla Direzione di Musica della stessa citt\u00e0.\nQuesto progetto intende favorire l'incontro di generazioni diverse di musicisti, rendendo possibile la trasmissione del patrimonio culturale dei grandi maestri. Gli studenti hanno l'opportunit\u00e0 di eseguire gli arrangiamenti originali delle orchestre degli anni quaranta e cinquanta del secolo scorso, imparandoli direttamente dalle mani dei musicisti di quell'epoca che sono tuttora in attivit\u00e0.\nLa ricchezza del linguaggio del tango strumentale incontra la sua massima espressione nell'orchestra tipica. La \u201ct\u00edpica\u201d \u00e8 la formazione pi\u00f9 caratteristica e rappresentativa della cosiddetta \u201cepoca d'oro\u201d del tango, quella che va dal 1937 al 1955.\nNaturale continuazione dei famosi sestetti degli anni 20 e 30, l'orchestra tipica \u00e8 formata da 3 o pi\u00f9 bandone\u00f3n, 3 o pi\u00f9 violini, pianoforte, contrabbasso e, spesso, anche da viola e violoncello. Durante il primo dei due anni di corso presso l'Orquesta Escuela de Tango Emilio Balcarce si studiano 7 stili.\nDalla sua creazione, l'orchestra \u00e8 stata diretta dal leggendario compositore, arrangiatore, direttore d'orchestra, bandoneonista e violinista Emilio Balcarce. A partire dal 2007 questo compito viene svolto da N\u00e9stor Marconi, uno dei bandoneonisti pi\u00f9 celebri del mondo, che, a fronte di una prestigiosa carriera nel tango, ha suonato anche con i celebri Yo-Yo Ma e Martha Argerich.\nLa creazione e lo sviluppo del programma educativo incentrato sull'Orquesta Escuela de Tango Emilio Balcarce sono stati documentati nel film \u201cSi sos brujo: una historia de tango\u201d (2005), diretto da Caroline Neal e coprodotto da TangoVia Buenos Aires.\nConservazione.\nUno degli obiettivi fondamentali di TangoVia Buenos Aires \u00e8 la conservazione del patrimonio culturale del tango. A stretto contatto con collezionisti e storici, l'associazione sta lavorando alla creazione dell'Archivio Digitale del Tango, digitalizzando e restaurando dischi in gommalacca a 78 giri, LP, nastri, dischi in acetato e materiale audiovisivo. Il progetto \u00e8 unico e senza precedenti nel suo genere.\nGrazie ad uno scrupoloso lavoro di recupero, l'archivio delle partiture conta oggi oltre 700 arrangiamenti originali per orchestra tipica ed oltre 600 per bandone\u00f3n solista, tra le altre formazioni strumentali. Un'\u00e9quipe specializzata lavora giornalmente alla sua espansione.\nL'archivio \u00e8 consultato costantemente da studiosi provenienti da tutto il mondo e alimenta i leggii dell'Orquesta Escuela de Tango Emilio Balcarce.\nDischi e produzioni speciali.\nTangoVia Buenos Aires ha creato due collezioni \u2013 \u201cEl arte del bandone\u00f3n\u201d e \u201cEl arte de la orquesta t\u00edpica\u201d \u2013 che si propongono di diffondere alcuni degli artisti pi\u00f9 prestigiosi della nostra epoca. Il bandoneonista Julio Pane ha inaugurato la prima serie e V\u00edctor Lavall\u00e9n la seconda. La collezione prosegue con nuove produzioni di N\u00e9stor Marconi, Mi fueye querido di Leopoldo Federico, che vince il Grammy Latino 2009 come Miglior Album di Tango e con un disco contenente brani inediti di Horacio Salg\u00e1n.\nLa diffusione di musicisti nuovi \u00e8 una delle priorit\u00e0 di TangoVia Buenos Aires. L'associazione ha prodotto concerti e festival in varie citt\u00e0 del mondo, comprese le oltre cento repliche del ciclo \u201cTango en vivo\u201d, in collaborazione con la Radio de la Ciudad de Buenos Aires. Il meglio del ciclo \u00e8 stato registrato in multitrack digitale e raccolto in un cofanetto di 5 dischi in coproduzione con EPSA Music.\nNel 2003 TangoVia ha creato inoltre la propria orchestra, la Gran Orquesta TangoVia Buenos Aires che raggruppa i musicisti di tango pi\u00f9 importanti della nuova generazione, il cui direttore artistico \u00e8 Ignacio Varchausky. A settembre 2008 la Gran Orquesta TangoVia Buenos Aires si \u00e8 presentata all'Auditorium Parco della Musica di Roma, in occasione del Festival Buenos Aires Tango.\nA dicembre 2004 TangoVia ha prodotto la Settimana del Tango presso il Teatro Coliseo di Buenos Aires, con la partecipazione dei musicisti Gustavo Beytelmann, Quinteto Ventarr\u00f3n, Nicol\u00e1s Ledesma, Orquesta El Arranque con Julio Pane, Mauricio Marcelli, N\u00e9stor Marconi e Ra\u00fal Garello tra gli altri. Nel 2005, TangoVia ha curato la produzione musicale dello spettacolo \"Efecto Tango\", rappresentato a Lione. \nTangoVia Buenos Aires ha inoltre prodotto le edizioni del 2003, 2006 e 2008 del Festival Buenos Aires Tango a Parigi, Teatro Nazionale Palais Chaillot ed entrambe le edizioni del 2006 e del 2008 del Festival Buenos Aires Tango a Roma, Auditorium Parco della Musica."}
{"id": "1972772", "revid": "371529", "url": "https://it.wikipedia.org/wiki?curid=1972772", "title": "Don't Bother Me", "text": "Don't Bother Me \u00e8 un brano musicale composto da George Harrison ed eseguito dai Beatles. \u00c8 stato inserito come quarta traccia nel secondo album del quartetto di Liverpool, \"With the Beatles\", pubblicato nel 1963. Si tratta della prima canzone composta da George Harrison, che ne \u00e8 anche l'interprete come voce solista.\nLa canzone fu composta nell'estate del 1963 e registrata nel mese di settembre per essere pubblicata per la prima volta nel Regno Unito, con l'album \"With the Beatles\", il 22 novembre dello stesso anno.\nIl brano.\nHarrison scrisse la canzone mentre era a letto malato in una stanza di hotel a Bournemouth, Inghilterra, dove i Beatles stavano facendo una serie di concerti nell'estate del 1963. Consider\u00f2 la composizione come un esercizio per vedere se era in grado di scrivere una canzone, a posteriori disse: \u00abperlomeno mi fece capire che tutto quello che dovevo fare era esercitarmi, e poi forse sarei riuscito a comporre qualcosa di buono\u00bb. In precedenza Harrison era gi\u00e0 stato accreditato tra gli autori in due pezzi degli inizi, \"In Spite of All the Danger\" (McCartney/Harrison) e \"Cry for a Shadow\" (Harrison/Lennon). Entrambi erano stati registrati dai Beatles ma nessuno venne mai pubblicato dalla band fino all'uscita postuma nel 1995 della compilation \"Anthology 1\". Tuttavia, poich\u00e9 il primo era in larga parte di McCartney (Harrison contribu\u00ec solo suonando l'assolo di chitarra nella traccia) e il secondo uno strumentale ispirato ai The Shadows, \"Don't Bother Me\" \u00e8 considerata la prima vera canzone composta da George Harrison. Harrison non tenne mai in grande considerazione la traccia, non la menzion\u00f2 nemmeno nella sua autobiografia \"I, Me, Mine\" dove invece prende in esame ogni sua composizione nei Beatles. I Beatles non suonarono mai \"Don't Bother Me\" dal vivo, ma fu inclusa nella colonna sonora del film \"A Hard's Day's Night\" nel 1964."}
{"id": "1972775", "revid": "123451667", "url": "https://it.wikipedia.org/wiki?curid=1972775", "title": "Filosofia dell'espressione", "text": "Filosofia dell'espressione \u00e8 il maggior contributo filosofico di Giorgio Colli. L'opera di carattere profondamente teoretico parte dall'assunto schopenhaueriano del mondo come rappresentazione per attuare poi una critica radicale dei presupposti moderni.\nPubblicato nel 1969 dall'Adelphi, \"Filosofia dell'espressione\" \u00e8 caratterizzato da uno stile denso e a tratti impenetrabile, che ne ha determinato in parte la scarsa fortuna soprattutto in Italia. \nTuttavia l'opera \u00e8 stata tradotta in francese e viene studiata in Germania, Francia e Spagna."}
{"id": "1972776", "revid": "6923", "url": "https://it.wikipedia.org/wiki?curid=1972776", "title": "Anglistica", "text": "L'anglistica \u00e8 la branca delle scienze umane che studia la lingua e la letteratura dei paesi anglofoni e, pi\u00f9 in generale, anche i fenomeni linguistici, culturali e letterari riguardanti individui e comunit\u00e0 che usano la lingua inglese come una sorta di lingua franca, considerandola pi\u00f9 adatta ai loro scopi rispetto alle parlate locali. Nell'ambito dell'Anglistica \u00e8 possibile distinguere settori di studio quali la letteratura inglese e la linguistica inglese, settori che trattano i fenomeni di loro competenza da un punto di vista diacronico e sincronico.\nLo studio e l'analisi della lingua, della letteratura e della cultura delle altre lingue germaniche (tedesco, fiammingo, olandese, frisone e lingue scandinave) sono invece devoluti alla germanistica."}
{"id": "1972779", "revid": "767487", "url": "https://it.wikipedia.org/wiki?curid=1972779", "title": "Molve", "text": "Molve \u00e8 un comune della Croazia di 2.379 abitanti della regione di Koprivnica e Kri\u017eevci."}
{"id": "1972780", "revid": "91792", "url": "https://it.wikipedia.org/wiki?curid=1972780", "title": "Varia di Palmi", "text": "La Varia di Palmi \u00e8 una festa popolare che si svolge a Palmi in onore di Maria Santissima della Sacra Lettera, patrona e protettrice della citt\u00e0, l'ultima domenica di agosto con cadenza pluriennale. L'evento \u00e8 la festa principale della regione, nel 2014 ritenuta \"festa della Calabria\", e rientra nella Rete delle grandi macchine a spalla italiane, dal 2013 inserita nel Patrimonio orale e immateriale dell'umanit\u00e0 dell'UNESCO.\nLa \"Varia\" \u00e8 un enorme carro sacro che rappresenta l'universo e l'assunzione in cielo della Vergine Maria. Sopra il carro, di altezza pari a 16 metri e trasportato a spalla da 200 \"Mbuttaturi\" (portatori), trovano posto figuranti umani che rappresentano la Madonna, il Padreterno, gli Apostoli e gli angeli. Un altro momento importante di fede \u00e8 la processione per le vie cittadine, il giorno precedente il trasporto della Varia, del quadro di Maria Santissima della Sacra Lettera e del reliquiario del Sacro Capello.\nDal 1900 ad oggi la Varia ha avuto anche altri riconoscimenti, tra i quali la copertina di un numero de La Domenica del Corriere, l'emissione un francobollo prodotto dall'Istituto Poligrafico e Zecca dello Stato e l'abbinamento a una lotteria nazionale.\nStoria della Varia.\nLa nascita del culto a Palmi verso della Madonna della Sacra Lettera.\nNel giugno del 1575 scoppi\u00f2 a Messina una epidemia di peste che dur\u00f2 circa trent'anni anni procurando la morte di oltre 40.000 persone. Il morbo fu portato da Levante dopo la battaglia di Lepanto (7 ottobre 1571) ed in breve tempo si propag\u00f2 anche a Reggio Calabria e nelle altre coste della Calabria, tra cui Palmi (anche se in modo minore). I cittadini di Palmi accolsero quanti fuggirono dalla citt\u00e0 peloritana ed inoltre, tramite i suoi marinai, mandarono aiuti tramite generi di vitto e olio.\nSuperata la calamit\u00e0, la citt\u00e0 di Messina con delibera del Senato cittadino volle donare alle autorit\u00e0 ecclesiali di Palmi, in segno di ringraziamento per gli aiuti prestati, uno dei capelli (secondo la tradizione) della Madonna, che sarebbero stati portati nella citt\u00e0 siciliana nel 42 d.C. unitamente ad una lettera di benedizione e di protezione da parte della madre di Cristo. Nel 1582, accompagnato durante la traversata da una moltitudine di barche \u00abvestite a festa\u00bb, il vascello di Giuseppe Tigano port\u00f2 da Messina alla Marina di Palmi un reliquiario contenente il Sacro Capello della Vergine.\nDa quel momento, anche nel popolo palmese cominci\u00f2 la venerazione verso la Madonna appellata col titolo \"della Sacra Lettera\" e si adott\u00f2 la sua effigie nera racchiusa in una manta d'argento a somiglianza di quella venerata nella citt\u00e0 peloritana. In suo onore furono innalzate cappelle ed altari e, nella ricorrenza dell'assunzione, vennero tributate solenni processioni con grandi festeggiamenti, alla cui spesa concorreva tutto il popolo pagando un balzello imposto dall'Universitas cittadina sull'acquisto della carne. Inoltre, sul modello di Messina, si realizz\u00f2 un enorme carro votivo rappresentante l'Assunzione di Maria. Tale carro fu introdotto da un certo \"Mastro Jacopo\".\nLa Varia antica.\nNel XVII secolo Giovanni Fiore da Cropani, nella sua opera denominata \"Della Calabria illustrata\", cos\u00ec descriveva l'evento:\nNel 1730 il vescovo della diocesi di Oppido Mamertina mons. Giuseppe Maria Perrimezzi riport\u00f2:\nLa Sacra Congregazione dei Riti, con decreto del 12 settembre 1733, elesse la Madonna della Sacra Lettera quale patrona principale della citt\u00e0, fissandone l'Ufficio Divino e la Santa messa nell'ultima domenica di agosto. Ercole Michele Ajerbi d'Aragona, vescovo della diocesi di Mileto, il 22 marzo 1734 concedeva 40 giorni d'indulgenza a tutti i sacerdoti di Palmi che, dopo le recita dell'Ufficio Divino, avessero letto devotamente la Sacra Lettera di Maria al popolo. Anche Papa Pio VI, in data 26 gennaio 1776, dette l'indulgenza plenaria.\nNell'anno 1747, secondo i dati del catasto onciario cittadino, l'Universitas di Palmi previde nel proprio bilancio la spesa di 100 ducati per \u00abla festa della Sagra Lettera e Protettrice per tre volte l'anno, cio\u00e8 ai 3 di giugno, 11 gennaro ed ultima domenica di agosto\u00bb.\nNel 1858 lo storico palmese Domenico Guardata cos\u00ec descrisse la festa:\nNel XIX secolo il comitato festeggiamenti delle feste patronali veniva nominato, dalla giunta comunale, immediatamente dopo l'ultima celebrazione. Il comitato era composto da due procuratori, uno per le festa della Sacra Lettera ed uno per quella dell'Assunta. La Varia antica veniva trasportata sulle spalle degli \"mbuttaturi\" che percorrevano il corso principale, in terra battuta, al suono di una caratteristica marcetta composta dal maestro Rosario Jonata. Giunto il carro al centro della piazza San Ferdinando, esso veniva fatto girare per tre volte intorno alla Fontana della Palma per poi concludere il tragitto davanti alla chiesa madre in piazza Maria Cristina.\nNel 1872 il trasporto della Varia fu soppresso in seguito al fatto che, nelle ultime edizioni, erano avvenuti alcuni incidenti. La giunta municipale, con verbale n. 2 del 3 luglio 1871, soppresse il trasporto e conferm\u00f2 la scelta con l'atto n. 24 del 3 febbraio 1872, con il quale fu decisa la vendita del ferro e degli altri materiali componenti la Varia. Anche dopo l'abolizione del trasporto della Varia, venne comunque festeggiata annualmente la Madonna della Sacra Lettera con luminarie, fuochi d'artificio e con la processione del Sacro Capello.\nLa Varia meccanica.\nNel 1900, dopo quasi 30 anni dalla soppressione, Palmi riprese la tradizionale manifestazione della Varia, grazie a Giuseppe Militano che ide\u00f2 una \"Varia Meccanica\", simile a quella antica, che riusciva per\u00f2 a camminare senza le ruote poich\u00e9 non veniva pi\u00f9 trasportata sulle spalle dei portatori, ma scivolata a spinta sulle lastre di granito del corso Giuseppe Garibaldi, mediante quattro pattini di ferro fissati sotto la base della struttura. Il percorso del trasporto cambi\u00f2, data la demolizione della Fontana della Palma posta al centro della piazza Vittorio Emanuele e lo spostamento della chiesa Madre. Pertanto il trasporto avvenne solamente lungo il tracciato del corso Giuseppe Garibaldi.\nLa festa della \"nuova\" Varia di Palmi venne quindi celebrata in tutti gli anni compresi tra il 1900 e l'agosto del 1908, subendo un'interruzione di sei anni nel periodo post terremoto del 28 dicembre 1908, che distrusse la citt\u00e0. Alla ripresa della festa, avvenuta nel 1914 in piena ricostruzione cittadina, fece seguito un'altra interruzione di cinque anni nel periodo della Prima Guerra Mondiale. Nel primo dopoguerra la festa venne quindi celebrata per tre anni consecutivi (1919, 1920, 1921), per essere poi svolta per tre edizioni durante il periodo fascista (1925, 1938, 1939). Un'ulteriore interruzione di nove anni avvenne in concomitanza della Seconda Guerra Mondiale. Nel secondo dopoguerra la festa della Varia venne celebrata comunque senza una cadenza fissa ne frequente (1948, 1957, 1965, 1967) subendo anche un'interruzione di venti anni, nel periodo che va dall'edizione del 1967 a quella del 1987. Sul finire del XX secolo, e agli inizi del XXI secolo, la Varia venne celebrata lo stesso senza una cadenza fissa stabilita, ma comunque con interruzioni temporali di minore durata (1987, 1990, 1996, 2000, 2005).\nIl 30 giugno 2006, il comune di Palmi firm\u00f2, con i comuni di Sassari, Nola, Gubbio e Viterbo, un protocollo d'intesa per un progetto d'interscambio culturale denominato \"Le Macchine a Spalla Italiane\". Il progetto riguardava le principali festivit\u00e0 dei vari comuni che sono la Varia di Palmi, i Faradda di li Candareri, la Festa dei Gigli, la Festa dei ceri e la Macchina di Santa Rosa.\nDopo la festa del 2008, nel 2011 venne avanzata la proposta, con presentazione di un dossier al Segretario generale dell'UNESCO di Parigi, della candidatura della Varia di Palmi, con la festa dei Gigli di Nola, la Macchina di Santa Rosa di Viterbo e i Faradda di li Candareri di Sassari, a \u00abpatrimonio dell'umanit\u00e0\u00bb. La candidatura delle quattro feste divenne ufficiale nel 2013, come \"Rete delle grandi macchine a spalla italiane\". La designazione, unica prevista per l'Italia nell'anno in questione, venne presentata al Salone internazionale del libro di Torino.\nL'edizione della festa del 2013, avvenuta alla presenza del delegato UNESCO Francisco Morales, ebbe la partecipazione di circa 180.000 spettatori. Il 4 dicembre dello stesso anno, durante l'VIII sessione dell'UNESCO tenutasi a Baku, in Azerbaigian, la Rete delle grandi macchine a spalla italiane (del quale la Varia di Palmi fa parte) \u00e8 stata inserita nella lista del patrimonio orale e immateriale dell'umanit\u00e0.\nDal 2013 ad oggi il trasporto della Varia \u00e8 stato celebrato nel 2014, nel 2016 (per celebrare il Giubileo straordinario della misericordia) e nel 2019.\nLa Madonna della Sacra Lettera.\nStoria e descrizione.\nL'attuale icona di Maria Santissima della Sacra Lettera, venerata a Palmi, \u00e8 un'opera del 1774 di artista sconosciuto, presumibilmente di scuola messinese.\nIl volto della Vergine e di Ges\u00f9 bambino, dipinti a olio su legno scolpito, sono bizantineggianti mentre tutto il resto delle figure \u00e8 coperto da argento in lamina sbalzato e cesellato.\nL'icona \u00e8 simile a quella venerata a Messina.\nNello specifico, viene rappresentato il mezzo busto di Maria che indica e sorregge un Ges\u00f9 bambino. Quest'ultimo, benedicente, a sua volta tiene nella mano sinistra un globo terracqueo, sormontato da una croce, simbolo di regalit\u00e0. Entrambi risultano incoronati ed inoltre la Vergine ha raffigurata, alle sue spalle, un'aureola adornata di stelle. Sul globo \u00e8 riportata la seguente iscrizione: \nCollocazione.\nDurante l'anno l'icona di Maria Santissima della Sacra Lettera \u00e8 conservata nella concattedrale di San Nicola, chiesa madre della citt\u00e0, in una nicchia posta nell'altare maggiore. L'altare venne realizzato dal maestro Alfarone per la vecchia chiesa madre, demolita a seguito del terremoto del 28 dicembre 1908, e successivamente questo manufatto venne spostato nel nuovo duomo cittadino. L'opera, in marmo bianco e policromo intarsiato, presenta tre pinnacoli alla cui cima sono posti ornamenti vegetali, ed un'edicola, con apertura ad arco acuto, nella quale trova posto l'icona mariana. Nel pinnacolo centrale \u00e8 raffigurato, in bronzo, il simbolo dell\"Agnus Dei\". Ai due lati l'altare presenta due aperture chiuse da sportelli in ferro battuto e dipinto, anch'esse ad arco acuto, che conducono all'interno dell'edicola.\nLa copia.\nNella cappella laterale della concattedrale \u00e8 conservato un altro dipinto, in olio su tela, dedicato a Maria Santissima della Sacra Lettera. Il dipinto, del XIX secolo, \u00e8 anch'esso di autore ignoto. La tela ritrae Maria a mezzo busto con lo sguardo rivolto in direzione dell'osservatore e il capo, lievemente inclinato verso Ges\u00f9 bambino, contornato da un'aureola su fondo dorato segnata dalla dicitura: \"\u00abRegina Coeli Laetare Alleluya\u00bb\". Infine sul dipinto, in basso, vi \u00e8 l'iscrizione \"\u00abBeama Virgo Ma de Sacra Litera precipua patrona Civitatis Palmarum 1863\u00bb\" mentre in alto vi sono le lettere \u03a9 (MP) \u03a9 (\u0398\u03a5) quale abbreviazione di \u00abMadre di Dio\u00bb, e la scritta \u00abH\u0393OP\u0393O E\u03a0HKOO\u03a3\u00bb (\u00abveloce ascoltatrice\u00bb) che compongono il classico modello dell'iconografia mariana d'ispirazione bizantina.\nLa base processionale.\nLa base processionale, localmente chiamata \"varetta\" quale diminutivo di vara, ha la funzione di supporto per il trasporto del quadro di Maria Santissima della Sacra Lettera in processione per le vie cittadine, e di esporre l'icona alla venerazione dei fedeli nei giorni della festa. La base processionale attuale venne realizzata nel 2000. La parte lignea del fercolo fu costruita dall'artigiano ebanista Giuseppe Arcuri (con pigmentazione cromatica di colore verde ad opera di Rosaria Raco) mentre i bassorilievi argentei vennero realizzati dai fratelli Vincenzo e Giuseppe Simonetta. I bassorilievi rappresentano la storia della Sacra Lettera, i simboli della Varia e di Palmi e gli emblemi delle cinque corporazioni cittadine. \nLa realizzazione della varetta venne decisa dal Comitato Varia del 1987 e, durante l'anno, \u00e8 riposta all'interno della concattedrale di San Nicola, nella navata destra vicino all'ingresso.\nIl giorno della festa la base processionale viene addobbata di fiori e le vengono inserite alla base quattro stanghe in legno di sei metri ciascuna (rivestite di cuscini), che servono agli iscritti \"Sodalizio dei Portatori della Madonna della Sacra Lettera\" per alzare e trasportare a spalla il fercolo in processione.\nI portatori.\nIl compito del trasporto a spalla per le vie cittadine della base processionale sulla quale \u00e8 posta l'icona di Maria Santissima della Sacra Lettera spetta a cinquantadue portatori, dei quali quarantotto posizionati sotto le quattro stanghe pi\u00f9 altri quattro denominati \"timonieri\", due davanti e due dietro alla varetta, che hanno il compito di dare indicazioni sulle manovre da effettuare durante il percorso processionale. Seguono la base processionale ulteriori portatori in sostituzione, durante il tragitto, di quelli sotto le stanghe.\nI portatori appartengono al \"Sodalizio dei Portatori della Madonna della Sacra Lettera\" e la loro divisa, in occasione della processione, \u00e8 composta da pantaloni bianchi, maglietta bianca con raffigurato il logo del Sodalizio, fazzoletto celeste annodato al collo e fascia celeste annodata alla vita. I portatori del Sodalizio utilizzano questa divisa anche in tutti gli eventi ufficiali della Varia di Palmi oltre a dare il proprio contributo nel trasporto a spalla per le vie cittadine della base processionale con la statua dell'Immacolata Concezione, l'8 dicembre, dalla chiesa di Maria Santissima Immacolata e San Rocco.\nIl Sacro Capello.\nStoria.\nIl reliquiario contenente il Sacro Capello di Maria, dono del Senato messinese del 1582, \u00e8 collocato in una teca posta nella cappella laterale della concattedrale di San Nicola.\nIl trionfino.\nPer la festivit\u00e0 della Varia di Palmi, e precisamente in occasione dei due eventi nei quali il Sacro Capello \u00e8 trasportato in processione per le vie cittadine, il reliquiario viene posizionato in un caratteristico ed argenteo baldacchino chiamato \"trionfino\". L'opera lignea \u00e8 adornata da numerosi piccoli vetri, a forma di gocce d'acqua, che pendono dalla stessa e che, urtandosi nel procedere della processione, emanano un continuo tintinnio con riflessi di luce dovuti all'incrocio tra le loro facce tagliate a diamante e i raggi del sole.\nDall'edizione della Varia di Palmi del 1996 il suddetto \"trionfino\" viene inserito a sua volta, per le due processioni, in un modello in scala di un vascello ligneo. L'opera \u00e8 stata realizzata dall'artigiano palmese Antonino Anastasio. Alla base del vascello sono inserite due stanghe in legno, entrambe rivestite di cuscini, che servono a poter alzare e trasportare a spalla il particolare fercolo. L'introduzione di questo vascello, portato a spalla in processione ondeggiando a passo di danza per simboleggiare l'arrivo via mare del Sacro Capello a Palmi nel 1582, vuole ricordare il \"vasceddhuzzu\" di Messina.\nI Portatori.\nIl trasporto a spalla di questa particolare e caratteristica base processionale del Sacro Capello \u00e8, per antico privilegio, compito degli appartenenti alla Congrega del Santissimo Sacramento e di Maria Santissima del Soccorso, i quali la trasportano indossando lo stesso abbigliamento usato per portare ogni anno in processione il fercolo della statua di Maria Santissima del Soccorso, il 5 agosto.\nIl carro votivo della Varia.\nCome detto, la Varia \u00e8 un enorme carro votivo, del peso di 200 quintali, che trae le sue origini sul finire del XVI secolo quando, nell'area geografica dell'Europa centrale, nacquero feste religiose nelle quali il popolo intendeva avvicinarsi sempre pi\u00f9 a Dio e, in questo senso, si costruivano macchine trasportate a spalla, alla cui sommit\u00e0 venivano poste icone, immagini o statue della Vergine Maria o dei santi Apostoli. Perci\u00f2 le costruzioni delle macchine processionali a spalla assumevano una forma irregolarmente conica, con un particolare impegno dedicato al migliore allestimento in termini di altezza, quasi per dire che, pi\u00f9 in alto si andava e pi\u00f9 si era vicini a Dio.\nLa struttura.\nLa struttura \u00e8 composta da una base in legno di quercia, chiamata \"Cippu\". Il termine \"cippu\" deriva dal nome con cui veniva chiamata la base circolare di granito con la quale si macinavano le olive. Sopra \"u Cippu\" viene costruita una struttura in acciaio, simile ad un cono con il vertice verso l'alto, sulla cui cima \u00e8 collocato un meccanismo sferico a simboleggiare il globo terrestre. Sopra questo globo vi \u00e8 una piattaforma dove si posiziona colui che interpreta la figura del Padreterno e, pi\u00f9 in alto, vi \u00e8 un'asta di acciaio con un seggiolino su cui si sieder\u00e0 la bambina rappresentante la Vergine Maria, chiamata \"Animella\".\nQuesta struttura in acciaio viene rivestita da una carta particolare, spolverata di mica per farle assumere l'aspetto di una nuvola. Internamente la struttura d'acciaio \u00e8 dotata di un meccanismo che consente, a due operatori, di far muovere due dischi che rappresentano il sole e la luna, che sono collocati al centro della piramide, uno nella \"faccia\" frontale e l'altra nella \"faccia\" tergale della struttura. Un altro ingranaggio interno, cio\u00e8 una ruota persiana, viene azionato da altri quattro operatori e permette ad un carosello di bambine rappresentanti gli angioletti di girare attorno alla Varia in movimento. Alcuni angioletti umani sono collocati fra le pieghe della grande nuvola, insieme a dei cherubini formati da bambole comprate ad inizio del XX secolo a Norimberga.\nAlla base del carro vengono inserite e fissate cinque travi di legno, che servono per il trasporto a spalla della Varia da parte di duecento portatori chiamati \u00ab'mbuttaturi\u00bb. Ognuna delle cinque travi rappresenta una delle cinque antiche corporazioni cittadine che avevano l'onere ed il privilegio del trasporto. Nell'ordine le corporazioni sono: \"Artigiani\", \"Bovari\", \"Carrettieri\", \"Contadini\" e \"Marinai\".\nIn occasione della Varia 2019 U Cippu \u00e8 stato sostituito con una struttura completamente nuova, costruito dell'artigiano palmese Pasquale Foti. Sono state apportate delle modifiche per garantirne la sicurezza. Sono stati rifatti gl\"ingranaggi della ruota principale inserendo dei cuscinetti, che ne facilitano la rotazione.\nI figuranti.\nCome detto sopra il carro votivo trovano posto, durante il trasporto, alcuni figuranti umani che rendono, pertanto, la macchina a spalla della Varia come unica nel suo genere in Italia. I figuranti rappresentano la Madonna (chiamata \"Animella\"), il Padreterno, gli angeli e i dodici apostoli.\nL'Animella.\nSulla sommit\u00e0 della Varia prende posto una bambina che simboleggia la Madonna Assunta in cielo. Viene chiamata \"Animella\" (in dialetto palmese \"animeddhra\") come rappresentazione dell'anima della Madonna che, abbandonate le sue spoglie, sale al cielo.\nLe bambine candidate al ruolo di Animella sono numerose, per cui i componenti del Comitato Varia, i consiglieri comunali e le principali personalit\u00e0 cittadine effettuano una prima selezione, presso Palazzo San Nicola, scegliendone tre. La decisione finale della bambina che impersoner\u00e0 il ruolo dell'Animella viene effettuata invece tramite una votazione popolare che si svolge nella Villa comunale \"Giuseppe Mazzini\", la domenica precedente il trasporto della Varia. Una volta eletta, l'Animella indossa una fascia azzurra a tracolla sopra una veste bianca, e tale vestiario verr\u00e0 utilizzato per tutte le cerimonie. Il giorno del trasporto della Varia, per antico privilegio, l'Animella \u00e8 ospitata e vestita dalla famiglia Tigano, alla quale apparteneva Giuseppe Tigano che trasport\u00f2 la reliquia del Sacro Capello a Palmi nel XVI secolo. Per poter svolgere il ruolo di Animella la bambina necessita di alcuni requisiti, tra i quali l'et\u00e0, l'altezza, il peso, le origini palmesi ecc.\nIl Padreterno.\nLa figura umana del Padreterno prende posto anch'essa sulla cima della Varia, immediatamente sotto l'Animella. Il suo ruolo, durante il trasporto, \u00e8 quello di incoraggiare e sostenere la bambina nonch\u00e9 di superare con prontezza di riflessi eventuali problemi. Dato il ruolo delicato ed impegnativo, la scelta del Padreterno veniva operata in passato dal Comitato Varia, con votazione a scrutinio segreto, tra i candidati che per professione, et\u00e0 e prestanza fisica potessero assolvere nel migliore dei modi il compito. Dall'edizione del 2008 la scelta del \"Padreterno\" avviene, come per l'Animella, tramite votazione popolare a scrutinio segreto da parte della cittadinanza. Le votazioni, sui tre candidati scelti dal comitato, avvengono nella Villa comunale Giuseppe Mazzini. Alla proclamazione dei risultati al vincitore viene consegnata una fascia gialla da parte del presidente del comitato.\nAltri figuranti.\nGli altri figuranti rappresentano, come detto, gli angeli e gli apostoli. Questi ultimi sono dodici giovani di sesso maschile che interpretano il ruolo dei dodici apostoli, vestiti con costumi dell'epoca. La scelta dei dodici giovani viene fatta dal Comitato Varia e la loro collocazione sul carro votivo \u00e8 sopra \"u' Cippu\".\nGli angioletti invece sono trenta bambine di et\u00e0 compresa tra i sette e gli undici anni. Dodici di esse sono sistemate sul limite d'\"u Cippu\" e girano sulla ruota persiana, mentre le altre sono distribuite in modo sparso sulla nuvola. Durante il tragitto gli angeli si cimentano in uno sventolio di bandierine. Ai raggi del sole, della luna e intorno al globo vengono fissate invece delle bambole, alcune col viso di ceramica, acquistate a Norimberga da Giuseppe Militano, prima della seconda guerra mondiale.\nGli 'mbuttaturi.\nI portatori a spalla del carro votivo della Varia di Palmi sono chiamati, in gergo locale, \"mbuttaturi\". Il termine deriverebbe probabilmente dal verbo \u00ab'mbuttare\u00bb che, nel dialetto calabrese, corrisponde al verbo italiano \u00abspingere\u00bb.\nGli 'mbuttaturi della Varia sono 200 giovani disposti sotto le cinque travi ancorate alla base della stessa, ed appartengono alle cinque antiche corporazioni cittadine. La scelta dei giovani che debbono trasportare il carro, avviene tra gli iscritti all'\"Associazione 'mbuttaturi\", che riunisce le cinque corporazioni.\nNel 2019 viene dedicata una canzone, che diventer\u00e0 l'inno, dalla band Ragainerba dal titolo \"Mbuttaturi\", viene inoltre girato un videoclip dove gli mbuttaturi sono attori protagonisti. \nL'Associazione 'mbuttaturi, nata dopo l'edizione della Varia del 2005, \u00e8 guidata da un direttivo composto da un presidente, un vicepresidente, un segretario, un tesoriere, un collegio dei probiviri, un collegio dei revisori dei conti e due rappresentanti di ognuna delle cinque corporazioni. Oltre alle attivit\u00e0 legate alla festa della Varia, l'associazione compie durante l'anno opere di volontariato, ed ha partecipato alla sottoscrizione della candidatura UNESCO.\nIl programma della festa della Varia.\nLa \u00abCalata du Cippu\u00bb.\nIl programma della festa della Varia inizia la mattina del 16 agosto, festa di San Rocco compatrono e protettore della citt\u00e0, quando la base in legno del carro sacro chiamata \u00abCippu\u00bb viene trasportata dall'inizio del corso Tenente Aldo Barbaro fino all'Arangiara, nel punto esatto in cui verr\u00e0 costruito lo stesso carro e avverr\u00e0 la partenza per il trasporto della Varia. La base viene trainata dalla popolazione, tirando il manufatto tramite due lunghe corde fissate allo stesso, lungo il suddetto corso Barbaro, la piazza I maggio e gran parte del corso Giuseppe Garibaldi. L'evento prende il nome di \u00abCalata du Cippu\u00bb.\nL'elezione dell'Animella.\nPrima della penultima domenica di agosto viene effettuata una selezione di tre bambine, tra tutte le candidate, aspiranti al ruolo di Animella. Il metodo di selezione delle tre bambine candidate \u00e8 spesso variato nel corso delle ultime edizioni della Varia e, una volta concluso, il sindaco annuncia alla citt\u00e0 dal balcone del municipio, i nomi delle prime tre classificate. \nLa scelta definitiva della fanciulla che interpreter\u00e0 la Madonna sopra il carro della Varia avviene invece tramite elezione diretta e popolare da parte della cittadinanza, la penultima domenica di agosto con votazione a scrutinio segreto effettuata in dei seggi appositamente collocati all'interno della Villa comunale Giuseppe Mazzini. La base elettorale \u00e8 variata nelle ultime edizioni della Varia, ma in ogni caso \u00e8 garantito sempre il diritto di voto a tutti i residenti del comune di Palmi. Al termine dello spoglio, in tarda serata, il presidente del Comitato Varia comunica i risultati. Subito dopo la bambina vincitrice viene fatta sedere su una portantina che viene trasportata a spalla dalla Villa comunale fino alla piazza I Maggio, dove verr\u00e0 ufficializzata la sua elezione da parte del sindaco.\nLa portantina sulla quale viene fatta sedere e trasportata l'Animella, per tutti gli eventi della festa, \u00e8 composta da una poltrona rossa adornata alle sue spalle da foglie di palma disposte in modo semicircolare. Il compito del trasporto a spalla della portantina spetta sempre ai portatori appartenenti al \u00abSodalizio della Madonna della Sacra Lettera\u00bb.\nL'elezione del Padreterno.\nSuccessivamente all'elezione dell'Animella viene invece effettuata l'elezione della persona che interpreter\u00e0 il ruolo del Padreterno sopra il carro della Varia. Il metodo di scelta \u00e8 spesso cambiato nel corso delle edizioni passate dell'evento. Nello scorso secolo la decisione veniva presa direttamente dal Comitato Varia, mentre in qualche edizione la scelta ha seguito lo stesso criterio utilizzato per l'elezione dell'Animella (con votazione popolare). Al termine dell'elezione il presidente del Comitato Varia comunica i risultati e proclama eletto il vincitore.\nLa prova di coraggio.\nLa \"prova di coraggio\" avviene il gioved\u00ec antecedente il trasporto della Varia. L'Animella viene fatta salire sul carro della Varia, ancora da ultimare, ed assicurata sul seggiolino collocato sulla cima del carro votivo, nel quale sieder\u00e0 durante il trasporto dello stesso. L'eventuale esito positivo della prova fa seguito al superamento da parte dell'Animella dell'impatto con l'altezza della struttura e con alcune oscillazioni, che vengono date al seggiolino ed all'asta sottostante, a simulazione di quelle che avverranno durante il trasporto. La prova di coraggio \u00e8 anticipata dalla \u00abcerimonia di consegna delle travi\u00bb, corteo composto dagli 'mbuttaturi delle cinque corporazioni con lo scopo di consegnare alle maestranze che costruiscono la Varia le cinque stanghe di legno con le quali i portatori tireranno il carro.\nLa rievocazione storica dell'arrivo del Sacro Capello.\nLa rievocazione storica dell'arrivo del Sacro Capello \u00e8 una manifestazione svolta dall'edizione del 2008 a quella del 2016, il venerd\u00ec che precede la festa della Varia. L'evento consiste nel rievocare l'arrivo, via mare, della reliquia mariana a Palmi nel 1582. L'approdo alla Marina di Palmi di una barca trasportante la reliquia del Sacro Capello viene fatto da un discendente della famiglia Tigano. Dopo lo sbarco la reliquia viene portata a piedi, dai pescatori della Marina di Palmi, fino alla localit\u00e0 Motta, dove verr\u00e0 collocata all'interno del caratteristico \u00abtrionfino\u00bb. \nDalla localit\u00e0 Motta inizia quindi la processione che rievoca il percorso che nel 1582 venne probabilmente effettuato per portare la reliquia dalla Marina al centro abitato di Palmi. Le soste del corteo sono fatte in corrispondenza a dei luoghi che si presuppone rappresentassero dei simboli per la Palmi del XVI secolo e cio\u00e8 la \u00abcroce dei morti\u00bb, il rione Palmara, l'ingresso della Cittadella, la chiesa del Crocifisso, la chiesa del Soccorso, fino ad arrivare davanti al sagrato del Duomo di Palmi, dove il discendente dei Tigano affida la sacra reliquia al sindaco che, a sua volta, la consegna all'arcidiacono.\nLa processione della Madonna della Sacra Lettera.\nIl giorno precedente il trasporto del carro della Varia \u00e8 invece dedicato alla processione dell'icona di Maria Santissima della Sacra Lettera, assieme alla reliquia del Sacro Capello, per le vie cittadine.\nNella mattinata avviene la caratteristica \"sfilata dei Giganti\" mentre nel tardo pomeriggio viene svolta la processione per le strade del centro storico.\nLa processione inizia alle ore 17.30, dalla chiesa del Soccorso, con il trasporto verso la chiesa Madre del trionfino del Sacro Capello. Una volta arrivato il corteo in piazza Duomo, lo stesso si ferma in attesa dell'uscita del fercolo di Maria Santissima della Sacra Lettera dalla concattedrale, per poi riprendere il proprio tragitto portando in processione per le principali vie del centro storico le due basi processionali.\nLa composizione della processione, elencata in ordine di sfilata, \u00e8 la seguente:\nAl rientro nella concattedrale del fercolo della Madonna della Lettera, la varetta del Sacro Capello viene riportata in processione fino alla chiesa del Soccorso, al cui interno verr\u00e0 riposta.\nSolitamente conclude la serata uno spettacolo musicale, in piazza I Maggio, e uno spettacolo pirotecnico.\nNegli anni in cui non viene celebrato il trasporto della Varia, viene comunque svolta la festa religiosa di Maria Santissima della Sacra Lettera, l'ultima domenica di agosto, con la suddetta processione per le vie cittadine, in assenza per\u00f2 della varetta del Sacro Capello, che viene quindi portata in processione solamente nell'anno di celebrazione della Varia. La processione, in assenza della Varia, viene celebrata annualmente dal 1988, per volere del parroco della concattedrale don Silvio Mesiti.\nIl giorno del trasporto.\nLa mattina.\nNella mattina del giorno del trasporto della Varia, durante la celebrazione eucaristica nella concattedrale, il sindaco per tradizione secolare fa dono a Maria Santissima della Sacra Lettera di un cero votivo a nome della citt\u00e0.\nIl corteo storico.\nGli eventi del pomeriggio iniziano con il corteo storico, che percorre le vie del centro storico partendo dalla piazza I Maggio, nella quale sono confluite in precedenza le varie componenti dello stesso corteo, avviandosi ognuna da un determinato luogo della citt\u00e0. Nel dettaglio i punti di raduno sono i seguenti:\nIl gruppo delle autorit\u00e0 civili \u00e8 composto innanzitutto dal Comune di Palmi con gonfalone, e dai sindaci e gonfaloni delle citt\u00e0 della Rete delle grandi macchine a spalla italiane (Nola, Sassari e Viterbo), delle citt\u00e0 gemellate con Palmi (Varazze e Viareggio) e dei comuni del circondario di Palmi, oltre ai rappresentanti, anch'essi con gonfalone, della citt\u00e0 metropolitana di Reggio Calabria e della Regione Calabria. Nell'edizione del 2014 l'invito venne esteso a tutti i sindaci della Calabria, nell'ottica di trasformazione della Varia in \"festa della Calabria\".\nIl corteo storico dalla piazza I Maggio procede alla volta della casa dei Tigano, dove preleva l'Animella facendola salire sulla portantina, e prosegue prima verso la concattedrale, dove i figuranti ricevono una benedizione da parte dell'arcidiacono, e in seguito fino al carro votivo della Varia, nel quale ogni comparsa prende il proprio posto stabilito.\nIl trasporto della Varia.\nIl trasporto della Varia inizia alle ore 19.00 in punto quando viene data la \u00abscasata\u00bb, ovvero il segnale di partenza, con un tradizionale colpo di cannone. A sollevare e spingere il carro sacro lungo il selciato di granito del corso Giuseppe Garibaldi sono, come detto, i duecento 'mbuttaturi che spingono sotto le cinque travi di legno. Nello sforzo vengono aiutati dalla popolazione, che tira anch'essa tramite due lunghe corde protese davanti alla Varia. Durante tutto il trasporto del carro, l'Animella compie il gesto di impartire la benedizione \u00abin nome della Madonna della Sacra Lettera\u00bb.\nIl tragitto del carro votivo consiste nel percorrere tutto il corso Giuseppe Garibaldi, fermare lo stesso alla fine della strada e ripartire, in direzione opposta, percorrendo nuovamente il corso Garibaldi fino alla piazza I Maggio, dove la macchina a spalla viene fermata definitivamente. Durante la sosta alla fine del corso, il Padreterno ha il compito di girare il bullone che ferma il seggiolino, per farlo ruotare in modo che l'Animella torni nuovamente con lo sguardo alla folla. La tradizione vuole che la Varia non si debba mai fermare per un ulteriore sosta imprevista, in quanto la cosa sarebbe da interpretare come un segno che prevede conseguenze spiacevoli.\nA conclusione del trasporto, l'Animella viene fatta scendere dal carro e fatta salire sulla portantina, per farle fare un giro trionfale della piazza tra la popolazione.\nLa conclusione della festa.\nLa festa viene conclusa solitamente con un concerto musicale gratuito in piazza I Maggio e, al termine, con uno spettacolo pirotecnico.\nNelle ultime edizioni della festa si sono esibiti i seguenti artisti:\nRiconoscimenti.\nOltre al gi\u00e0 citato inserimento nel 2013 della Rete delle grandi macchine a spalla italiane, della quale fa parte la Varia di Palmi, nella lista del Patrimonio orale e immateriale dell'umanit\u00e0 dell'UNESCO, la festa ha ottenuto nel tempo i seguenti riconoscimenti:\nMonumento alla Varia di Palmi.\nIl 1\u00ba agosto 2014 venne collocato nella rotatoria di piazzale Trodio un monumento dedicato alla Varia di Palmi. L'opera \u00e8 una riproduzione in ferro del carro votivo della Varia, con altezza di circa 10 metri, realizzato da imprenditori locali in collaborazione con l'\u00abAssociazione Carlopolis\u00bb, riprendendo un bozzetto donato da Maurizio Carnevali. Il monumento, al momento, \u00e8 stato rimosso a seguito dei lavori di completamento della rotatoria."}
{"id": "1972782", "revid": "767487", "url": "https://it.wikipedia.org/wiki?curid=1972782", "title": "Novigrad Podravski", "text": "Novigrad Podravski \u00e8 un comune della Croazia di 3.161 abitanti della regione di Koprivnica e Kri\u017eevci."}
{"id": "1972784", "revid": "1776051", "url": "https://it.wikipedia.org/wiki?curid=1972784", "title": "Novo Virje", "text": "Novo Virje \u00e8 un comune della Croazia di 1.412 abitanti della regione di Koprivnica e Kri\u017eevci."}
{"id": "1972787", "revid": "767487", "url": "https://it.wikipedia.org/wiki?curid=1972787", "title": "Kurenai (Original Japanese Version)", "text": "Questo singolo degli X Japan \u00e8 un allegato della rivista Rockin'F del mese di Giugno del 1988."}
{"id": "1972788", "revid": "1371684", "url": "https://it.wikipedia.org/wiki?curid=1972788", "title": "Peteranec", "text": "Peteranec \u00e8 un comune della Croazia di 2.848 abitanti della regione di Koprivnica e Kri\u017eevci."}
{"id": "1972791", "revid": "767487", "url": "https://it.wikipedia.org/wiki?curid=1972791", "title": "Podravske Sesvete", "text": "Podravske Sesvete \u00e8 un comune della Croazia di 1.778 abitanti della regione di Koprivnica e Kri\u017eevci."}
{"id": "1972793", "revid": "767487", "url": "https://it.wikipedia.org/wiki?curid=1972793", "title": "Rasinja", "text": "Rasinja \u00e8 un comune della Croazia di 3.818 abitanti della regione di Koprivnica e Kri\u017eevci."}
{"id": "1972794", "revid": "287204", "url": "https://it.wikipedia.org/wiki?curid=1972794", "title": "Aghiasma", "text": "Laghiasma o \"agi\u00e0sma\" (in greco: \u03b1\u03b3\u03af\u03b1\u03c3\u03bc\u03b1 ag\u00edasma; in turco:ayazma)\n\u00e8 una fonte sacra di particolare significato religioso o spirituale, oggetto talvolta di pellegrinaggi.\nIl rito dell'aghiasma, praticato nel mondo bizantino, consisteva nell'immersione da parte del credente in una piscina per ottenere la guarigione."}
{"id": "1972796", "revid": "767487", "url": "https://it.wikipedia.org/wiki?curid=1972796", "title": "Sokolovac", "text": "Sokolovac \u00e8 un comune della Croazia di 3.964 abitanti della regione di Koprivnica e Kri\u017eevci."}
{"id": "1972799", "revid": "767487", "url": "https://it.wikipedia.org/wiki?curid=1972799", "title": "Sveti Ivan \u017dabno", "text": "Sveti Ivan \u017dabno \u00e8 un comune della Croazia di 5.628 abitanti della regione di Koprivnica e Kri\u017eevci."}
{"id": "1972800", "revid": "287204", "url": "https://it.wikipedia.org/wiki?curid=1972800", "title": "Brevi interviste con uomini schifosi", "text": "Brevi interviste con uomini schifosi (tit. originale \"Brief Interviews with Hideous Men\") \u00e8 una raccolta di 23 racconti scritti nel 1999 da David Foster Wallace.\nRacconti.\nQuesti racconti costituiscono un campionario di un'umanit\u00e0 che non nasconde nemmeno sul corpo le proprie aberrazioni. Una galleria cos\u00ec completa di esseri laidi e odiosi da insinuare nel lettore il sospetto di vivere in un tempo e in un mondo che non si pu\u00f2 redimere: il focomelico Johnny Moncherino che sfrutta la sua menomazione per portarsi a letto le donne, la depressa che costringe al suicidio l'analista (Wallace ci avvertir\u00e0 altre volte di come potr\u00e0 andare a finire), fino all'immobilit\u00e0 totale dell'adolescente prima del tuffo nel racconto \"Per sempre lass\u00f9\", vita paralizzata dall'angoscia. Ironici, tragici, buffi, questi racconti confermano la grande capacit\u00e0 del suo autore di portare il lettore in una dimensione visionaria, metafisica ma sempre evocativa del grande malessere dell'uomo postmoderno.\nPubblicazione.\nPrima di questo volume di racconti, David Foster Wallace aveva gi\u00e0 pubblicato un romanzo \"La scopa del sistema\" (1987), un'altra raccolta di racconti brevi intitolata \"La ragazza con i capelli strani\" (1989) e \"Infinite Jest\" (1996), un romanzo di oltre 1000 pagine che lo ha reso celebre in tutto il mondo. Il racconto \"La persona depressa\" \u00e8 apparso su \"Harper's Magazine\" nel gennaio 1998, mentre nel luglio 1998 su \"Esquire\" sono apparsi in ordine sparso brevi brani tratti dalle \"interviste\". Il libro \u00e8 stato pubblicato in Italia da Einaudi nel 2000 nella collana Stile Libero, con un'introduzione di Fernanda Pivano.\nAdattamento cinematografico.\nNel 2009 dal libro \u00e8 stato realizzato un film, \"Brief Interviews with Hideous Men\", scritto e diretto da John Krasinski; tra gli interpreti principali: Julianne Nicholson, Ben Shenkman, Timothy Hutton."}
{"id": "1972803", "revid": "767487", "url": "https://it.wikipedia.org/wiki?curid=1972803", "title": "Sveti Petar Orehovec", "text": "Sveti Petar Orehovec \u00e8 un comune della Croazia di 5.137 abitanti della regione di Koprivnica e Kri\u017eevci."}
{"id": "1972806", "revid": "767487", "url": "https://it.wikipedia.org/wiki?curid=1972806", "title": "Virje", "text": "Virje \u00e8 un comune della Croazia di 5.197 abitanti della regione di Koprivnica e Kri\u017eevci."}
{"id": "1972807", "revid": "287204", "url": "https://it.wikipedia.org/wiki?curid=1972807", "title": "Jos\u00e8 Agosto", "text": ""}
{"id": "1972808", "revid": "101327296", "url": "https://it.wikipedia.org/wiki?curid=1972808", "title": "Fontana della Sirena (Lleida)", "text": "La fontana della Sirena di Lleida si trova nel \"Parc dels Camps Elisis\" di Lleida, in Catalogna (Spagna). La statua originaria, che raffigurava una ninfa, fu rimossa a causa del suo deterioramento e sostituita con quella attuale di una sirena nel 1982.\nSi tratta del monumento pi\u00f9 rinomato del parco ed \u00e8 il secondo sito pi\u00f9 visitato della citt\u00e0 catalana dopo la Seu Vella."}
{"id": "1972812", "revid": "174925", "url": "https://it.wikipedia.org/wiki?curid=1972812", "title": "Incontro di Leone Magno con Attila", "text": "L'Incontro di Leone Magno con Attila \u00e8 un affresco (circa 660x500 cm) di Raffaello e aiuti, databile al 1513-1514 e situato nella Stanza di Eliodoro, una delle Stanze Vaticane. Una copia \u00e8 presente anche nella Sala delle Galere a Palazzo Chigi. Come si pu\u00f2 vedere dall'immagine del dipinto, si rappresenta Attila come un assassino, spietato, sanguinario re, dato che dietro di esso vi sono solo fuoco, macerie e citt\u00e0 assaltate.\nStoria.\nI primi affreschi della stanza dal soggetto di questo affresco, vennero approntati da Raffaello gi\u00e0 nell'estate del 1511, quando i lavori alla Stanza della Segnatura non erano ancora terminati. In particolare la scelta dei soggetti, legati a interventi miracolosi per la salvaguardia della Chiesa, venne suggerita dal pontefice e rifletteva il duro momento dopo le sconfitte contro i francesi, che avevano portato alla perdita di Bologna e alle minacce continue di eserciti stranieri nella penisola. L\"'Incontro di Leone Magno con Attila\" in particolare rappresentava la protezione divina della Chiesa contro i suoi nemici. Forse, nell'immediato, Giulio II voleva alludere alla recente battaglia di Ravenna.\nPer eseguire l'affresco Raffaello dovette distruggere una serie di \"Condottieri\" del Bramantino. Non \u00e8 chiaro se l\"'Incontro\" venne dipinto prima o dopo la \"Liberazione di san Pietro\" e quindi se sia il terzo o l'ultimo degli affreschi compiuti nella stanza. Sicuramente dovette essere eseguito gi\u00e0 dopo la morte di Giulio II, e forse fu l'ultimo poich\u00e9 in esso \u00e8 pi\u00f9 evidente la rottura della simmetria rispetto alle altre scene della stanza.\nTra gli aiuti di Raffaello ebbe probabilmente un ruolo importante Giulio Romano, a cui taluni assegnano intere parti dell'affresco. Roberto Longhi fece anche il nome di Lorenzo Lotto, ipotesi per\u00f2 oggi scartata per i limiti cronologici. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espresso il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nDescrizione e stile.\nLa scena narra l'incontro, leggendario, avvenuto nei pressi del Mincio nel 452, tra Attila re degli Unni e Papa Leone I che avrebbe distolto il bellicoso capo barbaro dall'invadere l'Italia. Come per la battaglia di Ponte Milvio, la propaganda cristiana ne aveva fatto un episodio miracoloso, con l'apparizione celeste di un vecchio in abiti sacerdotali che avrebbe terrorizzato gli assalitori, sostituito per\u00f2 da Raffaello dai santi Pietro e Paolo, protettori della citt\u00e0 eterna. \nRaffaello ambient\u00f2 la scena nei pressi di Roma, con evidenti richiami alla situazione politica contemporanea. Sullo sfondo a sinistra si riconosce infatti una citt\u00e0 murata, una basilica, un acquedotto e il Colosseo, mentre il colle su cui divampa l'incendio, a destra, \u00e8 Monte Mario.\nI due gruppi contrapposti sono quanto di pi\u00f9 diverso. Il gruppo degli Unni si slancia estremamente dinamico e furente, bloccato per\u00f2 dalla sfolgorante apparizione degli apostoli armati di spada in cielo. A sinistra invece il papa col suo corteo procede ordinato e pacato nella sua infallibilit\u00e0. Una tale differenziazione \u00e8 rispecchiata anche nel paesaggio, placido a sinistra, sconvolto dal fuoco e dalla rovina a destra. Le fattezze del pontefice sono quelle di Leone X, subentrato a Giulio II che era morto nel 1513, anche per l'omonimia con Leone I. Il nuovo papa figurava per\u00f2 gi\u00e0 come cardinale nell'affresco, l'ultimo a sinistra. L'idea dell'omonimia piacque al nuovo pontefice, che lo scelse come tema per la stanza successiva, quella stanza dell'Incendio di Borgo e in cui le composizioni asimmetriche saranno la dominante stilistica."}
{"id": "1972813", "revid": "767487", "url": "https://it.wikipedia.org/wiki?curid=1972813", "title": "The Ashlee Simpson Show", "text": "The Ashlee Simpson Show \u00e8 uno spettacolo televisivo sulla vita di Ashlee Simpson. Il programma \u00e8 andato in onda per due stagioni, la prima nell'estate 2004 su MTV negli Stati Uniti.\nIl programma, nella sua prima serie, segue le vicende della vita della cantante e attrice durante la fase del suo esordio nel suo lavoro, comprendendo anche la preparazione del primo album.\nNella seconda stagione, viene studiata la vita della cantante dopo l'esordio."}
{"id": "1972816", "revid": "1821847", "url": "https://it.wikipedia.org/wiki?curid=1972816", "title": "Eugenio Chiesa", "text": "Biografia.\nAttivit\u00e0 politica.\nNato a Milano nel 1863, nel 1895 fu uno dei fondatori del Partito Repubblicano Italiano e ne divenne anche segretario politico tra il novembre del 1900 e l'ottobre del 1902 e poi, collegialmente, tra il maggio e il giugno del 1908.\nConsigliere comunale di Milano ed eletto deputato nel 1904, per la sua grande autorit\u00e0 e dirittura morale nell'ambito della Battaglia di Caporetto fu nominato Commissario Generale per il Corpo Aeronautico nel governo Orlando, dal 1\u00ba novembre 1917 al 14 dicembre 1918. Non accett\u00f2 l'incarico di \"ministro\" ma quello di \"Commissario Generale d'Aeronautica\", all'interno del Ministero per le Armi e Munizioni per non giurare fedelt\u00e0 al re.\nTale Commissariato aveva il compito di coordinare e presiedere alla mobilitazione industriale ed alla produzione di aeroplani e motori.\nNel 1909 fece un'interrogazione parlamentare alla Camera, alla quale in governo decise di non rispondere, a proposito dei contatti tra la baronessa Eleonora Siemens (erede dell'impresa tedesca omonima) e il generale Fecia di Cossato, che gli valse ben cinque duelli, tutti raccontati successivamente da Guelfo Civinini sul \"Corriere della Sera\" . \nNel 1919 contribu\u00ec efficacemente all'ideazione del porto di Marina di Carrara e alla fioritura economica della zona. Oppositore del regime fascista (fu probabilmente il primo parlamentare ad accusare Mussolini di complicit\u00e0 nell'omicidio Matteotti), venne costretto all'esilio nel 1926. Mor\u00ec quattro anni dopo, a sessantasei anni, a Giverny, piccolo comune della Normandia. A ricordo del suo impegno, nel 34\u00ba anniversario della sua morte i lavoratori del marmo carraresi posero un monumento commemorativo, tuttora presente nella citt\u00e0 costiera toscana.\nFu padre di Mary Tibaldi Chiesa, nota scrittrice e prima eletta al parlamento italiano per il PRI.\nMassoneria.\nIniziato in massoneria nella loggia di Roma del Grande Oriente d'Italia \"Propaganda Massonica\" il 30 maggio 1913, in esilio in Francia Eugenio Chiesa fu eletto nel 1929 Maestro venerabile della Loggia \"Italia\" n. 450 della Gran Loggia di Francia a Parigi e fu poi tra coloro che, il 12 gennaio 1930, procedettero alla ricostituzione in esilio del Grande Oriente d'Italia. Per rispetto alla persona di Domizio Torrigiani, gran maestro uscente, confinato dal fascismo e in precarie condizioni di salute, Chiesa rinunci\u00f2 alla carica di gran maestro effettivo pur assumendone \"di fatto\" le funzioni, come gran maestro aggiunto.\nRicopr\u00ec tale carica fino al giorno della scomparsa, coltivando anche idee socialiste e anarchiche."}
{"id": "1972817", "revid": "155118", "url": "https://it.wikipedia.org/wiki?curid=1972817", "title": "Robert Benson", "text": ""}
{"id": "1972822", "revid": "1573940", "url": "https://it.wikipedia.org/wiki?curid=1972822", "title": "Callicebus donacophilus", "text": "Il callicebo della Bolivia o callicebo dalle orecchie bianche (\"Callicebus donacophilus\" ) \u00e8 un primate Platirrino della famiglia dei Pitecidi.\nA dispetto del nome, la specie si trova, oltre che in Bolivia orientale, anche in Brasile centro-meridionale e nella zona pi\u00f9 settentrionale del Paraguay.\nIl pelo \u00e8 grigio-brunastro sulla parte dorsale, tendente ad inscurirsi man mano che si va verso i fianchi, dove passa una striscia di colore grigio scuro che divide la parte dorsale da quella ventrale, di color grigio chiaro. Il sottocoda, la mascella e le orecchie sono biancastre, mentre la testa \u00e8 grigio-nerastra.\nSi tratta di animali rigorosamente monogami, arboricoli, diurni e sociali, che vivono in gruppetti familiari, formati da una coppia riproduttrice coi figli di precedenti cucciolate non ancora del tutto indipendenti (l'indipendenza viene raggiunta attorno ai tre anni d'et\u00e0: considerando che la femmina partorisce una volta l'anno, la consistenza numerica dei gruppi di titi raramente sar\u00e0 superiore alle cinque unit\u00e0).\nCaso raro fra i primati, sono principalmente i maschi ad occuparsi delle cure parentali, trasportando i cuccioli fino allo svezzamento."}
{"id": "1972823", "revid": "110157", "url": "https://it.wikipedia.org/wiki?curid=1972823", "title": "Campionato europeo di pallavolo femminile 1985", "text": "Il campionato europeo di pallavolo femminile 1985 si \u00e8 svolto dal 29 settembre al 6 ottobre 1985 a Arnhem, Beverwijk, Enschede, Leeuwarden e Sittard, nei Paesi Bassi: al torneo hanno partecipato dodici squadre nazionali europee e la vittoria finale \u00e8 andata per l'undicesima volta all'.\nQualificazioni.\nAl torneo hanno partecipato: la nazionale del paese organizzatore, le prime cinque nazionali classificate al campionato europeo 1983 e sei nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nPodio.\nCampione.\nURSS(Undicesimo titolo)\nSecondo posto.\nGermania Est\nTerzo posto.\nPaesi Bassi"}
