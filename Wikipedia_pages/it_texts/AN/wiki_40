{"id": "1862358", "revid": "125464402", "url": "https://it.wikipedia.org/wiki?curid=1862358", "title": "Zona pericolosa", "text": "Zona pericolosa (\"Killing floor\") \u00e8 il romanzo d'esordio di Lee Child, e costituisce il primo capitolo della serie \"Jack Reacher\". L'edizione originale \u00e8 del '97, mentre in Italia \u00e8 stato pubblicato nel 2000 da Longanesi.\nL'autore \u00e8 stato insignito dell'Anthony Award e del Barry Award per il \"Miglior romanzo d'esordio\".\nIl libro racconta di Jack Reacher, un militare in congedo che vaga nel Nord America senza una meta precisa. Un pullman di linea lo porta dalla Florida a Margrave, in Georgia, dove viene arrestato per omicidio. Quando scopre che la vittima \u00e8 suo fratello Joe, d\u00e0 fondo a tutte le sue risorse per annientare la spietata organizzazione criminale che lo ha fatto uccidere.\nLe avventure di Jack Reacher sono narrate talora in prima persona, talora in terza. Questo libro fa parte della prima categoria.\nDal romanzo \u00e8 stata tratta una serie tv in otto puntate trasmessa in streaming da Amazon Prime a partire dal 4 febbraio 2022. Jack Reacher \u00e8 interpretato da Alan Michael Ritchson.\nTrama.\nL'arresto.\nDopo una lunga camminata sotto la pioggia, Jack Reacher si ferma in un bar, dove arrivano due pattuglie della polizia che lo arrestano per omicidio.\nAlla Centrale di Margrave, Reacher viene interrogato dall'agente Finlay, e risponde alle sue domande: Reacher \u00e8 partito da Tampa, Florida, la sera precedente su un Greyhound per Atlanta; si \u00e8 fatto lasciare all'uscita dell'autostrada verso le 8:00 e ha proseguito a piedi fino alla tavola calda. Dell'omicidio, dichiara di non sapere niente. La vittima non ha ancora un'identit\u00e0, ma \u00e8 stata uccisa, presumibilmente prima di mezzanotte, con due colpi alla testa, il primo da distanza ravvicinata, e il secondo dietro l'orecchio; i bossoli, spariti, appartengono a un'arma di piccolo calibro con silenziatore. Il corpo \u00e8 stato poi abbandonato nei pressi dello svincolo autostradale.\nSiccome qualcuno ha visto Reacher sulla statale verso le otto, questi \u00e8 messo in cella in attesa di verificare il suo alibi. Viene poi richiamato da Finlay in ufficio perch\u00e9 il capo di polizia, Morrison, ha affermato di averlo visto attorno a mezzanotte vicino al luogo del delitto. Reacher ipotizza che gli assassini siano almeno in due, e abbozza una ricostruzione dei fatti: i killer e la vittima arrivano con due macchine diverse, e dopo l'omicidio gli assassini raccolgono i bossoli e prendono le auto. La precisione dell'esecuzione lascia dubitare che dei professionisti si siano abbandonati alla rabbia prendendo a calci il cadavere, quindi c'era forse anche una terza persona. Reacher fa notare che anche se fosse colpevole, gli altri responsabili sarebbero a piede libero; inoltre non \u00e8 logico che abbia aspettato otto ore sotto la pioggia per poi camminare per venti chilometri e fermarsi a fare colazione.\nA quel punto, l'agente Baker scorta un certo Hubble, il quale, nell'ufficio di Finlay, confessa ed \u00e8 messo dentro, ma n\u00e9 Finlay n\u00e9 Reacher sono per\u00f2 convinti della confessione dell'uomo. L'agente Stevenson afferma che alle otto della sera precedente Hubble era con lui ad una festa e ha lasciato la casa alle due. L'autista del Greyhound conferma la versione di Reacher, ma, nonostante la loro evidente innocenza, Finley conferma lo stato di fermo per entrambi, in attesa delle prove successive. Il pulmino cellulare porta Hubble e Reacher fino al penitenziario dove viene loro assegnata una cella. Alla luce del giorno, per\u00f2, si accorgono di essere stati portati al piano degli ergastolani e non a quello dei detenuti in stato di fermo. Dopo che questi vanno nel bagno, vi entrano cinque neonazisti, due dei quali portano fuori Hubble e gli altri tre attaccano Reacher. In meno di un minuto uno \u00e8 morto, l'altro ha un occhio solo e il terzo le dita spezzate. Scatta la sirena e interviene il vicedirettore che porta Reacher e Hubble al piano che spetta loro. Reacher viene a sapere che l'uomo trovato morto \u00e8 un investigatore reclutato da Hubble per uscire da una brutta situazione, ma che non pu\u00f2 dire di pi\u00f9 perch\u00e9 la sua famiglia \u00e8 stata minacciata di morte. Il giorno dopo, i due escono di prigione.\nAlla Centrale giunge la notizia del ritrovamento del cadavere del camionista Sherman Stoller; arriva poi il fax con il riscontro delle impronte digitali del primo cadavere: \u00e8 il fratello di Jack Reacher, Joe. Reacher va a casa di Hubble, ma non trova l'uomo. Tornato alla centrale, scopre che ci sono due nuove vittime: il capitano Morrison e la moglie. Decide dunque di fare squadra con Finlay, il quale fa mettere la signora Hubble e i figli sotto la protezione dell'agente Picard dell'FBI. Tra Reacher e l'attraente Roscoe nasce del tenero e vanno a passare la notte in un motel dell'Alabama. Tornati a Margrave, Roscoe trova la porta di casa scassinata. La poliziotta consegna a Reacher una pistola non registrata appartenuta ad un agente di nome Gray, morto per suicidio.\nReacher va ad Atlanta per cercare informazioni sul lavoro in banca di Hubble, e scopre che \u00e8 un esperto nel reperire contante, ma non lavora pi\u00f9 per l'agenzia da un anno e mezzo. Dalla Centrale di polizia, Reacher chiama il Dipartimento del Tesoro e parla con Molly, una collega di Joe, scoprendo che il fratello stava indagando sulla produzione di denaro falso. Scova poi l'indirizzo dell'hotel in cui soggiornava Joe, e nel tacco di una scarpa del fratello trova un foglietto ripiegato su cui sono scritti alcuni nomi e dei numeri di telefono, oltre alla scritta \"E unum pluribus\". Molly recupera intanto la documentazione di Joe e prende un aereo per Atlanta, ma viene uccisa e i documenti rubati. Reacher trova una chiave nella scatola della pistola di Gray. Recuperati i documenti, trova appunti del poliziotto sugli spostamenti di carico dai magazzini Kliner: furgoncini provenienti da nord, centro ed est e grossi camion da sud; si suppone che il traffico dei soldi falsi arrivi a Margrave dal Venezuela, dove i Kliner hanno un'azienda, e che i furgoncini servano per distribuirli in Nord America. Picard passa intanto a prendere Roscoe per portarla dalla signora Hubble.\nReacher segue uno dei furgoncini dei Kliner fino in Tennessee. Quando l'autista si ferma per la notte, controlla il carico ma non trova nulla, e capisce allora che i soldi sono in entrata con i furgoncini e in uscita con i tir. Da quando la Guardia costiera stava pattugliando le coste della Florida, infatti, non era pi\u00f9 sicuro spedire i soldi e dunque li stanno accumulando nel magazzino. Ma tra qualche giorno i controlli sarebbero cessati e avrebbero ripreso il traffico. Reacher va quindi a New York a parlare con un contatto di Joe, e scopre che per fabbricare valuta falsa la cosa pi\u00f9 difficile \u00e8 produrre la carta. Quella dei Kliner \u00e8 perfetta, e Joe aveva capito come facessero a procurarsela. Tornato a Margrave, Reacher sospetta che l'agente Baker sia corrotto. Lo incontra e gli racconta di avere l'intenzione di passare la notte a casa degli Hubble. Con il favore delle tenebre, arrivano cinque uomini armati, ma Reacher gli tende un agguato e li elimina, solo per scoprire che uno di loro \u00e8 il figlio dei Kliner. Reacher capisce il loro metodo per procurarsi la carta: sbiancano i biglietti da un dollaro e stampano la valuta da cento; i dollari americani sono infatti tutti delle stesse dimensioni, indipendentemente dal taglio, e il ruolo di Hubble era procurare il contante da $1. Reacher e Finlay vanno a casa di Stutter, e nel garage dei genitori trovano due cartoni di banconote false, di cui ne caricano uno sulla macchina.\nTornati in centrale, per\u00f2, i due trovano Picard ad attenderli con un'arma in pugno, affiancato dal sindaco Teale e dal vecchio Kliner, che mettono in cella Finlay e intimano a Reacher di rintracciare Hubble, nel mentre che viene portato da Picard. Dopo che questi e Reacher vanno a mangiare qualcosa, Reacher, prima di uscire, si mette in tasca la forchetta e il coltello. Alla stazione di servizio, mentre fa rifornimento, Reacher infila un dente della forchetta negli pneumatici dell'auto e dopo pochi chilometri sono costretti a fermarsi per cambiare la gomma. Dopo che lo scatolone pieno di soldi viene estratto dal bagagliaio per prendere la ruota di scorta, Reacher afferra il suo giubbotto con la pistola, poi taglia le fascette che chiudono il cartone e il vento fa volare i dollari ovunque. Reacher si lancia al di l\u00e0 del guardrail, estrae la pistola e spara a Picard, poi prende la macchina e va in cerca di Hubble. Trovatolo in un motel, i due ritornano insieme a Margrave, dove liberano Finlay, ed insieme elaborano un piano.\nAll'interno del magazzino dei Kliner c'\u00e8 una montagna di soldi alta 15 metri, che Roscoe sta spalando insieme alla signora Hubble. Dall'esterno del capannone, Finlay versa della benzina che scivola sotto la porta fino al mucchio di banconote e la d\u00e0 fuoco. Reacher esce allo scoperto e fredda Teale e il vecchio Kliner, per poi uccidere anche Picard, che prima era rimasto solo ferito. Poco dopo la fuga generale, arrivano la polizia, l'FBI, la Guardia nazionale, gli artificieri, i pompieri e gli agenti del Dipartimento del Tesoro.\nReacher e Roscoe passano la notte insieme. Lui le chiede di partire insieme, ma Roscoe vuole rimanere a Margrave per ricostruire la citt\u00e0 e gli chiede di restare; Reacher rifiuta, sapendo che se rimanesse rischierebbe di essere indagato. Cos\u00ec, poco dopo, i due si salutano alla stazione dei pullman, dove lui sale su un Greyhound per la California.\nCuriosit\u00e0.\n\"E unum pluribus\".\nIl fratello di Jack Reacher, Joe, ha chiamato \"E unum pluribus\" l'indagine sulla falsificazione dei dollari, giocando con le parole latine del motto degli Stati Uniti. La traduzione fornita nel libro non \u00e8 per\u00f2 corretta.\nIl motto \"E pluribus unum\" significa \"da molti, uno solo\", intendendo che dopo la guerra di indipendenza le diverse colonie sono diventate un'unica nazione. Il libro sostiene che scambiando di posto \"pluribus\" e \"unum\" si ottenga all'incirca la frase: \"da uno solo, molti\". Nel contesto del libro questo significherebbe che dalla banconota da un dollaro si ricava una banconota da molti dollari (da $100 in questo caso).\nIn realt\u00e0 la traduzione non \u00e8 esatta infatti, scambiando la posizione dei sostantivi, il significato non cambia in quanto il latino non \u00e8 una lingua isolante ma flessiva. \"Unum\" \u00e8 accusativo mentre \"pluribus\" \u00e8 ablativo. La preposizione \"E\" regge solo l'ablativo e dunque si lega unicamente a \"pluribus\" anche se questo non occupa la posizione immediatamente successiva alla preposizione.\n\"In God We Trust\".\nA partire dagli anni '50 il motto \"E pluribus unum\" \u00e8 stato sostituito dal celeberrimo \"In God We Trust\" (in italiano: \"Confidiamo in Dio\"). Entrambi sono riprodotti sulla moneta statunitense."}
{"id": "1862359", "revid": "287204", "url": "https://it.wikipedia.org/wiki?curid=1862359", "title": "Nello Ajello", "text": "Biografia.\nPresso l'Universit\u00e0 di Napoli si laurea in lettere nel 1952 con una tesi su Aldo Palazzeschi, relatore Giuseppe Toffanin. Dapprima redattore della rivista \"Nord e Sud\" di Francesco Compagna, si trasferisce a Torino per lavorare all'Olivetti, ai tempi della guida di Adriano Olivetti, collaborando a Comunit\u00e0 e affiancandosi a firme storiche del giornalismo culturale come quella di Geno Pampaloni.\nCollabora negli anni a \"Il Mondo\" di Mario Pannunzio e all\"'Espresso\", settimanale di cui diventa condirettore al fianco di Livio Zanetti, per poi passare a scrivere per \"La Repubblica\" di Eugenio Scalfari.\nNel 1981 si aggiudica il Premio Saint Vincent per il giornalismo.\nMuore a Roma nell'agosto 2013 dopo una lunga malattia, a un mese di distanza dalla morte della moglie."}
{"id": "1862360", "revid": "1632387", "url": "https://it.wikipedia.org/wiki?curid=1862360", "title": "Revolution Renaissance", "text": "I Revolution Renaissance sono stati una band power metal fondata dal chitarrista Timo Tolkki dopo la rottura con gli Stratovarius nel 2008.\nL'album di esordio \"New Era\" era stato originariamente scritto da Tolkki per gli Stratovarius (il cui nome avrebbe dovuto essere appunto \"Revolution Renaissance\").\nNel luglio 2010 Tolkki decide di sciogliere la band."}
{"id": "1862365", "revid": "287204", "url": "https://it.wikipedia.org/wiki?curid=1862365", "title": "Albertazzi", "text": ""}
{"id": "1862366", "revid": "647919", "url": "https://it.wikipedia.org/wiki?curid=1862366", "title": "Gurmukh\u012b", "text": ""}
{"id": "1862372", "revid": "193968", "url": "https://it.wikipedia.org/wiki?curid=1862372", "title": "Sette (numero)", "text": ""}
{"id": "1862374", "revid": "287204", "url": "https://it.wikipedia.org/wiki?curid=1862374", "title": "El Clarin", "text": ""}
{"id": "1862382", "revid": "47767", "url": "https://it.wikipedia.org/wiki?curid=1862382", "title": "Accademia delle Scienze Russa", "text": ""}
{"id": "1862383", "revid": "834", "url": "https://it.wikipedia.org/wiki?curid=1862383", "title": "Aquarius (album)", "text": ""}
{"id": "1862394", "revid": "287204", "url": "https://it.wikipedia.org/wiki?curid=1862394", "title": "Governatorato di Vologda", "text": "Il governatorato di Vologda, , era una gubernija dell'Impero russo con capoluogo Vologda."}
{"id": "1862411", "revid": "470844", "url": "https://it.wikipedia.org/wiki?curid=1862411", "title": "Governatorato di Vladimir", "text": "Il governatorato di Vladimir () era una gubernija dell'Impero Russo. Il capoluogo era Vladimir."}
{"id": "1862413", "revid": "121164606", "url": "https://it.wikipedia.org/wiki?curid=1862413", "title": "Governatorato di Char'kov", "text": "Il governatorato di Char'kov () era una gubernija dell'Impero russo. Il capoluogo era Char'kov."}
{"id": "1862419", "revid": "470844", "url": "https://it.wikipedia.org/wiki?curid=1862419", "title": "Governatorato di Poltava", "text": "Il governatorato di Poltava, , era una gubernija dell'Impero Russo. Il capoluogo era Poltava. Istituito nel 1802 insieme al Governatorato di \u010cernigov, i cui territori costituivano il Governatorato della Piccola Russia, ricopriva approssimativamente la zona attualmente ricompresa nell'Oblast' di Poltava."}
{"id": "1862429", "revid": "1106276", "url": "https://it.wikipedia.org/wiki?curid=1862429", "title": "Storia di una capinera", "text": "Storia di una capinera \u00e8 un romanzo epistolare di Giovanni Verga.\nFu scritto tra il giugno e il luglio 1869, durante il soggiorno dello scrittore a Firenze. Il 25 novembre 1869, tornato temporaneamente a Catania, Verga spedisce il romanzo a Francesco Dall'Ongaro, il quale ne rimase soddisfatto al punto da riuscire a farlo pubblicare dall'editore Lampugnani nella sua sede di Milano.\nAl 1871 risale, perci\u00f2, la prima pubblicazione ufficiale del romanzo, apparso dapprima all'interno della rivista di moda \"La ricamatrice\" e poi in volume. In realt\u00e0, per\u00f2, il romanzo era stato gi\u00e0 pubblicato nel 1870 a puntate su un'altra rivista del Lampugnani, ovvero il \"Corriere delle dame\" (anno LXVIII, dal numero 20 del 16 maggio 1870 al numero 34 del 22 agosto 1870), semplicemente con il titolo \"La capinera\".\nLa prima edizione del volume conteneva come prefazione la lettera con cui Dall'Ongaro aveva accompagnato l'invio dell'opera alla scrittrice Caterina Percoto, anche lei ferma sostenitrice del romanzo.\nIl romanzo \u00e8 in parte autobiografico: prende spunto, infatti, da una vicenda vissuta in prima persona da Giovanni Verga in et\u00e0 giovanile. L'episodio risale all'estate 1854-1855 quando, in seguito all'epidemia di colera che si era scatenata su Catania, la famiglia Verga si rifugia a Tebidi, una localit\u00e0 tra Vizzini e Licodia. Verga, all'epoca quindicenne, si innamora di Rosalia, giovane educanda del monastero di San Sebastiano (Vizzini), dove \u00e8 monaca anche sua zia.\nSecondo un'indagine svolta agli inizi del XX secolo dalla Societ\u00e0 Bibliografica italiana, \"Storia di una capinera\" ebbe un tale successo di pubblico da vendere circa ventimila copie in poco pi\u00f9 di vent'anni.\nTrama.\nIl colera e la permanenza a Monte Ilice.\nProtagonista del romanzo \u00e8 Maria, una diciannovenne rimasta orfana di madre in tenera et\u00e0 e rinchiusa all'et\u00e0 di sette anni in un convento di Catania, costretta a diventare monaca di clausura per motivi di indigenza economica famigliare (il padre \u00e8 un \u00ab\"modestissimo impiegato\"\u00bb). A causa dell'epidemia di colera che nel 1854 colp\u00ec la citt\u00e0 siciliana Maria ha l'occasione di trasferirsi nella casetta del padre a Monte Ilice e vivere cos\u00ec con la famiglia per il periodo dal 3 settembre 1854 al 7 gennaio 1855. Della famiglia fanno parte il padre, la matrigna (Maria, in una delle prime lettere, parla della difficolt\u00e0 che a volte incontra nel chiamarla \"madre\"), la sorellastra Giuditta e il fratellastro Gigi. A Monte Ilice Maria incomincia un lungo scambio epistolare con Marianna, anche lei educanda del convento, nonch\u00e9 sua migliore amica e confidente, come lei tornata a casa dai genitori (a Mascalucia) a causa del colera.\nIl primo periodo viene vissuto da Maria con grande spensieratezza e gaiezza. Monte Ilice rappresenta tutto l'opposto dell'ambiente claustrale da lei conosciuto: al grigiore dei \u00ab\"muri anneriti\"\u00bb, di spazi angusti e severe regole di condotta, si oppone \u00ab\"una bella casetta posta sul pend\u00eco della collina\"\u00bb dove \u00ab\"per andare all'abitazione pi\u00f9 vicina bisogna correre per le vigne, saltar fossati, scavalcar muricciuoli\"\u00bb. Allo straordinario senso di libert\u00e0, fino ad allora sconosciuto, si aggiunge poi la felicit\u00e0 di vivere in mezzo a quell'amore che solo una famiglia pu\u00f2 dare (anche se il suo bisogno di essere amata le fa scambiare per sincero affetto sia l'atteggiamento severo della matrigna - che la tratta non al pari dei suoi figli naturali, ma piuttosto come un'ospite sgradita - che quello freddo e distaccato della sorellastra Giuditta). In quest'atmosfera solare la sola ombra che offusca il cuore di Maria \u00e8 il pensiero di dover tornare alla vita di clausura, ora che sa cosa offre il mondo esterno: \u00ab\"vorrei esser soltanto come tutti gli altri, nulla di pi\u00f9, e godere codeste benedizioni che il Signore ha date a tutti: l'aria, la luce, la libert\u00e0!\"\u00bb. Invidia, perci\u00f2, l'amica Marianna per la sua decisione di non fare pi\u00f9 rientro in convento. \nA poca distanza dalla casa di Maria, in fondo alla valle, abita la famiglia Valentini (anche loro trasferitisi a Monte Ilice per sfuggire al colera), molto amici della sua famiglia e con i quali trascorrono parecchio tempo. Maria diventa cos\u00ec amica intima di Annetta, figlia dei Valentini e sua coetanea. Conosce anche il figlio maggiore, Antonio, che tutti chiamano Nino. Nei giorni trascorsi insieme, nelle feste famigliari, nei balli e nelle trafelate corse che coinvolgono i figli delle due rispettive famiglie, Maria e Nino hanno l'occasione di avvicinarsi, insinuando via via nel cuore della giovane educanda un sentimento del tutto nuovo per lei: l'amore. Essendone completamente estranea, Maria scambia il sentimento per una strana e pesante malinconia, che non sa spiegarsi e che adduce ad una probabile malattia. Grazie all'esame introspettivo a cui la spinge la corrispondente Marianna, Maria riesce finalmente a svelare la natura del proprio malessere, ma questo la spaventa ancor di pi\u00f9, poich\u00e9 il suo destino era quello di diventare suora e di amare solo Dio. La situazione peggiora quando Nino le fa capire di ricambiare gli stessi sentimenti d'amore e la invita a lasciare il convento.\nEsaltata e allo stesso tempo stordita dalla rivelazione, Maria cade in un nuovo stato depressivo. La matrigna, intuendo la natura di quel malessere, inizia a temere in una sua rinuncia al ritorno in convento al termine dell'epidemia; decide cos\u00ec di parlarle con franchezza, ribadendole la necessit\u00e0 di diventare suora e proibendole qualunque contatto con persone estranee alla famiglia, compresi i signori Valentini e, soprattutto, Nino. Il profondo stato depressivo in cui cade l'educanda diventa una vera e propria malattia delirante che fa temere la famiglia addirittura per la sua vita.\nCessato l'allarme dell'epidemia la famiglia Valentini decide di fare ritorno a Catania. La notte precedente la partenza Nino si presenta alla finestra di Maria per salutarla, ma la giovane, ancora in convalescenza e fortemente a disagio, cade in preda di un pesante attacco di tosse che le fa perdere i sensi. L'indomani mattina trover\u00e0 sul davanzale una rosa lasciata da Nino durante la fugace visita e che la pioggia notturna aveva infradiciato.\nIl ritorno in convento.\nDopo una settimana dalla partenza dei Valentini, l'8 gennaio 1855 anche la famiglia di Maria fa ritorno a Catania. La giovane educanda, non ancora del tutto guarita, acconsente al rientro con la morte nel cuore, sia perch\u00e9 lascia - e per sempre - un luogo a lei divenuto molto caro, sia perch\u00e9 tornare a Catania significava tornare alla vita di clausura. Dalle anguste mura del convento, seppur con minor frequenza rispetto a prima, Maria continua a scrivere all'amica Marianna, ora suo unico conforto. Le lettere vengono consegnate a suor Filomena, suora laica molto legata a Maria e per la quale si incarica di recapitare la corrispondenza.\nL'isolamento del luogo conventuale, invece di darle serenit\u00e0, non fa che acuire la sofferenza interiore e quindi il suo gi\u00e0 cagionevole stato di salute, tanto da costringerla a passare buona parte dell'anno in infermeria, a causa di ripetuti attacchi di febbre. Il corpo soffre, perch\u00e9 la mente ritorna sempre al breve periodo di gioia vissuto a Monte Ilice e, ancor pi\u00f9, a Nino. Questi pensieri del tutto inopportuni per una suora le straziano l'anima e allora si confessa, prega intensamente e si punisce digiunando e mortificando la propria carne per giungere ad uno sfinimento del corpo e dello spirito. Gli esercizi spirituali si intensificano ancor pi\u00f9 quando riceve la terribile notizia del matrimonio tra Nino e la sorellastra Giuditta. \nIl 6 aprile 1856 Maria prende finalmente i voti. Alla cerimonia (che lei paragona ad un funerale) assistono tutti i suoi famigliari, compreso un pallido Nino che la guarda \u00ab\"cogli occhi spalancati\"\u00bb. L'essere diventata suora a tutti gli effetti non produce alcun balsamo alle sue sofferenze: anzi, pi\u00f9 cerca di reprimere i suoi sentimenti, pi\u00f9 questi la tormentano, accrescendo il suo senso di colpa e di dannazione eterna, combattuta tra l'amore per il suo peccato e i suoi doveri di suora. Teme di impazzire e racconta a Marianna della presenza in convento di una suora pazza, suor Agata, che da quindici anni \u00e8 rinchiusa nella \u00ab\"cella dei matti\"\u00bb. Racconta anche di una macabra tradizione del convento, secondo la quale la \"cella dei matti\" non deve mai rimanere vuota. Maria \u00e8 atterrita al pensiero di poter essere lei la prossima, poich\u00e9 sente che sta perdendo la ragione e, del resto, i momenti di delirio febbrile vissuti sono oramai molto pi\u00f9 frequenti dei momenti di apparente quiete interiore. \nUna mattina sale sul belvedere del convento e scopre che da l\u00ec pu\u00f2 vedere la casa di Nino e Giuditta: da una finestra arriva perfino a distinguere nitidamente i due sposi. Da allora, ogni giorno e ogni notte si reca sul belvedere per scorgere Nino, magari \u00ab\"per vederlo un solo istante passare da una stanza all'altra e nulla pi\u00f9!\"\u00bb. Saperlo a pochi passi dal convento esacerba tutti i suoi supplizi interiori, facendola impazzire. Il bisogno di vedere Nino le fa tentare di fuggire dal convento, ma viene trattenuta dalle converse e, mentre lei si dibatte violentemente, viene trascinata all'interno della cella di suor Agata, la suora pazza, ma a quel punto Maria sviene. Viene portata quindi in infermeria dove, dopo tre giorni, muore.\nIl libro si chiude con la lettera che suor Filomena, la suora laica, scrive a Marianna e con la quale le fa pervenire (dietro espresso desiderio di Maria) gli effetti personali della defunta trovati sul suo letto di morte: un crocefisso d'argento, alcuni fogli manoscritti (le ultime lettere senza data che Maria scrisse in pieno delirio), una ciocca di capelli e alcuni petali di rosa, di quella stessa rosa che Nino le aveva appoggiato sul davanzale la notte prima della partenza da Monte Ilice, e che furono trovate sopra le labbra senza vita di Maria.\nIl significato del titolo.\nVerga introduce il romanzo spiegando il motivo che lo ha portato ad intitolarlo proprio \"Storia di una capinera\": \nDistribuzione.\nIl romanzo \u00e8 stato tradotto anche all'estero, e pi\u00f9 precisamente in:"}
{"id": "1862431", "revid": "113824081", "url": "https://it.wikipedia.org/wiki?curid=1862431", "title": "Trappola strutturale", "text": "Con il termine trappola strutturale si indica un tipo di struttura geologica, di solito prodotta da una faglia o da una anticlinale, che costituisce la struttura tipica dei giacimenti di idrocarburi.\nDescrizione.\nSi tratta in particolare di un tipo di struttura positiva che, grazie alla sua conformazione e alla presenza di una copertura impermeabile, solitamente uno strato argilloso, interrompe la migrazione degli idrocarburi dalla roccia madre verso gli strati pi\u00f9 superficiali della crosta terrestre e ne consente l'accumulo nelle porosit\u00e0 della roccia, detta roccia serbatoio, creando pertanto un giacimento spesso economicamente sfruttabile.\nAl di sotto della trappola strutturale si accumulano pertanto gli idrocarburi, che non possono proseguire la loro migrazione verso la superficie, quasi sempre con una stratificazione di fluidi caratteristica: costituita da depositi di gas naturale nella parte superiore e di idrocarburi liquidi nella parte inferiore; al di sotto dello strato mineralizzato a idrocarburi liquidi viene solitamente a formarsi uno strato di acqua.\nLe trappole strutturali sono state le prime strutture di accumulo di idrocarburi a essere riconosciute, analizzate e interpretate e la geologia degli idrocarburi \u00e8 nata, agli inizi del secolo scorso, sostanzialmente con l'inizio della attivit\u00e0 esplorativa dedicata sistematicamente alla scoperta di questo tipo di trappole."}
{"id": "1862433", "revid": "258664", "url": "https://it.wikipedia.org/wiki?curid=1862433", "title": "Prenomi sardi", "text": "Questa \u00e8 una lista di prenomi storici specifici della Sardegna.\nFemminili.\nB.\n\u25cf Bigli\u00e0na (it. Giuliana)"}
{"id": "1862437", "revid": "339392", "url": "https://it.wikipedia.org/wiki?curid=1862437", "title": "Eden (album)", "text": ""}
{"id": "1862438", "revid": "287204", "url": "https://it.wikipedia.org/wiki?curid=1862438", "title": "Regno di Lanna", "text": "Il Regno Lanna (in lingua lanna: ; , letteralmente: \"un milione di campi di riso\"; in lingua birmana \u1007\u1004\u103a\u1038\u1019\u101a\u103a \u1015\u103c\u100a\u103a), o Lan Na, fu uno Stato situato nel nord dell'attuale Thailandia dal tredicesimo al diciottesimo secolo. La sua capitale era la citt\u00e0 di Chiang Mai.\nStoria.\nPremesse.\nIl Regno Lanna fu preceduto dai Regni di Hiran (situato nella zona dell'odierna Mae Sai, in provincia di Chiang Rai) e di Ngoenyang, fondati dai tai yuan, un'etnia che fa parte dei popoli tai. Attorno all'anno 850, il settimo re di Hiran Laokiang fece costruire la nuova capitale nell'attuale sito di Chiang Saen, che prese il nome di Ngoenyang. Da quel momento il Regno di Hiran fu chiamato Regno di Ngoenyang e si espanse sensibilmente, arrivando ad occupare i territori laotiani di Meuang Sua e Mueang Theng, le odierne Luang Prabang e Dien Bien Phu. In seguito l'influenza del vicino e potente Regno di Hariphunchai introdusse tra la popolazione di Ngoenyang il Buddhismo Theravada.\nFondazione del Regno.\nNel 1250, Ngoenyang fu conquistata dai tai l\u00fc del Regno di Chiang Hung, l'odierna Jinghong della prefettura cinese del Xishuangbanna, ai confini tra Yunnan e Laos. Il breve dominio tai l\u00fc venne interrotto dall'affermazione delle orde mongole di Kublai Khan, che non occuparono la zona e lasciarono un vuoto di potere di cui approfitt\u00f2 Mengrai, il 25\u00ba Re di Ngoenyang. Mengrai spos\u00f2 la figlia del Re di Chiang Hung e spost\u00f2 la capitale a Chiang Rai nel 1262. Nel 1292 conquist\u00f2 il Regno di Haripunchai e fond\u00f2 il nuovo Regno Lanna. Nel 1296, avrebbe nuovamente spostato la capitale, fondando Chiang Mai (lett. citt\u00e0 nuova) ed il nuovo Regno Lanna (lett. un milione di risaie), che avrebbe dominato il nord dell'Indocina per molti anni.\nEspansione e declino.\nMengrai strinse una solida alleanza con i sovrani Ngam Mueng di Phayao e Ramkhamhaeng di Sukhothai nel 1276 e nel 1277. Durante il suo regno conquist\u00f2 molti territori delle odierne province della Thailandia del Nord, rese vassalli i Regni di Chiang Hung e di Mueang Sua (l'odierna Luang Prabang), arrivando a sottomettere alcune municipalit\u00e0 nei territori dell'odierno Vietnam settentrionale e dello Stato Shan.\nDopo la morte di Mengrai, avvenuta nel 1317, vi furono lotte intestine tra i suoi discendenti che ambivano al trono. La situazione si normalizz\u00f2 attorno al 1330. Nel 1350, Ramathibodi I fond\u00f2 il Regno di Ayutthaya, che per i successivi due secoli fu spesso in guerra con Lanna. Il potente sovrano Tilokaraj regn\u00f2 tra il 1441 e il 1487, diede nuovo lustro e fece prosperare il regno, respinse frequenti attacchi di Ayutthaya, aiut\u00f2 gli alleati laotiani di Lan Xang a respingere un attacco dei vietnamiti, conquist\u00f2 territori birmani nello Stato Shan e promosse importanti attivit\u00e0 religiose. Il regno del suo bis-nipote Mueang Kaeo, tra il 1495 e il 1525, \u00e8 stato il pi\u00f9 prospero, favorito anche dal periodo di relativa pace con Ayutthaya. I re che gli succedettero, indeboliti da scontri tra le varie fazioni nobiliari, inosservanza delle antiche tradizioni e pesanti difficolt\u00e0 economiche, portarono a un irreversibile declino del regno, fiaccato dalle guerre con gli shan e i siamesi di Ayutthaya.\nDominazione birmano/siamese.\nIl Regno Lanna divenne uno stato vassallo birmano nel 1558 e si scaten\u00f2 una lunga lotta tra gli stessi birmani ed i siamesi di Ayutthaya per la supremazia sui suoi territori. Dopo che nel 1767 Ayutthaya venne distrutta dai birmani, re Taksin del nuovo regno siamese di Thonburi sottrasse il vassallaggio del Regno Lanna ai birmani nel 1775, che per\u00f2 mantennero il controllo di Chiang Saen, facendone un avamposto per le incursioni nel Siam settentrionale.\nIl Regno Lanna diventa Regno di Chiang Mai.\nPer il contributo fornito nella cacciata dei birmani, nel 1776 il principe lanna Kawila fu nominato da Taksin sovrano/vassallo del nuovo Regno di Chiang Mai, che prese il posto del Regno Lanna. I birmani in quegli anni continuarono ad attaccare la citt\u00e0 che fu definitivamente liberata nel 1802, quando le armate di re Rama I del Regno di Rattanakosin, il nuovo nome del Siam dal 1782, sconfissero i birmani nella guerra di Lanna.\nAnnessione al Siam.\nIl crescente potere che le compagnie britanniche del legname assunsero nel territorio Lanna, costruendo nelle foreste una rete stradale, stava diventando per il Siam una minaccia di intrusione coloniale. Queste compagnie avevano inoltre costretto ad indebitarsi i sovrani lanna dopo averli coinvolti in processi legali. Rama V pag\u00f2 tali debiti, sigl\u00f2 nel 1874 un trattato con i britannici che limit\u00f2 i poteri delle compagnie del legname ed invi\u00f2 a Chiang Mai un fratellastro come commissario per controllare le finanze locali. Questi si present\u00f2 con una colonna di truppe e gradualmente introdusse il sistema di tassazione in vigore a Bangkok, nomin\u00f2 a sua discrezione nuovi ufficiali e si accaparr\u00f2 le concessioni per il diboscamento. Le proteste dell'aristocrazia locale furono controllate distribuendo titoli nobiliari e consistenti elargizioni; l'\u00e9lite di Chiang Mai fu lentamente allontanata dai posti di potere, le tasse furono convogliate al Ministero del Tesoro a Bangkok e fu organizzata una robusta struttura burocratica di tipo piramidale.\nFurono i primi passi per l'annessione di Lanna, che avvenne ufficialmente nel 1899 con l'inclusione dei suoi territori nel \"monthon\" di Phayap (in thai: \u0e1e\u0e32\u0e22\u0e31\u0e1e, termine sanscrito che significa nord-ovest), nel quadro della riforma politico-amministrativa del Siam denominata \"thesaphiban\". Fu mantenuta la dinastia locale ma il potere dei suoi sovrani fu quasi solamente nominale, sotto il rigido controllo dei nuovi governatori inviati da Bangkok. I discendenti della casa reale assunsero il cognome Na Chiangmai (in thai: \u0e13 \u0e40\u0e0a\u0e35\u0e22\u0e07\u0e43\u0e2b\u0e21\u0e48) con la legge sui cognomi emanata da Rama VI nel 1912. L'ultimo sovrano Lanna fu il principe Kaew Nawarat di Chiang Mai, e alla sua morte nel 1939 il titolo fu abolito."}
{"id": "1862446", "revid": "273860", "url": "https://it.wikipedia.org/wiki?curid=1862446", "title": "Leocrito", "text": ""}
{"id": "1862448", "revid": "188116", "url": "https://it.wikipedia.org/wiki?curid=1862448", "title": "Diritto pubblico comparato", "text": "Il diritto pubblico comparato \u00e8 una scienza giuridica che assume a proprio oggetto d'indagine le vicende storiche e giuridiche del costituzionalismo moderno e contemporaneo e gli ordinamenti costituzionali positivi realizzatisi in questo ambito. \nAmbito di interesse.\nEssa utilizza come metodo la comparazione giuridica, che \u00e8 un'operazione di raffronto tra esperienze giuridiche, ordinamenti, istituti e normative, orientata all'individuazione di tendenze comuni o specificit\u00e0 contestuali, tanto in prospettiva storico-critica quanto in funzione propositiva.\nGli argomenti affrontati dal diritto pubblico comparato sono, principalmente, i diritti fondamentali, le forme di Stato e di Governo, i sistemi elettorali, i sistemi partitici e le Costituzioni, analizzandone la formazione, i contenuti e le differenze presenti nei diversi Stati. Per questo, prende anche il nome di \"diritto costituzionale comparato\".\nStoria.\nTale scienza, sviluppatasi a partire dal XIX secolo, per lungo tempo si \u00e8 interessata esclusivamente dei sistemi e degli istituti appartenenti all'area europea erede del diritto romano e a quella di Common law, inglese e statunitense, interessate dalle vicende del costituzionalismo moderno, presupponendo di poter ricondurre a tali modelli anche i sistemi presenti nelle altre parti del mondo. Questa visione eurocentrica cominci\u00f2 a venir meno con la fine della prima guerra mondiale, quando il sistema sovietico si afferm\u00f2 come completamente originale rispetto all'esperienza dell'Europa occidentale e, pi\u00f9 in generale, il costituzionalismo cominci\u00f2 a diffondersi anche in aree ulteriori rispetto a quella atlantica. "}
{"id": "1862450", "revid": "1305772", "url": "https://it.wikipedia.org/wiki?curid=1862450", "title": "RGB (disambigua)", "text": ""}
{"id": "1862452", "revid": "205250", "url": "https://it.wikipedia.org/wiki?curid=1862452", "title": "Luigi Latini De Marchi", "text": "Biografia.\nProlifico regista di film diretti spesso sotto pseudonimo (Louis Man\u00e9, Luigi Demar, John Mc Warriol), fu attivo anche in Spagna. Svolse anche una intensa attivit\u00e0 di scenografo, sceneggiatore, costumista, scrittore e saggista.\nIl suo film d'esordio come regista (\"Condannata senza colpa\", tratto dal romanzo \"Maria Zef\" di Paola Drigo), vede presente nel cast il cantante della radio Oscar Carboni nella sua unica apparizione cinematografica."}
{"id": "1862459", "revid": "834", "url": "https://it.wikipedia.org/wiki?curid=1862459", "title": "Eden (canzone Hooverphonic)", "text": ""}
{"id": "1862464", "revid": "1414688", "url": "https://it.wikipedia.org/wiki?curid=1862464", "title": "Olimpiadi degli scacchi del 1964", "text": "Le Olimpiadi degli scacchi del 1964 si tennero a Tel Aviv, in Israele, dal 2 al 25 novembre. Furono la sedicesima edizione ufficiale (organizzata dalla FIDE) della competizione, e comprendevano un unico torneo \"open\".\nTorneo.\nAl torneo, il primo ad essere disputato in Asia, parteciparono 294 giocatori (di cui 71 con il titolo di Grande maestro o di Maestro Internazionale) di 50 nazioni diverse, per la prima volta rappresentanti tutti i cinque continenti; fu la prima partecipazione dell'Australia. Ogni squadra poteva portare sei giocatori, di cui due riserve.\nLe squadre furono divise in sette gruppi; le prime classificate di ognuno parteciparono alla finale A, mentre le altre furono divise secondo il piazzamento in altre tre finali, l'ultima delle quali con sole otto squadre.\nPrima fase.\nNella tabella seguente sono elencati i gruppi in cui vennero divise le squadre. In grassetto e corsivo sono evidenziate le qualificate alla finale A, in solo grassetto le qualificate alla finale B e in \"solo corsivo\" le qualificate alla finale C.\nNei primi due gruppi non ci fu molta competizione per l'accesso alla finale A: nel primo gruppo la Spagna si assicur\u00f2 il passaggio battendo la Svizzera e l'Unione Sovietica riusc\u00ec ad ottenere bene 23,5 punti sui 24 possibili, mentre nel secondo girone l'Austria perse le speranze dopo aver perso pesantemente sia con la Jugoslavia che con i Paesi Bassi. Israele si qualific\u00f2 nel terzo gruppo a spese della Svezia battendola all'ultimo turno, mentre nel girone 4 la Polonia guadagn\u00f2 l'accesso a spese dell'Inghilterra.\nL'unica battaglia nel quinto gruppo fu quella tra Colombia e Paraguay per l'accesso alla finale B, ottenuto da questi ultimi; la Germania Est non riusc\u00ec a qualificarsi nel sesto gruppo dopo aver perso con i suoi due rivali diretti, mentre nell'ultimo girone Bulgaria e Germania Ovest passarono facilmente.\nSeconda fase.\nLa seconda fase cominci\u00f2 il 10 novembre. L'Unione Sovietica cominci\u00f2 subito bene, ma vide ridursi il suo vantaggio quando perse 3-1 contro la Germania Ovest al quinto turno. Dopo aver battuto gli Stati Uniti per 4-0, tuttavia, il loro vantaggio aument\u00f2 ad un margine di sicurezza, portandoli a vincere un'altra medaglia d'oro. Al secondo posto si alternarono diverse squadre; alla Romania dei primi turni si sostituirono Cecoslovacchia e Stati Uniti, e in seguito la Jugoslavia, che, favorita nel finale da avversari pi\u00f9 morbidi, vinse infine l'argento. Per il bronzo si affrontarono all'ultimo turno Ungheria e Germania Ovest: quest'ultima, pur perdendo 2,5-1,5 riusc\u00ec a conservare la terza posizione.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1862465", "revid": "1892390", "url": "https://it.wikipedia.org/wiki?curid=1862465", "title": "Elezioni parlamentari in Israele del 1949", "text": "Le elezioni legislative israeliane per l'Assemblea Costituente furono tenute nel neo-costituito Stato d'Israele il 25 gennaio 1949. I votanti costituirono l'85.8% dell'interco corpo elettorale. Due giorni dopo la prima riunione del 14 febbraio 1949, i parlamentari costituenti decisero di cambiare il nome dell'Assemblea in Knesset ( Ebraico \u05db\u05e0\u05e1\u05ea, ossia \"Assemblea\"). Oggi essa \u00e8 conosciuta come Prima Knesset.\nRisultati.\n\u00b9 Eliezer Preminger abbandon\u00f2 il Maki e cre\u00f2 il partito degli Ebrei Comunisti prima di decidere di confluire nel Mapam\n\u00b2 Ari Jabotinsky e Hillel Kook ruppero con l'Herut, ma non furono riconosciuti come partito a s\u00e9 stante dal Presidente della Knesset.\nVari.\nI seguenti partiti parteciparono alla tornata elettorale ma non superarono la soglia prevista del'1% (4.346 voti):\nLa Prima Knesset.\nPrimo governo.\nIl primo governo fu costituito da David Ben Gurion l'8 marzo 1949. Il suo partito, il Mapai, form\u00f2 una coalizione col Fronte Regiioso Unito, col Partito Progressista, coi Sephardim e Comunit\u00e0 orientali e con la Lista Democratica di Nazareth. Esso comprendeva 12 ministeri. Yosef Sprinzak del Mapai fu eletto suo Portavoce.\nLa tendenza all'instabilit\u00e0 politica in Israele inizi\u00f2 allorch\u00e9 Ben-Gurion si dimise il 15 ottobre 1950 per divergenze col Fronte Religioso Unito in materia d'istruzione pubblica dei campi dei nuovi immigranti e sul sistema d'educazione religiosa da impartire, come pure a causa della richiesta di chiusura del Ministero dei Rifornimenti e del Razionamento e della nomina di un uomo d'affari a Ministro del Commercio e dell'Industria.\nSecondo governo.\nBen Gurion form\u00f2 un secondo Gabinetto il 1\u00ba novembre 1950 con gli stessi partner della precedente compagine governativa, sebbene vi fosse un piccolo rimpasto, dovuto a David Remez che fu spostato dal ministero dei Trasporti a quello dell'Istruzione, rimpiazzando Zalman Shazar (che fu lasciato fuori dal nuovo Gabinetto), mentre Dov Yosef rimpiazz\u00f2 Remez come ministro dei Trasporti. Ya'akov Geri fu nominato ministro del Commercio e dell'Industria, malgrado non fosse membro della Knesset. Vi fu anche un nuovo vice-ministro ai Trasporti.\nLa legislatura termin\u00f2 quando furono indette nuove elezioni legislative per il 1951, allorch\u00e9 il governo si dimise il 14 febbraio 1951, dopo che la Knesset respinse le proposte del ministero dell'Istruzione e della Cultura in materia di registrazione scolare."}
{"id": "1862466", "revid": "1372005", "url": "https://it.wikipedia.org/wiki?curid=1862466", "title": "Dalberg (famiglia)", "text": "I Dalberg sono un'antica famiglia patrizia di Magonza. Col tempo ebbero anche il titolo di baroni.\nStoria familiare.\nI nobili Kammerer von Worms hanno origine dall'omonimo castello presso Kreutznach in Renania. Si reputano discendenti dal romano Gaius Marcellus.\nDi antiche origini, gli antenati di questa linea sono ereditari (funzionari amministrativi) dei principi-vescovi di Worms, fin dal ciambellano Eckbert (-1132), fondatore del convento agostiniano di Frankenthal. Acquistano potere politico, onori e vasti possedimenti nel Wormsgau.\nIl primo personaggio storico \u00e8 Heribert, dal 990 arcivescovo di Colonia.\nNel XIV secolo si estingue la linea diretta con il cavaliere Johann Hennichin (1366-15), figlio di Winand \"Kammerer gennant von Waldeck\" (-1365) e i suoi feudi passano a Johann Gerhard, ciambellano della diocesi di Worms, sposo (1330) dell'erede del cugino, Anton von Dalberg. Gi\u00e0 con il Barbarossa hanno una serie di privilegi e come \"primi cavalieri dell'impero\" hanno la precedenza su tutti gli altri. Dal 1476 aggiungono la denominazione Dalberg (genannt von Dalberg). Con diploma del 16.6.1494, l'imperatore Massimiliano I conferma i precedenti diritti, concedendo loro l'onore di essere primi cavalieri dell'impero con il privilegio di essere annunciati dall'araldo all'apertura del cerimoniale per l'incoronazione imperiale, privilegio che verr\u00e0 mantenuto fino al crollo dell'impero (\u201e\"Ist kein Dalberg da\"?\u201c), confermato nel 1706 e 1738. Nel 1654 sono elevati al titolo di baroni dell'impero, confermati con diploma imperiale del 6.4.1657 per il barone Philipp Franz Eberhard, consigliere dell'impero che entra nel circolo equestre del \"Medio Reno\" per i feudi ivi posseduti.\nTra le varie linee si ricordano:\nIl barone Wolfgang Heribert (1750-06), fratello di Karl, diviene intendente teatrale a Mannheim, elevando il teatro di corte ad un alto livello culturale.\nIl barone Emmerich Joseph (1773-33) poi duca, figlio del precedente, \u00e8 ambasciatore del Baden a Parigi. Presto evidenziatosi per le sue capacit\u00e0 politiche entra nel 1809 al servizio di Napoleone che lo crea duca (1810) e cancelliere di stato. Nel 1814 entra nel governo provvisorio borbonico e col Talleyrand \u00e8 ministro plenipotenziario della Francia al Congresso di Vienna. Fatto Pari di Francia e duca (de Dalberg), \u00e8 inviato ambasciatore a Torino. Si ritira nei suoi possessi di Herrnsheim, propriet\u00e0 ereditata dallo zio Karl Theodor, ove vi muore nel 1833. Col lui si estingue la linea dei Dalberg di Herrnsheim; la figlia Marie Louise Pelline ne \u00e8 unica erede e porta i beni alla famiglia Acton, sposando sir (Ferdinand) Richard Acton, settimo baronetto di Aldenham che vi associa il cognome (Dalberg Acton).\nTra gli altri personaggi illustri della famiglia c'\u00e8 Johann (1445-03), ciambellano ereditario del principe vescovo di Worms, laureatosi a Ferrara, consigliere privato dell'elettore palatino Philipp che costituisce, su sua pressione, la prima cattedra di greco all'universit\u00e0 di Heidelberg e vari musicisti, letterati, compositori."}
{"id": "1862467", "revid": "641883", "url": "https://it.wikipedia.org/wiki?curid=1862467", "title": "Indice cardiaco", "text": "L'indice cardiaco \u00e8 un parametro emodinamico cardiovascolare che si ottiene dividendo la gittata cardiaca per l'area della superficie corporea al fine di correggere il valore di portata per il peso e la statura dei singoli soggetti (IC = Q / S). Il valore si esprime in litri al minuto per metro quadro (l/min/m2). \nCalcolo dell'indice cardiaco.\nL'indice si calcola con la seguente formula:\ndove\nSignificato clinico.\nI valori di riferimento sono compresi tra 2,6 e 4,2 L/min per metro quadro.\nQuesto parametro \u00e8 spesso utilizzato in terapia intensiva per valutare complessivamente la funzione cardiaca, poich\u00e9 normalizza il volume di sangue pompato dal cuore per la superficie corporea dell'individuo. \nUn valore inferiore a 2 L/min/m\u00b2 pu\u00f2 essere indice di shock cardiogeno."}
{"id": "1862488", "revid": "465096", "url": "https://it.wikipedia.org/wiki?curid=1862488", "title": "Castellare di Montevarchi", "text": "Il Castellare di Montevarchi era l'antico castello con borgo annesso che dominava il colle oggi denominato de \"I Cappuccini\".\nStoria.\nIl castello venne costruito dai marchesi Bourbon del Monte Santa Maria nel periodo in cui Ranieri reggeva il Marchesato di Toscana ovvero tra il 1014 e il 1027. L'idea di edificare nella zona un castello fu diretta conseguenza della decisione del vescovo di Arezzo Elemperto, fratello di Ranieri, di trasformare il monastero della Ginestra in ospedale per i numerosi pellegrini e viandanti che vi passavano provenendo o andando in direzione Roma. E dunque, con la costruzione delle adeguate strutture ricettive, era anche necessario rendere sicuro quel tratto della valle dell'Arno che, all'epoca, era praticamente selvaggia e disabitata.\nL'unico problema era che il castello pi\u00f9 vicino al monastero, in diocesi di Arezzo, era il Castello di Leona a Levane che per\u00f2 era decisamente troppo lontano per assicurare una vigilanza stretta e costante sull'area e l'unico sito che fosse adatto allo scopo, cio\u00e8 il Poggio di Cennano, si trovava, anche se di poche centinaia di metri, in diocesi di Fiesole quindi fuori della giurisdizione dei vescovi aretini. La questione per\u00f2 non era tanto religiosa o pastorale ma politico-giurisdizionale in quanto i vescovi di Arezzo e Fiesole erano entrambi feudatari dell'impero e amministravano il territorio a loro assegnato con il titolo, civile, di conti. Qualsiasi modifica territoriale delle due contee, per di pi\u00f9 con tanto di nuovo castello, poteva essere autorizzata soltanto dall'imperatore. O da un feudatario pi\u00f9 alto in grado quale appunto il Marchese di Toscana.\nAl momento non sono state reperite prove documentarie che dimostrino o spieghino con esattezza le dinamiche della fondazione del castello montevarchino ma il fatto che la prima chiesa del borgo annesso al fortilizio, Sant'Andrea a Cennano, fosse in diocesi di Arezzo pur in territorio di Fiesole dimostrerebbe comunque un intervento dall'alto che pu\u00f2 essere riconducibile solo a Ranieri primo e unico marchese di Toscana della casata dei Bourbon del Monte.\nL'ultimo dei Bourbon a essere signore di Montevarchi fu il marchese Arrigo II che, ancora giovane e rimasto scapolo, nel 1098 dett\u00f2 il suo testamento nel castello di Pierle presso Cortona. Arrigo lasciava alla nonna, la contessa Sofia, e alla madre, la contessa Adelagita, la propria parte dei castelli di Montevarchi, Leona, Moncioni e del Tasso. Sofia, che era figlia di un conte Bernardo Salico, alla morte del primo marito, il marchese Arrigo I, si era risposata nel 1078 con un conte Alberto di Vernio come si ricava da un documento rogato in Montevarchi nel 1079 che \u00e8 poi il primo documento in assoluto della storia montevarchina. Sofia aveva avuto da Arrigo I un figlio di nome Uguccione alias il marchese Ugo II che si era sposato a una contessa Adelagita di un conte Alberto da cui nacque Arrigo II. Furono sicuramente le complicazioni dinastiche ed ereditarie legate ai quattro castelli valdarnesi dopo la morte di Arrigo II che fecero in modo che ne entrassero in possesso, per diritto di successione o dopo una regolare vendita, i conti Guidi. Ma, anche in questo caso, il vuoto documentaristico non permette di andare oltre il campo delle ipotesi.\nLa struttura abitativa originaria pensata dai marchesi Bourbon non doveva essere dissimile da quella di molti altri loro castelli e in particolare da quella del Monte Santa Maria oggi il comune di Monte Santa Maria Tiberina. In pratica la Montevarchi dei Bourbon avrebbe dovuto avere il mastio fortificato al centro dell'insediamento e un borgo tutt'intorno protetto da mura. Tuttavia l'idea, nel caso del Poggio di Cennano, si rivel\u00f2 del tutto impraticabile perch\u00e9 Cennano altro non \u00e8 che una gigantesca massa di arenaria, formatasi in tempi preistorici come conseguenza del progressivo prosciugamento di un precedente lago pliocenico, e quindi geomorfologicamente instabile.\nInfatti il terreno sotto il primo nucleo del borgo del castello, che sorgeva presso a quella che \u00e8 oggi la cappellina di Cennanuzzo, cominci\u00f2 a franare, sotto il peso degli edifici e con il via vai di pedoni, carri e cavalli tanto che le prime famiglie montevarchine furono costrette a trasferirisi e ad installarsi nel fondovalle nei pressi del luogo dove si teneva il mercato locale. Con l'antico borgo franarono via anche parte delle mura e delle strutture difensive del castello che lo resero, di fatto, militarmente inutile tant'\u00e8 che i fiorentini, quando nel 1273 presero possesso definitivo del feudo di Montevarchi, preferirono abbandonarlo e spostare tutte le attenzioni difensive e strategiche verso il borgo stesso che, poco dopo, venne dotato di mura e di torri fortificate.\nDell'antico collegamento tra il castellare e il borgo di Montevarchi rimane ormai solo un'apertura sul lato est delle vecchie mura montevarchine che anticamente era detta Porta del Guicciardo e che oggi, sparite le mura e la porta, \u00e8 rimasta nella toponomastica come \"Vicolo del Guicciardo\". \u00abRispetto alla porta del Guicciardo, se alcuno mi interrogasse per qual motivo fosse cos\u00ec chiamata, nol saprei dire. Direi solamente che questo, come ognun vede, \u00e8 nome proprio di un uomo\" [...] \"Sicch\u00e9 pu\u00f2 essere che la nostra porta fosse cos\u00ec chiamata dal nome di qualche distinto personaggio che avessela fatta edificare o che in vicinanza avesse la sua abitazione o poco fuori di essa qualche tenuta di beni. Il vero poi si \u00e8 che questa Porta, di una struttura assai ampia e magnifica, non si vede a prima vista di qual uso e di qual comodo fosse alla Terra, ritrovandosi appunto alla falda del Ripido Poggio della Croce, senza veruna strada che da quella partendosi potesse condurre a qualche luogo popolato. Quindi \u00e8 che io sono meco stesso pi\u00f9 volte ripensando se di qui veramente fosse la strada dalla moderna Terra all'antico Castello di Montevarchi, per tutto quel tempo che sebbene scarso di abitatori rimase in piedi e precedentemente ancora allorch\u00e9 dal Castello scendevasi al Borgo del mercatale per comodo del commercio e altro. E finalmente con mio sommo piacere ho scoperto che le mie congetture non eran lontane dal vero. Imperciocch\u00e9 alcun barlume di tradizione e alcune vestigia di antico selciato che ancora si vedono nei campi, quasi dirimpetto alla suddetta Porta, mi han confermato in quest' opinione che da quella partendosi una strada incominciasse tosto a salire sulla pendice del poggio e quindi presso a quel luogo che chiamasi Belvedere passando, e per quella precedentemente dirupata valle che gli \u00e8 contigua costeggiando, venisse a far capo alla chiesa di Cennano, in oggi diroccata, dove \u00e8 in sua memoria il piccolo Oratorio di Cennanuzzo, e continuasse per altra parte verso il Castello di Montevarchi\u00bb.\nUbicazione del castello.\nIl castello di Montevarchi aveva quasi sicuramente forma ovale ed era cinto di mura, dotato di 3 o 4 porte tutte collegate da strade. Una passava dalla Via del Pestello per le Fornaci Vecchie ed arrivava sul poggio passando per la casa colonica che ancor oggi porta il nome di Castellare, un'altra \u00e8 quella che sale dal cimitero passando per il podere \"La Loggia\" e un'altra \u00e8 quella che parte in prossimit\u00e0 dell'Oratorio del Pestello, dal podere denominato La Buca, e che in un documento del 1559, conservato nell'archivio della Collegiata di San Lorenzo, \u00e8 ancora designata \u00ab\"via publica che mena al Castellare\"\u00bb.\nSecondo Jacopo Sigoni, canonico della collegiata di San Lorenzo e cronachista della seconda met\u00e0 del '600, il fortilizio si estendeva dalla casa colonica del Castellare fino all'attuale Convento dei Cappuccini espandendosi poi fino al fossato di Ricasoli per allargarsi a ponente fino al crinale del Borro Scolaio o Bruscolaio e a levante fino alla porta facente capo alla strada de \"La Buca\". Il cronista afferma anche che sua madre ricordava ancora le vestigia del castello e qualche tratto di mura sopravvissuto.\nUn secolo dopo, un altro storico montevarchino, il proposto Conti, riporta notizia di una scoperta archeologica fatta nei pressi del Castellare che confermerebbe almeno parzialmente le supposizioni di Sigoni. Infatti \u00abne' solamente guarnito di mura era il nostro castello ma non molto lungi, cio\u00e8 sulla punta del poggio che sporge verso Levante, poco di l\u00e0 della rovinata Chiesa di Cennano, in quel luogo ove si vede una casa gi\u00e0 per uso di piccola villa una volta della Famiglia Soldani Bensi [sic], oggid\u00ec del sig. Marchese Niccol\u00f2 Viviani, rovinosa e abitata dal contadino, pare che avesse altres\u00ec una frontiera di cui non ci resta presentemente che alcuno indizio nel nome di Castellare, comune una volta del distrutto\" [castello di] \"Montevarchi ed ora dal volgo appropriato unicamente a questa casa e di pi\u00f9 negli avanzi d'antica e forte muraglia dalla parte dell'Orto che guarda a mezzogiorno e nei fondamenti ultimamente scoperti nell'anno 1776 di un grosso massiccio pilastro tutto isolato, discosto dall'orto suddetto circa a 200 braccia nel declive assai ripido della piaggia che resta a dirimpetto del bosco dei Cappuccini. Era quello un pilastro laterale di una porta essendovi ritrovata contigua la soglia e osservato il foro in pi\u00e8 medesimo ove star doveva incastrato l'arpione di ferro per sostenere l'imposta. Dalla grossezza poi e saldezza e ampiezza di questi pochi avanzi era facile il dedurre che detta porta non fosse gi\u00e0 per uso di edifizio privato e mediocre, ma pubblico e rispettabile qualunque si fosse o di Torre o di Rocca per frontiera e difesa di Montevarchi. Avvi chi assicura di aver inteso dire da un Cappuccino morto gi\u00e0 da pi\u00f9 anni che anco nell'altra punta del poggio che chiamasi della Croce si vedessero una volta gli avanzi di una antica Torre\u00bb.\nPi\u00f9 precisamente, stando a un successivo studio ottocentesco del montevarchino Alfredo Galassi, \u00ab\"intorno al greppo della clausura dei Cappuccini, nella profonda valle dirimpetto al borro Scolaio, un tal pasquino Piazzesi e fra Lorenzo da Pontremoli, laico cappuccino, scoprirono una grande pietra lavorata. Il prete Sigoni riferisce che sua madre, sui primi decenni del XVI secolo, aveva veduto verso il fossato di Ricasoli, alla distanza di circa 300 braccia dalla chiesa dei Cappuccini, pezzi di mura rovinate e una grande porta sempre in piedi. Il detto Piazzesi trov\u00f2 pure sul poggio due monete di bronzo con una croce improntata da una parte: fu pure trovato, presso la via che dalla Loggia va ai Cappuccini, sulla costa dalla parte di tramontana, un sigillo rotondo, benissimo conservato che il Conti asserisce essere in mano degli eredi del sacerdote Isidoro Bazzanti. Questo sigillo era rotondo e aveva nel mezzo uno scudo triangolare seminato di piccole punte triangolari a foggia di tante crocette e nel contorno la scritta S. RUGIERI IACHOPI\"\u00bb."}
{"id": "1862493", "revid": "104576", "url": "https://it.wikipedia.org/wiki?curid=1862493", "title": "Lil' Scrappy", "text": ""}
{"id": "1862502", "revid": "226458", "url": "https://it.wikipedia.org/wiki?curid=1862502", "title": "Tour dei New Zealand M\u0101ori 1948", "text": "Nel 1948, la selezione dei New Zealand M\u0101ori, squadra di rugby a 15 si reca in tour alle Isole Figi. Tre i test contro la nazionale fiogana, con due vittorie e una sconfitta."}
{"id": "1862512", "revid": "124695385", "url": "https://it.wikipedia.org/wiki?curid=1862512", "title": "Giulio Cesare Monteverdi", "text": "Fratello del pi\u00f9 celebre Claudio, Giulio Cesare nasce da Baldassare e da Maddalena Zignani. Fin da presto segue la carriera del fratello e si dedica alla musica, ma con risultati inferiori rispetto a Claudio.\nIl periodo mantovano (1600 - 1612).\nNell'aprile 1600 diventa organista al Duomo di Mantova. Vi rimarr\u00e0 fino ad agosto dello stesso anno; ottiene quindi nel marzo del 1604 un incarico definitivo presso i Gonzaga. Ufficialmente \u00e8 un \"musico\" e il suo salario ammonta a sette scudi mensili; gran parte della sua produzione musicale \u00e8 in questo periodo. Il suo primo brano che \u00e8 giunto a noi \u00e8 la canzonetta \"Occhi nidi d'amore\", stampata nel 1605. Cura la pubblicazione degli \"Scherzi musicali\" del fratello, anch'egli a Mantova, scrive la dedica e vi inserisce due sue canzoni (\"Deh chi tace il bel pensiero\" e \"Dispiegate Guance amate\").\nIl 29 ottobre 1611 avviene la prima rappresentazione di una sua opera al Teatro Comunale di Casale Monferrato, \"Il rapimento di Proserpina\", su libretto di Ercole Marigliani, della quale per\u00f2 non ci \u00e8 rimasto nulla.\nIl 20 luglio 1612 i fratelli Monteverdi vengono licenziati dai Gonzaga, per un motivo ancora sconosciuto.\nA Castelleone (1615 - 1622).\nA Castelleone mancava un organista e, alla fine del 1615 si riesce a trovare Giulio Cesare; l'assunzione ufficiale avvenne il 2 gennaio 1616, con 18 voti a favore e 16 contro. Il suo stipendio ammonta a 60 ducatoni l'anno pi\u00f9 l'alloggio gratuito. L'organo che deve suonare \u00e8 quello comprato dalla Comunit\u00e0 castelleonese dalla Cattedrale di Cremona; Giulio Cesare rende per\u00f2 lo strumento inutilizzabile perch\u00e9 accorcia le canne. Nel 1620 d\u00e0 alle stampe la sua raccolta pi\u00f9 importante: \"Delli Affetti musici\". Questa \u00e8 l'unica opera che non scrive a Mantova.\nA Sal\u00f2 (1622 -1630).\nNel 1622 Monteverdi lascia Castelleone e va a Sal\u00f2, dove era indetto un concorso per la nomina dell'organista e del Maestro di Cappella della Cattedrale. Giulio Cesare vince il secondo concorso, con 36 voti favorevoli e 20 contrari; l'organo viene assegnato a Giovanni Battista Tonnolini. Il salario di Monteverdi corrispondeva, probabilmente, a circa 70 scudi l'anno. Nel 1625 viene riconfermato il suo incarico, con 36 voti favorevoli e soltanto 6 contrari.\nIl 12 aprile 1630 si ha l'ultima notizia di Giulio Cesare Monteverdi, lo stesso anno vi fu la peste, quindi \u00e8 probabile che sia morto per questa malattia.\n\"Delli Affetti Musici\".\nLa raccolta di mottetti ad una, due, tre, quattro e sei voci, \"col modo per Concertarli nel Basso per l'Organo.\" intitolata \"Delli Affetti musici\" viene fatta stampare dal Monteverdi nel 1620 nella bottega di Bartolomeo Magni e fu scritta durante il soggiorno Castelleone.\nStile.\nSe la tradizione della musica sacra seguiva i principi del contrappunto e dell'imitazione, nel XVI e nel XVII secolo si introdussero il basso continuo, le voci soliste, la divisione in strofe, l'alternanza soli-tutti...\nQueste tecniche \"innovative\" venivano utilizzate soprattutto nel \"Proprium Missae\" e nei Vespri.. Negli \"Affetti\", il Monteverdi usa queste \"modernit\u00e0\" assieme ai principi musicali tradizionali. I brani sono eseguibili anche da un gruppo di esecutori non troppo grande: Giulio Cesare non \u00e8 molto rigoroso relativamente agli effettivi.\nAlcuni pezzi sono molto \"tradizionali\", quelli di breve durata sono molto ritmati e il contrappunto \u00e8 veloce. Le composizioni sul testo di inni sono stati scritti in modo pi\u00f9 \"moderno\"."}
{"id": "1862513", "revid": "467420", "url": "https://it.wikipedia.org/wiki?curid=1862513", "title": "Romania ai Giochi olimpici", "text": "La Romania ha partecipato per la prima volta ai Giochi olimpici nel 1900, con un solo partecipante. Il Comitato Olimpico Nazionale per la Romania \u00e8 il \"Comitato Rumeno Olimpico e per lo Sport\", e fu creato e riconosciuto nel 1914. La nazione ha mandato per la prima volta una squadra per partecipare ai Giochi nel 1924, ed \u00e8 mancata solo a due edizioni dei Giochi olimpici estivi e Giochi olimpici invernali da allora. Da notare, la Romania fu l'unica nazione del blocco orientale a non partecipare al boicottaggio delle Olimpiadi estive del 1984.\nGli atleti rumeni hanno vinto un totale di 308 medaglie, con un particolare successo nella ginnastica, mentre ai giochi olimpici invernali ha vinto una sola medaglia con la nazionale di bob nel 1968. La Romania \u00e8 al secondo posto nella classifica delle maggior nazioni vincitrici di medaglie (dopo l'Ungheria) delle nazioni che non hanno mai ospitato i Giochi."}
{"id": "1862524", "revid": "647919", "url": "https://it.wikipedia.org/wiki?curid=1862524", "title": "Sant'Ermagora", "text": ""}
{"id": "1862529", "revid": "1305772", "url": "https://it.wikipedia.org/wiki?curid=1862529", "title": "Funeral", "text": "Funeral (funerale) pu\u00f2 riferirsi a:"}
{"id": "1862533", "revid": "74173", "url": "https://it.wikipedia.org/wiki?curid=1862533", "title": "Questo e altro", "text": "Questo e altro \u00e8 stata una rivista letteraria fondata nel 1962 da Niccol\u00f2 Gallo, Dante Isella, Geno Pampaloni, Vittorio Sereni. In seguito collaborer\u00e0 Angelo Roman\u00f2.\nA partire dal luglio 1962 viene pubblicata a Milano con il sottotitolo \"Rivista di letteratura\" e stampata dall'editore Lampugnani Nigri, usc\u00ec con otto numeri fino alla chiusura avvenuta nel giugno del 1964."}
{"id": "1862534", "revid": "729019", "url": "https://it.wikipedia.org/wiki?curid=1862534", "title": "Shelbyville (Indiana)", "text": "Shelbyville \u00e8 una citt\u00e0 degli Stati Uniti d'America, capoluogo della Contea di Shelby, nello Stato dell'Indiana.\nLa popolazione era di 17.951 abitanti al censimento del 2000, passati a 18.414 secondo una stima del 2007. L'attuale sindaco \u00e8 il repubblicano Scott Furgeson.\nStoria.\nLa storia della citt\u00e0 \u00e8 molto breve. Shelbyville \u00e8 stata accolta il 21 gennaio 1850, con uno speciale atto di legislazione.\nLa citt\u00e0 ha ricevuto lo statuto; e in quel momento \u00e8 stata distrutta dall'incendio del City Hall il 1\u00ba gennaio 1928.\nGeografia fisica.\nTerritorio.\nShelbyville \u00e8 situata al bivio di Little Blue e Big Blue Rivers. Si trova a 26 miglia a sud est di Indianapolis.\nSecondo l'Ufficio del Censimento degli Stati Uniti, la citt\u00e0 ha un'area totale di 9,0 miglia quadrate (23,3\u00a0km\u00b2), di cui, 8,9 miglia (23,0\u00a0km\u00b2) sono di terra e 0,1 miglia quadrate (0,3\u00a0km\u00b2) di acqua.\nClima.\nPrecipitazioni annue: 40,14 pollici. Temperatura media: 54,14 gradi\nCultura.\nIstruzione.\nLa scuola orientale di Shelby \u00e8 costituita da due scuole sorelle, Morristown e Waldron. Entrambe queste scuole risiedono nelle citt\u00e0, ed entrambi sono costituiti da un elementare e un liceo. Essi condividono la costruzione di modelli simili e hanno circa lo stesso numero di studenti. La mascotte della Morristown \u00e8 \"The Yellow Jackets,\" e quella della Waldron \u00e8 \"Il Mohawks\".\nLe scuole centrali di Shelbyville costituiscono la Shelbyville High School, la Middle School Shelbyville, la Coulston Elementare e la Loper Hendricks Elementare. Nel mese di aprile 2006, la Shelbyville High School \u00e8 stata illustrata in un articolo del Time Magazine dal titolo, \"abbandono Nazione\" ed \u00e8 stato evidenziato in un episodio dell'Oprah Winfrey Show sullo stesso argomento il mese pi\u00f9 tardi.\nLa Scuola Elementare San Giuseppe \u00e8 una scuola privata, associata alla Chiesa cattolica di San Giuseppe presso Shelbyville.\nQueste scuole si trovano nella parte sud-occidentale della contea, vicino a Marietta, Mount Auburn e Smithland.\nSociet\u00e0.\nEvoluzione demografica.\nNel censimento del 2000, la popolazione risulta essere di 17.951 individui, e 7307 famiglie residenti nella citt\u00e0. La densit\u00e0 di popolazione \u00e8 stata 2023,0 persone per miglio quadrato (781.4/km\u00b2). La composizione etnica della citt\u00e0 \u00e8 di 95,28% Bianchi, 1,58% Afroamericani, 0,15% Nativi Americani, 1,16% asiatici, 0,02% delle Isole del Pacifico, e 0,90% di altre razze. Gli Ispanica e i Latino di qualsiasi razza sono l'1,91% della popolazione.\nCi sono state 7307 le famiglie, di cui 32,3% ha bambini al di sotto dei 18 anni di et\u00e0 che vivono con loro, 46,3% sono state le coppie sposate che vivono insieme, il 12,5% delle donne ha avuto un padrone di casa senza marito presente e 36,3% non sono stati famiglie. Il 30,3% di tutte le famiglie erano costituite da singoli individui e il 12,2% supera i 65 anni di et\u00e0. La dimensione media delle famiglie \u00e8 stato di 2,39 e la media delle dimensioni di 2,96.\nNella citt\u00e0 la popolazione \u00e8 stata diffusa con il 26,2% sotto l'et\u00e0 di 18 anni; 9,5% da 18 a 24; 31,6% da 25 a 44; 19,3% da 45 a 64; e 13,3% che sono stati di 65 anni di et\u00e0 o pi\u00f9 anziani.\nIl reddito medio per una famiglia in citt\u00e0 \u00e8 stato di $ 36824, e il reddito medio per una famiglia \u00e8 stato di $ 46379. Gli uomini hanno un reddito medio di $ 34550 $ 24331 rispetto alle femmine."}
{"id": "1862537", "revid": "1543377", "url": "https://it.wikipedia.org/wiki?curid=1862537", "title": "Bibiano Zapirain", "text": "Caratteristiche tecniche.\nGiocava come ala sinistra; aveva per\u00f2 iniziato come centravanti. Dotato di buona forza fisica e affinate capacit\u00e0 tecniche, le sue principali caratteristiche erano la velocit\u00e0 di corsa e il tiro, potente e preciso. Grazie alla sua abilit\u00e0 nelle conclusioni era in grado di segnare anche da grande distanza. Oltre al tiro, Zapirain possedeva anche una buona visione di gioco, che gli consentiva di effettuare precisi passaggi ai compagni meglio posizionati, fornendo molti assist; era in grado di crossare con precisione per i colpi di testa del centravanti. Era anche bravo nell'esecuzione dei calci d'angolo a girare. Con l'avanzare degli anni in lui emerse una certa indolenza, e si appesant\u00ec nel fisico.\nCarriera.\nClub.\nZapirain crebbe calcisticamente nel Club Sportivo Col\u00f3n, societ\u00e0 dilettantistica di Tom\u00e1s Gomensoro, sua cittadina natale. Nel 1937 viene convocato nella Selezione del dipartimento di Artigas, con cui prende parte, a 18 anni, al \"Torneo del Litoral\", giocando come centravanti. Nel 1939 milita, per un breve periodo, nel club brasiliano del Gr\u00eamio Esportivo Bag\u00e9 prima di passare al Nacional nel 1940. Giunse al club di Montevideo come giocatore di nazionalit\u00e0 brasiliana, dato che proveniva dal Bag\u00e9; alla sua prima stagione con il club ottiene il titolo nazionale, componendo la Prima linea insieme a Luis Ernesto Castro, An\u00edbal Ciocca, Atilio Garc\u00eda e Roberto Porta. Replic\u00f2 le vittorie anche nelle tre stagioni successive, dal 1941 al 1943; in quattro annate vinse pertanto altrettanti titoli nazionali. Prosegu\u00ec con il Nacional fino al 1946, anno in cui si trasferisce all'Italia, all'Inter, che acquista insieme a Zapirain anche altri sudamericani, gli argentini Bovio e Cerioni e gli uruguaiani Pedemonte e Volpi. Esord\u00ec in Serie A il 13 ottobre 1946 in Inter-Brescia 1-1. Alla prima esperienza in Europa, Zapirain gioc\u00f2 33 incontri nella Serie A 1946-1947, segnando 7 volte. Nel 1947-1948 scese in campo in 25 occasioni, mettendo a segno 11 gol. L'ultima partita da lui giocata in nerazzurro fu un Derby di Milano contro il Milan, l'11 aprile 1948. Torn\u00f2 al Nacional nel 1949, vincendo un nuovo titolo nel 1950. Nel 1951 fu acquistato dal C\u00facuta Deportivo per 3.000 dollari. Il C\u00facuta si era, per quella stagione, assicurato molti giocatori uruguaiani: su 22 calciatori registrati nella rosa, 17 venivano dall'Uruguay. Zapirain segn\u00f2 22 reti, segnalandosi quale miglior elemento della squadra rosso-nera. Prosegu\u00ec nel C\u00facuta fino al 1952, anno in cui torn\u00f2 al Nacional: in quell'anno l'ala sinistra raccolse le sue ultime presenze nel club di Montevideo, raggiungendo quota 190 partite, con 117 marcature. Rimase per la prima met\u00e0 del 1953 in Venezuela, giocando per il Loyola Sport Club, squadra di massima serie; dall'agosto 1953 ritorn\u00f2 in Colombia, al C\u00facuta. Proprio nel C\u00facuta milit\u00f2 a lungo, continuando a giocare anche una volta passati i quarant'anni: nel 1961 inizi\u00f2 la sua ultima stagione da giocatore, dapprima con il C\u00facuta e, per 5 partite, con l'Atl\u00e9tico Bucaramanga; con la maglia di questa squadra realizz\u00f2 una doppietta contro l'Independiente Medell\u00edn il 3 dicembre 1961.\nNazionale.\nEsord\u00ec in Nazionale il 10 gennaio 1942, nella partita tra Uruguay e valida per il Campeonato Sudamericano de Football 1942: al 37\u00ba minuto realizz\u00f2 anche la sua prima rete internazionale. Per tutta la manifestazione fu l'ala sinistra titolare della selezione \"celeste\"; torn\u00f2 in gol alla seconda presenza, nel 7-0 sull', segnando al 1\u00ba minuto. Il suo gol del 7 febbraio contro l' risult\u00f2 capitale: permise difatti all'Uruguay di vincere la partita e, insieme al singolo incontro, anche il trofeo, grazie ai 12 punti ottenuti, contro i 10 dell'Argentina. Zapirain disput\u00f2 altri due incontri nell'anno solare 1942: uno il 25 maggio contro l'Argentina (Copa Newton) e uno il 12 agosto, sempre contro l'Argentina (Copa Lipton). Apr\u00ec il 1943 partecipando alla Copa H\u00e9ctor G\u00f3mez il 28 marzo contro l'Argentina; scese poi in campo il 4 aprile, affrontando nuovamente i rivali bianco-celesti. Nel 1944 gioc\u00f2 un singolo incontro, il 29 gennaio con l'Argentina. Nel 1945 fu nuovamente convocato per il Campeonato Sudamericano, in cui esord\u00ec il 24 gennaio contro l'Ecuador. Gioc\u00f2 4 partite su 6, senza segnare. Chiuse poi l'anno con 2 ulteriori presenze internazionali: una il 18 luglio contro l'Argentina (Copa Lipton), l'altra il 15 agosto, ancora con l'Argentina, per la Copa Newton. Nel 1946 gioc\u00f2 le sue ultime 4 partite in Nazionale, tutte al Campeonato Sudamericano di quell'anno: l'incontro del 2 febbraio 1946 con l'Argentina chiuse la sua carriera nella Nazionale uruguaiana. In un referendum indetto nei primi anni ottanta dal maggiore quotidiano di Montevideo sulla formazione ideale di tutti i tempi dell`Uruguay, Zapirain \u00e8 stato inserito negli undici, all`ala sinistra."}
{"id": "1862540", "revid": "287204", "url": "https://it.wikipedia.org/wiki?curid=1862540", "title": "Charpentier", "text": ""}
{"id": "1862542", "revid": "767487", "url": "https://it.wikipedia.org/wiki?curid=1862542", "title": "Olta Boka", "text": "Ha vinto il 46\u00ba Festivali i K\u00ebng\u00ebs, rappresentando poi l'Albania all'Eurovision Song Contest 2008 con il brano \"Zemr\u00ebn e lam\u00eb peng\", classificandosi 17\u00aa con 55 punti.\nBiografia.\nNata a Tirana, ha iniziato a cantare all'et\u00e0 di nove anni in un coro diretto da Suzana Turku, partecipando poi a svariati talent show tra cui \"Gjeniu i vog\u00ebl\" ed \"Ethet e s\u00eb premtes mbr\u00ebma\".\nNel 2007 ha preso parte al 46\u00ba Festivali i K\u00ebng\u00ebs con il brano \"Zemr\u00ebn e lam\u00eb peng\", scritto da Pandi La\u00e7o e composto da Adrian Hila. Dopo aver vinto la manifestazione ha ottenuto il diritto di rappresentare l'Albania all'Eurovision Song Contest 2008 di Belgrado, dove, dopo essersi qualificata dalla seconda semifinale, si \u00e8 classificata al 17\u00ba posto con 55 punti.\nHa partecipato successivamente a diversi festival musicali albanesi tra cui il Top Fest nel 2014, il K\u00ebnga Magjike nel 2009, 2010, 2011 e 2013, e nuovamente al Festivali i K\u00ebng\u00ebs nel 2009, come ospite nella serata dei duetti con Denisa Macaj, e nel 2019.\nNel 2013 ha interpretato Esmeralda nel musical Notre-Dame de Paris.\nL'anno successivo ha invece preso parte al talent \"Dance With Me\", organizzato dall'emittente TV Klan, accompagnata dall'attore Devis Muka. La coppia ha collezionato in totale quattro premi."}
{"id": "1862543", "revid": "180559", "url": "https://it.wikipedia.org/wiki?curid=1862543", "title": "Nazionale di pallanuoto femminile della Grecia", "text": "La nazionale di pallanuoto femminile greca (\u0395\u03b8\u03bd\u03b9\u03ba\u03ae \u0395\u03bb\u03bb\u03ac\u03b4\u03b1\u03c2 \u03c5\u03b4\u03b1\u03c4\u03bf\u03c3\u03c6\u03b1\u03af\u03c1\u03b9\u03c3\u03b7\u03c2 \u03b3\u03c5\u03bd\u03b1\u03b9\u03ba\u03ce\u03bd) \u00e8 la rappresentativa pallanuotistica della Grecia in campo femminile nelle competizioni internazionali. \u00c8 controllata dalla \"Kolymbitiki Omospondia Ellados\", la federazione greca che gestisce gli sport acquatici.\nStoria.\nLa Grecia ha conquistato un titolo mondiale nell'edizione di Shanghai 2011 e una World League. Ai Giochi olimpici ha raggiunto l'argento nell'edizione casalinga di Atene 2004.\nRisultati.\nMassime competizioni.\nOlimpiadi\nMondiali\nEuropei\nAltre competizioni.\nCoppa del Mondo\nWorld League"}
{"id": "1862556", "revid": "373458", "url": "https://it.wikipedia.org/wiki?curid=1862556", "title": "Necropoli di Giza", "text": "La Necropoli di Giza \u00e8 un complesso di antichi monumenti della civilt\u00e0 egizia situato nella piana di Giza, alla periferia occidentale del Cairo, in Egitto. Costituiva una delle necropoli di Menfi, capitale dell'Antico Regno egizio, dista 8\u00a0km circa dall'antica citt\u00e0 di Giza, sul Nilo, e 25\u00a0km circa dal centro del Cairo in direzione sud-ovest. Al suo interno si trovano principalmente la Piramide di Cheope o Grande Piramide - l'unica tra le sette meraviglie del mondo antico secondo la lista redatta da Antipatro di Sidone che sia giunta sino ai giorni nostri -, la Piramide di Chefren, la Piramide di Micerino e la Sfinge, attorniate da altri piccoli edifici, noti come Piramidi delle Regine, templi funerari, rampe processionali, templi a valle e cimiteri di varie epoche.\nLa forma piramidale perfetta fu adottata dai costruttori egizi perch\u00e9 oltre al culto dei faraoni era praticato anche quello del Sole: gli spigoli della Piramide rappresenterebbero i raggi solari che scendono sulla terra e la Piramide stessa la scala per salire al cielo. Gli egizi erano molto precisi nell'orientare ciascuna delle quattro facce in direzione di uno dei punti cardinali, come proprio le tre grandi Piramidi di Giza testimoniano.\nGrandi blocchi venivano estratti da una vicina miniera per poi essere trasportati ed infine posizionati con l'ausilio di rampe sulle piramidi.\nLa Sfinge raffigura una creatura mitologica con corpo di leone e testa d'uomo (nello specifico \u00e8 detta anche androsfinge o sfinge andricefala) sdraiata. Sorge nella parte orientale del complesso ed \u00e8 rivolta verso est; attualmente gli egittologi ritengono che il volto della Grande Sfinge sia quello di Chefren.\nI numerosi cimiteri, con mastabe (particolare tipo di tomba monumentale utilizzata durante le prime fasi della civilt\u00e0 Egizia; il termine significa \"panca\" o \"banchetto\") e tombe private, presentano importanti sepolture di alti funzionari e componenti delle famiglie reali, tra cui quella della regina Meresankh III. \nTra le ultime scoperte vi \u00e8 il villaggio degli artigiani che costruirono le Piramidi.\nPer via delle fotografie realizzate nel XIX secolo, le Piramidi di Giza sono in genere immaginate dai turisti come se fossero posizionate in una remota localit\u00e0 desertica, sebbene in realt\u00e0 la loro zona sia circondata da una popolosa area urbana, formata da numerose palazzine. La Necropoli di Giza, assieme agli antichi siti funerari di Menfi, Saqqara, Dahshur, Abu Rawash ed Abusir, \u00e8 stata proclamata Patrimonio dell'umanit\u00e0 dall'UNESCO nel 1979. Tutti i siti citati sono collocati nel Governatorato di Giza, zona sud-est della capitale Il Cairo.\nLe tre Piramidi e le stelle della Cintura di Orione.\nIl libro del 1994 \"Il mistero di Orione\" (\"The Orion Mystery\"), scritto da Robert Bauval e Adrian Gilbert, \"best seller\" internazionale, cerca di dimostrare che le tre principali Piramidi della piana di Giza siano accuratamente allineate con le stelle che formano la \"cintura\" della costellazione di Orione. La realizzazione dei tre enormi monumenti sepolcrali rientrerebbe in un grande e articolato progetto astronomico fatto realizzare dai faraoni nel corso del tempo. Nel libro in questione i due autori, studiando in particolare la Piramide di Cheope, avanzano anche l'ipotesi che gli antichi egizi conoscessero bene il fenomeno astronomico chiamato precessione degli equinozi.\nSecondo Andrew Collins, un altro autore in materia che not\u00f2 come l'allineamento con le tre stelle della costellazione di Orione non fosse per nulla perfetto, le tre Piramidi di Giza corrisponderebbero invece a un altro gruppo di stelle nella costellazione del Cigno: le cosiddette \"ali del Cigno\" (le stelle \u03b5, \u03b3 e \u03b4 Cygni), che corrisponderebbero alla perfezione con le tre Piramidi."}
{"id": "1862557", "revid": "22229", "url": "https://it.wikipedia.org/wiki?curid=1862557", "title": "Port-Royal", "text": ""}
{"id": "1862562", "revid": "88740", "url": "https://it.wikipedia.org/wiki?curid=1862562", "title": "Black Earth", "text": ""}
{"id": "1862564", "revid": "104485", "url": "https://it.wikipedia.org/wiki?curid=1862564", "title": "Manica a vento", "text": "La manica a vento \u00e8 un particolare tipo di anemoscopio, cio\u00e8 un rudimentale misuratore del vento, installata in quei luoghi dove \u00e8 importante avere l'immediata indicazione visiva della forza e direzione del vento ad esempio cavalcavia, impianti chimici e, in special modo, aeroporti. Costituita da un tronco di cono di tessuto resistente al flusso dell'aria e alle intemperie fissato, dalla parte dell'imboccatura maggiore, all'estremit\u00e0 girevole di un palo di sostegno, il vento, soffiando all'interno della manica, ne muta la posizione fornendo indicazioni circa la sua direzione e intensit\u00e0.\nCaratteristiche.\nLe raccomandazioni e gli standard dell'aviazione internazionale forniscono indicazioni precise circa la forma e il colore delle maniche a vento:\nFunzionamento.\nIl funzionamento \u00e8 intuitivo: il vento, entrando nel cono di tessuto, lo gonfia pi\u00f9 o meno a seconda della sua intensit\u00e0 e ne dirige l'estremit\u00e0 pi\u00f9 stretta (quella pi\u00f9 distante dal palo) nella direzione opposta a quella di provenienza. \u00c8 possibile quindi valutare visivamente con immediatezza, seppure con approssimazione:\nOvviamente, con calma di vento, la manica resta del tutto afflosciata lungo il palo.\nUbicazione.\nIl corretto posizionamento della manica a vento \u00e8 elemento importante ai fini dell'utilizzo. In ciascun aeroporto \u00e8 necessaria l'installazione di almeno una manica a vento che deve essere posizionata in maniera tale da essere ben visibile dagli utenti, ossia aeromobili in volo e sull'area di manovra e sui piazzali e distante da oggetti che possano causare disturbo al corretto funzionamento. &lt;br&gt; Il rispetto di questi principi intuitivi \u00e8 indispensabile per il buon funzionamento di tutte le maniche a vento, anche quelle ubicate in contesti non aeronautici."}
{"id": "1862567", "revid": "767487", "url": "https://it.wikipedia.org/wiki?curid=1862567", "title": "Terra armata", "text": "La terra armata \u00e8 una tecnologia impiegata per le opere di sostegno delle terre, messa a punto nel 1966 dall'ingegnere Henri Vidal a Parigi, che permette di realizzare spalle di ponte e muri di sostegno per strade, autostrade e ferrovie.\nElementi costruttivi.\nLa terra armata si compone di due elementi costruttivi essenziali: \nSi pu\u00f2 avere un paramento esterno verticale in pannelli prefabbricati cruciformi a vista o rivestiti in pietra, oppure un paramento in pannelli costituiti da reti metalliche rinverdibile inclinato. Nel secondo caso si parla pi\u00f9 propriamente di \"terratrel\" o \"terra rinforzata\".\nFunzionamento.\nUn'opera in terra armata o rinforzata si comporta come un muro a gravit\u00e0, scaricando una minor pressione sulla base, in modo pi\u00f9 uniforme del muro in cemento armato, per cui necessita di opere di fondazione meno profonde. Inoltre presenta un buon comportamento antisismico.\nStoria.\nIn Italia.\nL'impiego della terra armata in Italia ha inizio negli anni ottanta, con la \"Societ\u00e0 Terra Armata s.r.l.\" di Roma (filiale del gruppo \"Terre Armee s.a.\" di Parigi).\nLe prime applicazioni sono state altissimi muri di sostegno per le nuove autostrade della Udine-Tarvisio, della Pian di Vedoia -Vittorio Veneto, e della bretella A1-A2 a Roma. La \"Societ\u00e0 Autostrade spa\" del gruppo IRI-Italstat sostitu\u00ec i muri in cemento armato con la terra armata.\nIl gruppo \"Terre Armee Internationale\" \u00e8 adesso di propriet\u00e0 della Freyssinet.\nL'ANAS nel 1992 eman\u00f2 una circolare per normare l'utilizzo delle terre armate, in cui si limitava alle opere provvisorie l'utilizzo di rinforzi in geosintetico, lasciando all'acciaio (laminato a caldo e zincato) i rinforzi per opere permanenti."}
{"id": "1862570", "revid": "228587", "url": "https://it.wikipedia.org/wiki?curid=1862570", "title": "Karl Reichenbach", "text": "Illustre chimico, geologo, metallurgista, naturalista, imprenditore industriale, filosofo, fu membro della prestigiosa Accademia Prussiana delle Scienze.\nReichenbach \u00e8 meglio noto per la scoperta di svariati prodotti chimici economicamente rilevanti, come il creosoto e il fenolo (antisettici), la paraffina, il pittacal (il primo colorante sintetico), e altri.\nReichenbach dedic\u00f2 gli ultimi anni della sua vita a un'ipotetica nuova energia emanata da tutti gli esseri viventi, che egli chiam\u00f2 forza Odica.\nBiografia.\nReichenbach frequent\u00f2 l'Universit\u00e0 di Tubinga, dove ottenne il grado di dottore in filosofia. A 16 anni concep\u00ec l'idea di stabilire un nuovo stato tedesco in una delle isole dei mari del Sud,e per cinque anni dedic\u00f2 se stesso a questo progetto. Egli form\u00f2 una vasta societ\u00e0 segreta a W\u00fcrttemberg, che fu soppressa dalle autorit\u00e0 francesi per il sospetto che i suoi veri obbiettivi fossero politici. Reichenbach fu arrestato e imprigionato per qualche mese.\nSuccessivamente dirigendo la sua attenzione alla applicazione della scienza all'industria, visit\u00f2 gran parte delle fabbriche e delle fonderie della Francia e della Germania, e fond\u00f2 la prima compagnia metallurgica moderna, di sua propriet\u00e0, nella regione di Villingen e Hausach nella Foresta Nera nel sud della Germania, e successivamente a Baden. Nel 1821, assieme al Conte Hugo di Salm, inizi\u00f2 un'ampia serie di produzioni a Blansko, in Moravia, dalle quali presto guadagn\u00f2 una notevole fortuna economica. Pressappoco in quel periodo il Re di W\u00fcrttemberg gli confer\u00ec il titolo di barone (Freiherr in tedesco).\nIl castello del Barone von Reichenbach, a Reisenberg fu dotato di una vasta libreria scientifica, e di diverse collezioni scientifiche, inclusa una delle migliori raccolte al mondo di meteoriti, e del grande erbario di Sieber.\nContributi scientifici.\nReichenbach condusse originali indagini scientifiche in molti campi. La prima monografia geologica che apparve in Austria fu la sua \"Geologische Mitteilungen aus M\u00e4hren\" (Vienna, 1834). \nLa sua posizione di capo della grande industria chimica, del ferro, delle fornaci e delle macchine utensili gli assicur\u00f2 ottime opportunit\u00e0 di condurre ricerche sperimentali su vasta scala. Dal 1830 al 1834 investig\u00f2 i complessi prodotti della distillazione di sostanze organiche come il carbone, il legno e il catrame, scoprendo numerosi e utili idrocarburi complessi, come il creosoto (disinfettante), la paraffina, l'eupione, il fenolo (antisettico, anche detto acido fenico), il pittacal e il cidreret (coloranti), il picamar (una base per profumi), l'assamar (la sostanza gialla e amara che si sviluppa dalla cottura eccessiva delle carni), il capnomor (un olio odoroso), e altri. Sotto il nome di eupione Reichenbach incluse la mistura di idrocarburi oleosi oggi noti come paraffine cerose o olii di carbone. Descrivendo tale sostanza nei suoi quaderni, pubblicati per la prima volta nel \"Neues Jahrbuch der Chemie und Physik\", B, ii, egli si sofferm\u00f2 sull'importanza economica di questa paraffina e delle altre sostanze associate, bench\u00e9 non fosse ancora stato individuato un modo economicamente conveniente per separarle dai composti bituminosi. Reichenbach \u00e8 stato inoltre il fondatore della moderna classificazione dei meteoriti, in base al loro contenuto e alla loro struttura.\nLa forza Odica.\n\"Per un'esposizione dettagliata vedi voce principale forza Odica\"\nNel 1839 von Reichenbach si ritir\u00f2 dall'industria e inizi\u00f2 un'indagine sulla patologia del sistema nervoso umano. Egli studi\u00f2 la nevrastenia, il sonnambulismo, l'isteria e le fobie, dando credito ai rapporti che sostenevano che tali condizioni fossero influenzate dalla luna. Dopo aver intervistato molti pazienti, egli escluse molte cause e cure, ma concluse che tali malattie tendevano ad affliggere le persone con facolt\u00e0 sensoriali insolitamente vivide, che egli defin\u00ec \"sensitive\".\nInfluenzato dai lavori di Franz Anton Mesmer, Reichenbach ipotizz\u00f2 inizialmente che la condizione di \"mesmerizzazione\" (nelle descrizioni dell'epoca abbastanza diversa rispetto a quella prodotta tramite l'ipnosi moderna), potesse essere influenzata dall'elettromagnetismo ambientale. In seguito per\u00f2 le sue investigazioni lo portarono a ipotizzare una nuova imponderabile forza, in qualche modo collegata al magnetismo, che egli pens\u00f2 fosse un'emanazione della materia stessa, una sorta di \"principio vitale\" che permea e connette tutte le cose viventi. A queste manifestazioni del vitalismo egli diede il nome di \"forza Odica\".\"."}
{"id": "1862571", "revid": "110157", "url": "https://it.wikipedia.org/wiki?curid=1862571", "title": "Lago Torbido", "text": "Il Lago Torbido \u00e8 una piccola pozza stagionale dell'Appennino Modenese nel comune di Pievepelago, situata a 1650 metri sul livello del mare.\nMorfologia del lago e del territorio attorno.\nIl Lago Torbido \u00e8 pieno solamente nei mesi primaverili, in contemporanea col disgelo, ma il panorama intorno al lago ha fatto s\u00ec che questo abbia acquisito un notevole interesse turistico.\nVicinissima vi \u00e8 la vetta del Monte Rondinaio (1966 m s.l.m.), tra le maggiori dell'Alto Frignano dopo il Monte Cimone e il vicino Monte Giovo, che sfiora i 2000 metri. Vicina altres\u00ec, quasi incombente \u00e8 la vetta del Monte Rondinaio Lombardo (1830\u00a0mslm), vicinissima sopra il vicino Lago Turchino, di quota circa 60\u00a0m pi\u00f9 acclive.\nCome detto a soli 300 metri, invece, c'\u00e8 il Lago Turchino, con altri paesaggi molto suggestivi.\nPeculiarit\u00e0 caratteristica del Torbido sono le rocce granitiche del fondale macchiate di nero, visibili durante il periodo estivo quando il lago si ritira ed \u00e8 in secca.\nPosizione.\nIl Lago Torbido si trova:"}
{"id": "1862575", "revid": "767487", "url": "https://it.wikipedia.org/wiki?curid=1862575", "title": "Kalomira", "text": "Biografia.\nGli inizi.\nKalomira nasce il 31 gennaio 1985 a West Hempstead NYC con il nome di Maria Carol Saranti, figlia di due immigrati greci Nikos e Eleni, gestori di un ristorante. Nota al pubblico televisivo greco per la sua partecipazione e vincita al talent show \u201cFame Story\u201d. Di lingua madre americana, il suo arrivo in Grecia cos\u00ec come la sua permanenza nel suddetto programma fu caratterizzata dalla difficolt\u00e0 che Kalomoira incontr\u00f2 con la lingua greca; tuttavia ci\u00f2 rappresent\u00f2 una sfida, brillantemente vinta, in virt\u00f9 della quale riusc\u00ec a farsi apprezzare dall'audience, soprattutto giovanile, greco. Durante \u201cFame Story\u201d Kalomoira ha mostrato la sua abilit\u00e0 e naturalezza a tenere il palco, caratteristica tipica della superstar d'oltreoceano, pur cimentandosi con classici della musica folk greca. La vittoria oltre che 200.000 euro le assicur\u00f2 un contratto discografico con l'etichetta Heaven.\n2004-2006: Primi album.\nNel 2004 esce il disco d'esordio omonimo della cantante la quale debutta poi live al fianco di Despina Vandi e Thanos Petrelis al Rex di Atene; l'anno seguente viene pubblicato \u201cPaizeis?\u201d disco in cui si cimenta anche nella composizione di due delle quattordici canzoni della tracklist. I sopraccitati album raggiungono il golden status nelle vendite. Nel dicembre 2006 Kalomira re-inventa e riadatta le colonne sonore dei classici film greci nel suo terzo lavoro \u201cI Kalomoira Paei Cinema\u201d. Oltre alla carriera da nuova promessa del pop greco dal sapore internazionale, \u00e8 da citare anche la sua esperienza in tv come ad esempio, la conduzione del popolare show \u201cPio Poli Tin Kuriaki\u201d in onda su Mega Channel e di \u201cProinos Caf\u00e8\u201d.\n2007-presente: Eurovision e nuovo album.\nAlla fine del 2007, l'Heaven Music sceglie Kalomira come concorrente nella Finale Nazionale dell'Eurovision del 2008 per rappresentare la Grecia. Kalomoira e i suoi autori puntano in un ritmo senza dubbio all'avanguardia per il pubblico ellenofono, ma non originale rispetto alle sonorit\u00e0 americane; una canzone che gi\u00e0 funziona e funzioner\u00e0 a prescindere dall'esito della selezione il 27 febbraio della greek entry per l'edizione del festival di questo anno. Punti a favore sicuramente l'ottima padronanza con la lingua inglese, richiesta non solo durante l'esibizione, ma anche per la promozione della canzone stessa e anche le straordinarie capacit\u00e0 di Kalomoira come ballerina. Un testo semplice, beat orientale e coinvolgente, ritornello ammiccante: insomma un nuovo tormentone per la giovane principessa del pop greco.\nKalomira annuncia sul suo diario online l'uscita del suo nuovo album. Quest'ultimo, chiamato Secret Combination the Album, venne pubblicato il 29 maggio del 2008, e contiene canzoni in greco e inglese, inclusa \"Secret Combination\".\nKalomira conquista il terzo posto all'Eurovision, dietro Ucraina e Russia con 218 punti"}
{"id": "1862577", "revid": "155136", "url": "https://it.wikipedia.org/wiki?curid=1862577", "title": "Diocesi di Aquileia", "text": ""}
{"id": "1862578", "revid": "180559", "url": "https://it.wikipedia.org/wiki?curid=1862578", "title": "Nazionale di pallanuoto femminile degli Stati Uniti d'America", "text": "La nazionale di pallanuoto femminile statunitense \u00e8 la rappresentativa pallanuotistica degli Stati Uniti d'America in campo femminile nelle competizioni internazionali. Viene controllata dalla USA Water Polo, la branca della United States Aquatic Sports che gestisce la pallanuoto nel paese.\n\u00c8 una delle squadre di punta nel mondo della pallanuoto femminile: ha conquistato tre ori ai Giochi Olimpici e, da quando la competizione fa parte del programma della rassegna a cinque cerchi sono l'unica nazione ad essere sempre arriva sul podio. \u00c8 anche la squadra pi\u00f9 titolata al mondo, potendo vantare 6 titoli (2003, 2007, 2009, 2015, 2017 e 2019).\nRisultati.\nOlimpiadi\nMondiali\nGiochi panamericani\nCoppa del Mondo\nWorld League"}
{"id": "1862579", "revid": "125318685", "url": "https://it.wikipedia.org/wiki?curid=1862579", "title": "Ruderi di Coazzo", "text": "I cosiddetti ruderi del Coazzo (anche \"Pietra de Oro\") sono un sito archeologico a Roma, in Italia.\nSi tratta dei resti di un insediamento monastico del XIII secolo, costruito su una villa romana, di cui ha riutilizzato i materiali insieme ad altri provenienti da edifici funebri. Il sito si trova ad ovest del quartiere romano di San Basilio, vicino a Via Bernardini, non lontano da via Nomentana.\nL'edificio era alto circa 3 metri era composto da due stanze con tetto a volta e pareti costruite in mattoni e tufo. Nel 1428 i proprietari del terreno, la famiglia Frangipane, donarono met\u00e0 del casale alla Basilica di San Pietro, che affitt\u00f2 nel XVI secolo a Cola Jacobacci."}
{"id": "1862587", "revid": "287204", "url": "https://it.wikipedia.org/wiki?curid=1862587", "title": "Louis Hayet", "text": "Nato nella famiglia di poverissima condizione di Calixte e L\u00e9ontine Dufour, dal 1877 al 1884 accompagna nelle strade il padre, venditore ambulante. Mostrando capacit\u00e0 di disegno e pittura, nel 1885 si unisce al gruppo dei pittori neoimpressionisti che si raccoglie intorno a Signac e a Seurat, ma nel 1890, insoddisfatto del clima polemico, lascia il movimento e adotta una pittura pi\u00f9 classica, continuando tuttavia le sue ricerche sul colore."}
{"id": "1862589", "revid": "1699816", "url": "https://it.wikipedia.org/wiki?curid=1862589", "title": "Walt Disney Treasures", "text": "Walt Disney Treasures \u00e8 una collezione di DVD che ripercorre la storia cinematografica della Disney dal 1925 ad oggi. Ogni DVD ha una presentazione iniziale curata da Leonard Maltin che guida lo spettatore attraverso i vari filmati.\nUna caratteristica \u00e8 che ogni volume contiene una litografia abbinata all'argomento.\nVolumi.\nNegli Stati Uniti i DVD sono usciti raccolti in nove cofanetti, ognuna contenenti 8 dischi ciascuna. Il primo di questi venne venduto a partire dal 4 dicembre 2001 e l'evento fece parte dei festeggiamenti per i 100 anni dalla nascita di Walt Disney. Questi sono tutti i volumi di cui \u00e8 composta la collezione. Quelli con i nomi italiani sono usciti in Italia.\nEdizione italiana.\nOriginalmente in Italia uscirono dal 2004 al 2008 solo sei su nove amaray contenenti 10 DVD divisi in due dischi ciascuna, ma il 20 novembre 2013 sono stati raccolti in due cofanetti (ovvero due amaray con all'interno 10 dischi ognuna, ogni volume aveva l'intero contenuto dei due dischi di un singolo volume). Di seguito il contenuto:"}
{"id": "1862592", "revid": "1305772", "url": "https://it.wikipedia.org/wiki?curid=1862592", "title": "Stigmata", "text": "Stigmata (stigmate) pu\u00f2 riferirsi a:"}
{"id": "1862596", "revid": "6923", "url": "https://it.wikipedia.org/wiki?curid=1862596", "title": "Azione di reintegrazione", "text": "L'azione di reintegrazione, o spoglio, nell'ordinamento giuridico italiano, rientra nella categoria delle azioni a difesa del possesso, ad essa \u00e8 legittimato chiunque sia stato con violenza, anche non fisica, oppure occultatamente spogliato del possesso ed \u00e8 volta ad ottenere la reintegrazione nel possesso stesso.\n\u00c8 regolata dall'articolo 1168 del codice civile italiano.\nCaratteristiche.\nLegittimato all'azione non \u00e8 solamente il possessore ma anche il detentore qualificato, che non detiene, cio\u00e8, per ragioni di servizio o di ospitalit\u00e0 o di amicizia. \nStante che l'intenzione (o \"animus spoliandi\") non si pu\u00f2 accertare, essendo un elemento psichico interno: si dice che questo elemento sussiste oggettivamente, per il fatto che la privazione del possesso \u00e8 stata arbitraria. L'azione deve essere iniziata entro il termine di decadenza di un anno dallo spoglio, se violento, ovvero dal giorno della scoperta di esso, se clandestino.\nL'azione di reintegrazione \u00e8 il superamento con un istituto democratico di quanto previsto durante il regime fascista dalla Carta del Lavoro, e prima ancora dalla Carta del Carnaro: che si limitavano ad una previsione di \u00abil risarcimento dei danni in caso di errore giudiziario o di abuso di potere\u00bb.\nNel diritto del lavoro.\nLa legge italiana prevede che il giudice possa ordinare la reintegrazione nel posto di lavoro dei dipendenti licenziati illegittimamente. L'accertamento giudiziale della illegittimit\u00e0 del licenziamento ed il conseguente ordine di reintegrazione ripristinano integralmente tutte le condizioni preesistenti al licenziamento. Solo se tale adempimento si renda impossibile, per cause non imputabili al datore di lavoro, possono essere adottate quelle modifiche che assicurino comunque il ripristino del rapporto illegittimamente risolto (es. esercizio dello \"ius variandi\").\nIl licenziamento \u00e8 illegittimo e la reintegrazione possibile se \u00e8 discriminatorio, nelle aziende di qualsiasi dimensione; se \u00e8 privo di giusta causa o giustificato motivo, oggettivo o soggettivo, nelle aziende che hanno pi\u00f9 di 15 dipendenti. Il lavoratore licenziato si presenta in azienda con l'ordine di reintegrazione del giudice; in caso di inadempienza del datore (non \u00e8 lasciato entrare all'ingresso, la postazione di lavoro non \u00e8 pi\u00f9 presente o \u00e8 occupata da altra risorsa), il lavoratore non pu\u00f2 chiedere al giudice l'esecuzione forzata in azienda, in quanto \u00e9 pacificamente riconosciuto dalla giurisprudenza che il reintegro non \u00e8 coercibile. Resta comunque dovuta la retribuzione prevista al prestatore di lavoro.\nIn una fase iniziale, la reintegrazione consisteva nell'effettivo rientro del licenziato nella precedente postazione di lavoro (catena di montaggio, ufficio, macchina utensile, ecc.) con relative attrezzature (es. computer con software di lavoro) e mansioni, oltre alla retribuzione complessiva globale di fatto. \nPer un quadro o dirigente, la reintegrazione comprendeva il ripristino del potere direttivo e organizzativo su eventuale personale dipendente, budget da gestire, deleghe, poteri autorizzativi, procure ad acquistare o vendere per conto dell'azienda, autonomia di orario e movimento per s\u00e9 e i collaboratori, nei limiti dei regolamenti interni.\nLa reintegrazione significava il concreto ripristino dei diritti e obblighi del lavoratore, in termini di continuit\u00e0 operativa, occupazionale e contrattuale. \nIn particolare dagli anni 2000, dopo l'introduzione della flessibilit\u00e0 nel mercato del lavoro, non sono mancati episodi in cui il datore pagava regolarmente la retribuzione, chiedendo al lavoratore di non presentarsi in azienda; ovvero che l'esecuzione si limitasse a un mero ingresso nel perimetro aziendale, dove il datore collocava il licenziato in luoghi distanti dalla sede operativa, senza alcun compito.\nPrincipi e orientamenti giurisprudenziali.\nLa possibilit\u00e0 di reintegrazione nel posto di lavoro trova fondamento nella Carta Sociale Europea:\nLa possibilit\u00e0 di reintegrazione nel posto di lavoro, anche attraverso esecuzione forzata, deriva da varie norme di prassi consolidata: \nDa pi\u00f9 parti, si solleva un'obiezione di illegittimit\u00e0 o almeno di incoercibilit\u00e0 delle reintegrazioni nel posto di lavoro, non essendo il posto e la sede di lavoro qualificabili come un possesso ovvero un diritto di propriet\u00e0, sebbene derivanti dagli obblighi di un contratto individuale di lavoro, e attribuendo il codice civile il potere direttivo e organizzativo dell'azienda in via esclusiva al datore-committente. \nLa coercibilit\u00e0 riguarderebbe le sole obbligazioni di \"non facere\", che non richiedono la partecipazione attiva della parte soccombente. \nPi\u00f9 difficile, sembrerebbe la coercibilit\u00e0 degli obblighi di fare, ovvero evitare che l'esecuzione della reintegrazione si riduca al mero ripristino della retribuzione precedente il licenziamento illegittimo, e riguardi anche il ripristino delle condizioni contrattuali per quanto attiene l'obbligatoriet\u00e0 della prestazione lavorativa. Tuttavia, nelle realt\u00e0 di dimensioni medio-grandi il potere organizzativo, direttivo e disciplinare sono distribuiti tra molteplici figure dirigenziali relativamente autonome, e pertanto diventa pi\u00f9 concreta la possibilit\u00e0 di trovare nella stessa azienda al lavoratore licenziato un impiego diverso ed equivalente a quello venuto a mancare.\nUna orientamento giurisprudenziale ritiene il potere organizzativo e direttivo una competenza esclusiva dell'imprenditore, non sindacabile dal giudice: tuttavia, tutti gli ordinamenti europei, oltre a prevedere la reintegrazione in casi determinati (o come primo rimedio a un licenziamento illegittimo), contemplano la possibilit\u00e0 del giudice di ordinare l'impiego del lavoratore in mansioni differenti. Tale possibilit\u00e0 \u00e8 presente anche nel Regno Unito (\"reengagement\"), in uno degli ordinamenti meno restrittivi in materia di licenziamento.\n\u00c8 possibile una distinzione fra coercibilit\u00e0 a priori e coercibilit\u00e0 a fortiori, per le obbligazioni di fare. Se \u00e8 concretamente difficile l'esecuzione forzata di un obbligo di fare che ha come condizione necessaria la partecipazione attiva della parte soccombente, nulla osta all'applicazione di sanzioni, anche penali pecuniarie e detentive, successive ad una condotta in violazione di un ordine giudiziale. Il valore deterrente della pena, unito alla revoca delle sanzioni per chi \"si mette in regola\", rappresentano una forma di coercizione a posteriori\nTale distinzione esiste gi\u00e0 implicita in varie norme dell'ordinamento, anche nel diritto del lavoro, laddove prevedono multe e carcere (raramente applicato) per interruzione di pubblico servizio a quanti praticano uno sciopero in violazione di un'ordinanza di precettazione (relative, appunto, delle sanzioni successive a un obbligo di fare). \nOltre a una questione pur sempre attuale di autorevolezza degli organi che esercitano il potere giudiziario, vale -come rilevato dalla Cassazione- la necessit\u00e0 primaria di garantire al cittadino l'effettivit\u00e0 della tutela giurisdizionale.\nIn alcuni Paesi, il datore pu\u00f2 optare per un indennizzo economico, senza penalit\u00e0 alcuna, anche dopo l'ordine di reintegrazione, che pu\u00f2 rifiutarsi di eseguire. Se un provvedimento giudiziale non pu\u00f2 essere coercitivo, diviene di utilit\u00e0 scarsa o nulla, non \u00e8 un ordine, e potrebbe a quel punto, prima della conclusione del procedimento, essere direttamente sostituito da provvedimenti di altra natura o da un accordo tra le parti. \n\u00c8 tuttavia possibile fra le parti accordarsi diversamente con delle clausole compromissorie in un contratto di lavoro individuale certificato.\nOnere della prova.\nCon sentenza 10.01.2006 n\u00b0 141 della Cassazione Sezioni Unite, \u00e8 stato stabilito che spetta al datore prova la sussistenza del requisito dimensionale dei 15 dipendenti, e pi\u00f9 in generale di una sopravvenuta impossibilit\u00e0 di reintegrazione del lavoratore licenziato, per la non-applicazione dell'articolo 18.\nLa prima sentenza in questo senso aveva affermato che era eccessivo attribuire al lavoratore tale onere probatorio (Cassazione 1815/1993).\nNel diritto ambientale.\nIn materia di danno ambientale, il D. Lgs. n. 152/2006 afferma che \"qualsiasi azione o omissione commessa in violazione di legge, di regolamento o di provvedimento amministrativo che provochi un danno all'ambiente, alterandolo, deteriorandolo o distruggendolo in tutto o in parte obbliga il suo autore al ripristino della precedente situazione e, in mancanza, al risarcimento nei confronti dello Stato\". \nIl \"ripristino della precedente situazione\" \u00e8 identificato dalla lettera della legge come la soluzione elettiva rispetto alla quale la pratica risarcitoria della monetizzazione dei diritti soggettivi assume carattere residuale e di \"extrema ratio\". La parola \"mancanza\", per quanto ambigua, non potrebbe essere infatti riferita alla libera determinazione del singolo di disattendere e ignorare un ordine della pubblica autorit\u00e0, commettendo un fatto di rilevanza penale.\nL'obbligazione di ripristino dello stato dell'ecosistema antecedente alla manifestazione del danno non riguarda solamente in senso statico la presenza di tutti gli elementi organici e inorganici e il ritorno alla presenza delle medesime condizioni dispositive e/o necessarie alla vita, ma anche il ripristino della presenza di tutte le specie animali e umane viventi che popolavano l'ecosistema, in termini sia di biodiversit\u00e0 che di numerosit\u00e0 e di densit\u00e0 abitativa e spazio vitale disponibili individualmente, sia di aspettative di vita media che di possibilit\u00e0 di nutrimento, interazione reciproca e riproduzione attingendo alle risorse naturali del bene demaniale comune (\"status quo ante\"). \nSe la parola \"mancanza\" non allude alla libert\u00e0 dei singolo a proprio libro piacimento, la norma non esemplifica e nemmeno fissa in linea teorica di principio una distinzione fra fattori e contesti di tipo coercibile e di tipo non coercibile, eventualmente delegando alla giurisprudenza successiva il compito di tipizzarli. \nDiversamente, la legge lascerebbe al singolo delinquente due possibilit\u00e0 di scelta ampiamente discrezionali e tra loro diverse: porre fine all'esercizio dei diritti di propriet\u00e0 e/o degli altri diritti reali di godimento che insistevano sul bene danneggiato, ovvero prorogare indefinitamente lo \"status quo ante\" pagando un indennizzo economico al proprietario e agli eventuali usufruttuari danneggiati.\nInoltre, un territorio potrebbe essere danneggiato ad un livello di inquinamento e contaminazione dell'aria, dei terreni, delle falde acquifere e dei corsi d'acqua e delle specie animali e umane che li popolano, tali da ridurre la qualit\u00e0 e la durata della vita media, le condizioni di fertilit\u00e0 maschile e femminile, le possibilit\u00e0 di riproduzione e di sopravvivenza stessa dell'etnia che vive al suo interno. Tutto ci\u00f2, permetterebbe una lenta e inesorabile deportazione di massa di una minoranza etica, senza alcuna forma di coercizione fisica per obbligarla ad allontanarsi dalla zone storica di residenza.\nLa concreta e presunta incoercibilit\u00e0 della reintegrazione nel posto di lavoro a favore dei dipendenti licenziati ingiustamente \u00e8 stato uno degli elementi fondamentali sollevati nell'ambito della dottrina giuslavoristica per cancellare la parola \"reintegrazione\" dai testi legislativi, affermando l'indennizzo economico come principio generale della risoluzione unilaterale dei contratti di lavoro.\nIn contrario, nel diritto ambientale, non viene presa in esame l'incoercibilit\u00e0 dell'obbligazione di ripristino/reintegrazione del portatore di diritti illegittimamente lesi dalla parte obbligata. Ci\u00f2 vale sia che si tratti della natura intesa come portatrice di soggettivit\u00e0 giuridica riconosciuta come diritto di rango costituzionale, oppure del caso di una popolazione non stanziale che dimorava in un territorio del demanio dello Stato.\nLa stessa previsione dell'opzione economica risarcitorio nei soli confronti dello Stato significa implicitamente che tale eventualit\u00e0 non \u00e8 nemmeno contemplata per tutte le altre possibili tipologie di parte lesa, quanto meno per le persone o per la natura delle altre loro possibili forme di vita associata.\nIn Francia.\nNell'ordinamento francese, la reintegrazione del dipendente nel posto di lavoro \u00e8 prevista solamente in casi particolari e selezionati e non come regola generale conseguente a un licenziamento illegittimo. Il codice del lavoro francese prevede tale tutela a favore delle donne in stato interessante, dei lavoratori protetti (definiti come delegati sindacali, rappresentanti delle associazioni datoriali, membri degli organi elettivi dell'azienda come il comitato di gestione, il consiglio di fabbrica o il comitato per l'igiene, la salute e sicurezza nel luogo di lavoro) e dei dipendenti affetti da infortuni sul lavoro o da malattie professionali invalidanti.\nNel caso delle donne, il divieto di licenziamento copre anche i permessi di maternit\u00e0, relativi al parto o all'adozione, a prescindere dal loro effettivo godimento. Ai fini dell'annullamento del licenziamento \u00e8 necessario e sufficiente produrre un certificato medico rilasciato dalla struttura sanitaria ovvero l'accoglimento di un bambino in stato di adottabilit\u00e0.\nI lavoratori protetti sono ulteriormente tutelati da un rito specifico e speciale che subordina l'ordinaria azione in giudizio al preventivo rilascio di un'autorizzazione al licenziamento da parte dell'Ispettorato del Lavoro statale, atto qualificato come di natura amministrativa. Tali licenziamenti sono annullati non solo per motivi di merito, ma per un qualsiasi vizio procedurale determinato dall'inosservanza dei passaggi previsti dal rito. Restano esclusi dal perimetro di applicazione:\nNel caso di infortuni e malattie professionali, il licenziamento \u00e8 legittimo e ammissibile solamente nel casoin cui il datore dimostri che la stato di salute psico-fisica del lavoratore sia stato causato da una causa di forza maggiore, da una situazione extralavorativa o da un \"grave errore\", assimilabile a una condotta negligente, omissiva o imprudente del lavoratore che sia caratterizzata da dolo o colpa grave.\nLa reintegrazione consiste in via prioritaria nel ripristino della situazione lavorativa antecedente all'intimazione del licenziamento. Altrimenti, il lavoratore ingiustamente licenziamento ha il diritto ad essere inserito in una posizione lavorativa equivalente in termini di remunerazione economica, qualifica e prospettive di crescita professionale. Tuttavia, la giurisprudenza ammette casi eccezionali di impossibilit\u00e0 del reintegro..\nPer molti anni, i dipendenti messi a disposizione di una controllata di una societ\u00e0 francese, che svolgevano la loro prestazione lavorativa all'estero (per trasferimento, distacco o per un nuovo rapporto di lavoro con la controllata), conservavano il diritto nei confronti della casa madre al rimpatrio e ad ottenere un nuovo lavoro compatibile con l'importanza delle funzioni precedentemente assunte al suo interno. Le sentenze della Corte di Cassazione del 30 marzo e del 7 dicembre 2011 hanno notevolmente modificato l'obbligazione datoriale di riclassificare il contratto di lavoro, reintepretando il termine \"funzione\" presente nel codice del Lavoro con la nuova nozione di \"competenze\" acquisite dal lavoratore, decisamente pi\u00f9 ampia e discrezionale, nonch\u00e9 priva di limitazioni temporali e geografiche.\nNon sono in generale previste forme di esecuzione coercitiva dell'ordine giudiziale di reintegrazione. Se il datore ignora un provvedimento del tribunale, la sua condotta pu\u00f2 essere complessivamente assimilata dal giudice ad un licenziamento senza causa reale e seria (\"cause r\u00e9elle et s\u00e9rieuse\"), fatto che lo espone al pagamento di un'indennit\u00e0 risarcitoria particolarmente onerosa.\nAd essa si somma anche l'obbligo di pagare una somma priva di massimale di legge, determinata da tutte le mensilit\u00e0 di retribuzione che il dipendente avrebbe percepito dal licenziamento fino alla rinuncia al reintegro e all'implicita accettazione della risoluzione contrattuale."}
{"id": "1862600", "revid": "729019", "url": "https://it.wikipedia.org/wiki?curid=1862600", "title": "P\u00ebtr Rumjancev-Zadunajskij", "text": "Biografia.\nOrigini.\nIl conte Rumjancev fu battezzato alla nascita con il nome dello zar Pietro il Grande. Il padre era il generale Aleksandr Ivanovi\u010d Rumjancev (1680 \u2013 1749), che nel 1743 fu elevato al rango di conte dalla regina Elisabetta di Russia. Poich\u00e9 la madre, contessa Marija Andreevna Matveeva (figlia di Andrej Artamonovi\u010d Matveev), aveva trascorso molt\u043e tempo in compagnia dello zar Pietro, sorsero voci che egli fosse figlio naturale dello zar.\nLa guerra dei sette anni.\nEgli prest\u00f2 inizialmente servizio nell'esercito russo sotto il comando del padre nella guerra russo-svedese (1741-1743) e fu lui che guid\u00f2 l'ambasciata della zarina nella stesura del trattato di pace ed in conseguenza fu promosso al grado di colonnello. Egli raggiunse tuttavia la sua fama nel corso della guerra dei sette anni, precisamente nelle battaglie di Gross-J\u00e4gersdorf (1757) e di Kunersdorf (1759), durante le quali comand\u00f2 il centro dello schieramento russo. Nel 1761 assedi\u00f2 e occup\u00f2 la fortezza di Kolberg, aprendo cos\u00ec all'esercito russo la strada di Berlino.\nGovernatore dell'Ucraina.\nDurante il regno della zarina Caterina II di Russia Rumjancev fu governatore dell'Ucraina, una carica che gi\u00e0 aveva ricoperto suo padre. Egli fece di tutto per liquidare l'autonomia degli atamani ed incorporare stabilmente i loro territori nel regno russo.\nLa guerra russo-ottomana (1768\u00a0\u2013 1774).\nNel 1770, dopo lo scoppio della Guerra russo-turca, Rumjancev ottenne il comando supremo dell'esercito russo. Il 28 giugno di quell'anno egli sconfisse una forza militare turca di 20.000 uomini non lontano da Rjabaja Mogila (\u0420\u044f\u0431\u0430\u044f \u043c\u043e\u0433\u0438\u043b\u0430), il giorno 7 luglio riport\u00f2 presso il fiume Larga una vittoria decisiva sugli 80.000 uomini dell'esercito tartaro e il 31 luglio, con soli 17.000 effettivi sconfisse l'esercito turco, forte di 150.000 soldati, comandato dal Gran Visir. Il 21 luglio 1774 concluse la pace di K\u00fc\u00e7\u00fck Kaynarca. Per le sue vittorie fu insignito del titolo di \"Zadunajskij\" (\"colui che ha oltrepassato il Danubio\") e ricevette dalla zarina Caterina il titolo di feldmaresciallo oltre ad un regalo di 5.000 anime (servi della gleba).\nA questo punto Rumjancev giunse all'apice della carriera come comandante di campagna militare.\nCi\u00f2 significava che altri generali, in particolare il generale Grigorij Aleksandrovi\u010d Pot\u00ebmkin, erano cos\u00ec gelosi della sua fama, che cercarono con ogni mezzo di impedirgli di ottenere nuovamente un comando indipendente.\nLa guerra austro-russa (1787\u00a0\u2013 1792).\nDurante la seconda guerra russo-turca Rumjancev sospett\u00f2 che il principe Pot\u00ebmkin avesse intenzionalmente trattenuto i rifornimenti necessari alla sua armata e rinunci\u00f2 quindi al comando dell'armata. \u00c8 vero che nella campagna di Polonia del 1794 gli fu rinnovato il comando supremo ma le truppe furono condotte alla battaglia dal suo rivale, il generale Aleksandr Vasil'evi\u010d Suvorov. Ritiratosi a Ta\u0161an' (governatorato di Poltava, Ucraina), che egli aveva trasformato in fortezza, mor\u00ec pochi mesi dopo la zarina Caterina.\nLa sua biografia fu scritta da Sasonov (Mosca 1803, 4 voll.) e da Pavel Vasil'evi\u010d \u010ci\u010dagov (San Pietroburgo 1849).\nMatrimonio.\nNel 1748 spos\u00f2 la principessa Ekaterina Mikhailovna Golicyna (1724-1779), figlia del maresciallo Michail Mikhailovi\u010d Golicyn e di Tatiana Pugacheva. Ebbero tre figli:\nOpere.\nRumjancev redasse numerose opere sul moderno modo di condurre una guerra e su argomenti militari, che furono alla base della riorganizzazione dell'esercito russo da parte di Pot\u00ebmkin."}
{"id": "1862602", "revid": "2057018", "url": "https://it.wikipedia.org/wiki?curid=1862602", "title": "Appio Latino Metronio Associazione Sportiva", "text": "L'Appio Latino Metronio Associazione Sportiva, comunemente detta Almas, \u00e8 una societ\u00e0 calcistica di Roma.\nMilita in Promozione, sesta serie del campionato italiano di calcio.\nStoria.\nLa societ\u00e0 \u00e8 stata fondata con il nome di A.L.M.A.S. (acronimo di Appio Latino Metronio Associazione Sportiva) nel 1944 da un gruppo di commercianti del quartiere Appio-Latino amanti dello sport, capitanati dal ragioniere Aldo Assorati e dall'ex calciatore della Lazio Marcello Manciati (che decisero i colori sociali bianco-verde simili a quelli della societ\u00e0 di calcio scozzese Celtic), ottenne un deciso rafforzamento nel 1946 inglobando la storica squadra della Juve Roma e partecipando alla Lega Interregionale Centro di Serie C. \nL'ALMAS ha conosciuto il suo periodo migliore verso la fine degli anni 1970 quando ha militato per quattro stagioni consecutive nel campionato di Serie C2, con un 9\u00ba posto al primo anno, massimo risultato della societ\u00e0. Nel 1969 con Naim Krieziu (ex calciatore della Roma del primo scudetto del 1942) come allenatore, vince una Coppa Italia Dilettanti e una Coppa Europa Dilettanti, lanciando poi negli anni successivi talenti come Vincenzo D'Amico (Lazio), Giuseppe Giannini (Roma), Giancarlo Galdiolo (), Giancarlo Oddi (Lazio), Giampiero Pinzi (), Lorenzo Pellegrini (Roma) e molti altri.\nDal 1991-1992 milita costantemente nei principali tornei regionali del Lazio alternando stagioni positive ad altre culminate con retrocessioni prontamente seguite da immediata risalita nella categoria superiore.\nCampionati disputati.\nIn 71 stagioni sportive a partire dall'incardinamento nel sistema della FIGC nel 1945:\nCampionati regionali.\nIn 44 stagioni sportive a partire dall'esordio a livello regionale in Prima Divisione nel 1945:\nStadio.\nL\"'Almas Roma\" disputa le sue partite interne presso lo \"Stadio S. Anna\".\nL'impianto presenta le seguenti caratteristiche:\nTemporaneamente inagibile lo \"Stadio S. Anna\" per ristrutturazione, nella stagione 2013-2014, la prima squadra, militante in promozione, e la Juniores hanno disputano le proprie partite al \"Massimiliano Catena\", sito in Via di Centocelle e di propriet\u00e0 dell'Atletico 2000 Calcio.\nDalla stagione 2014-2015, l'Almas Roma disputa le sue partite interne presso lo Stadio Comunale \"Arnaldo Fuso\" di Ciampino (Roma) con le seguenti caratteristiche:"}
{"id": "1862609", "revid": "8660", "url": "https://it.wikipedia.org/wiki?curid=1862609", "title": "Verein f\u00fcr Rasenspiele Mannheim", "text": "Il VfR Mannheim \u00e8 una societ\u00e0 calcistica tedesca di Mannheim, Baden-W\u00fcrttemberg. Attualmente milita in Oberliga Baden-W\u00fcrttemberg, girone di quinta divisione del Campionato tedesco di calcio.\nLa squadra ha sempre giocato a livelli amatoriali, se si esclude un periodo tra gli anni venti e gli anni quaranta in cui ha militato in massima divisione.\nStoria.\nPrimi anni.\nLa societ\u00e0 attuale nacque nel 1911 dalla fusione tra \"Mannheimer FG 1896\", \"Mannheimer FG 1897 Union\" e \"FC Viktoria 1897 Mannheim\" e queste squadre facevano parte della VSFV (Verband S\u00fcddeutscher Fussball Vereine - federazione delle societ\u00e0 tedesche del sud). Il club vinse il suo primo campionato locale nella stagione 1924-1925 ma fu eliminato al primo turno dal TuRU D\u00fcsseldorf.\nI successi tra gli anni 30 e gli anni 40.\nNel 1933 il regime nazista riorganizz\u00f2 il calcio tedesco in sedici massime divisioni, le \"Gauligen\", e il VfR Mannheim fu relegato a giocare in Gauliga Baden. Durante questi dieci anni, la squadra offr\u00ec buone prestazione vincendo la propria Gauliga per cinque volte (1935, 1938, 1939, 1943, 1944) ma il miglior risultato a livello nazionale fu nel 1943 con l'eliminazione ai quarti di finale da parte dal FV Saarbr\u00fccken, futuro finalista.\nIl dopoguerra e la vittoria del campionato tedesco.\nTerminata la seconda guerra mondiale, il Mannheim and\u00f2 a giocare in Oberliga S\u00fcd dove ottenne risultati discreti fino alla vittoria del campionato nel 1949. In quella stagione il club termin\u00f2 al secondo posto l'Oberliga a nove punti di distanza dal Kickers Offenbach posizione comunque sufficiente per passare ai play-off nazionali; ai quarti di finale per\u00f2 il VfR vinse 5-0 contro l', in semifinale sconfisse il Kickers Offenbach 2-1 e in finale batt\u00e9 il per 3-2 dopo i tempi regolamentari.\nL'anno successivo la compagine termin\u00f2 il suo cammino ai quarti di finale, sconfitta 1-2 dal Preu\u00dfen Dellbr\u00fcck.\nDal 1963 ad oggi.\nIl VfR Mannheim inizi\u00f2 a giocare in Regionalliga S\u00fcd nel 1963, anno della creazione della Bundesliga e nel 1971 scivol\u00f2 in Amateurliga Nordbaden. Nonostante i continui problemi finanziari respinse nel 1988 e nel 2003 le richieste di unione del Waldhof Mannheim; le difficolt\u00e0 economiche si aggravarono nel 2003 quando la federazione releg\u00f2 il VfR in Verbandsliga Nordbaden (V). Nel 2004 la squadra vinse il suo girone di Verbandsliga e venne promossa in Oberliga Baden-W\u00fcrttemberg, dove da allora milita."}
{"id": "1862611", "revid": "339392", "url": "https://it.wikipedia.org/wiki?curid=1862611", "title": "Pjotr Rumjanzew-Sadunajski", "text": ""}
{"id": "1862612", "revid": "1305772", "url": "https://it.wikipedia.org/wiki?curid=1862612", "title": "San Bruno", "text": ""}
{"id": "1862614", "revid": "28592", "url": "https://it.wikipedia.org/wiki?curid=1862614", "title": "Alexander Wassiljewitsch Suworow", "text": ""}
{"id": "1862617", "revid": "28592", "url": "https://it.wikipedia.org/wiki?curid=1862617", "title": "Grigori Alexandrowitsch Potjomkin", "text": ""}
{"id": "1862619", "revid": "287204", "url": "https://it.wikipedia.org/wiki?curid=1862619", "title": "Classe Primo Longobardo", "text": ""}
{"id": "1862628", "revid": "1369234", "url": "https://it.wikipedia.org/wiki?curid=1862628", "title": "Baba ganush", "text": "Il baba ghannouj, conosciuto anche come moutabal o anche caviale di melanzane, \u00e8 una salsa di origini medio orientali composta principalmente da polpa di melanzane e spezie varie. \u00c8 originaria del Medio Oriente ma \u00e8 diffusa anche nel Nord Africa in diverse varianti.\nPreparazione.\nNonostante le molteplici varianti, data la vastit\u00e0 della diffusione del piatto, il metodo di preparazione pi\u00f9 comune consiste nel cuocere in forno o grigliare le melanzane per poi pelarle ottenendo una polpa molle e dal retrogusto leggermente affumicato. Successivamente bisogna condirla con olio, sale, pepe e aromatizzarla con aglio, succo di limone e tahina. Amalgamare il tutto e spolverare con menta tritata. Viene consumato solitamente come antipasto oppure \u00e8 ottimo per accompagnare le falafel, utilizzato come salsa assieme ai tipici pani arabi come pita e naan. Spesso viene accompagnato con dell'hummus.\nLavare le melanzane e inciderne la pelle superficialmente e per il lungo in pi\u00f9 punti (serve a far uscire il liquido amaro). Cuocere in forno a 180-200\u00a0\u00b0C per 40 minuti. Raffreddare, spellare (in alcuni paesi si lascia anche la buccia) e frullare assieme agli altri ingredienti."}
{"id": "1862630", "revid": "92723", "url": "https://it.wikipedia.org/wiki?curid=1862630", "title": "Taschan", "text": ""}
{"id": "1862631", "revid": "54253", "url": "https://it.wikipedia.org/wiki?curid=1862631", "title": "Inter", "text": ""}
{"id": "1862632", "revid": "1884099", "url": "https://it.wikipedia.org/wiki?curid=1862632", "title": "Nacatole", "text": "Le nacatole sono dolci tradizionali della Calabria. L'area di produzione e in particolare \u00e8 il territorio del comprensorio della Locride, in Provincia di Reggio Calabria e in pochi altri comuni della Calabria.\nStoria, tradizione e usi.\nLe nacatole sono dei dolci tradizionali di origine antica, di forme diverse, che vengono preparati nelle famiglie e nelle pasticcerie locali, durante il periodo natalizio. Si preparano una settimana prima di Natale come segno beneaugurale e non possono mancare nel cenone di fine anno. Vengono pure commercializzate nei negozi di pasticcerie. Questo tipico dolce viene consumato e si sposa magnificamente con i classici vini locali da dessert (assimilabili per molti versi ai cantucci col vinsanto).\nLa mattina, invece, a colazione, si associa molto bene con il latte fresco. L'area di produzione\n\u00e8 il territorio del comprensorio della Locride e della Piana di Gioia Tauro.\nDescrizione sintetica del prodotto.\nLe nacatole sono dolci di colore marrone chiaro, di profumo delicato, di sapore dolciastro. Gli ingredienti sono: farina di grano tenero macinato al mulino ad acqua, uova caserecce, olio d\u2019oliva extravergine locale, latte, anice e lievito. Per la produzione del dolce sono necessari ingredienti naturali.\nTecniche di lavorazione.\nIn un recipiente mescolare le uova con lo zucchero, aggiungere l'olio extravergine di oliva, il latte, l'anice, la farina e il lievito. Impastare il tutto e dare la forma che si desidera. Friggere in abbondante olio d'oliva e dopo la cottura, lasciare asciugare e cospargere di zucchero.\nPeriodo di produzione.\nTutto l'anno in particolare nel periodo di Natale. I locali utilizzati sono: laboratori di pasticcerie e cucine di casa.\nProdotto agroalimentare tradizionale.\nLe nacatole sono state incluse dal Ministero delle politiche agricole alimentari e forestali nell'Elenco Nazionale dei Prodotti Agroalimentari Tradizionali (Suppl. Ord. Gazzetta Ufficiale N\u00b0167 del 18-7-02 pag. 13 N\u00b0156)."}
{"id": "1862633", "revid": "24823", "url": "https://it.wikipedia.org/wiki?curid=1862633", "title": "Medagliere per nazione delle Olimpiadi degli scacchi", "text": "Questo medagliere si riferisce alle edizioni ufficiali delle Olimpiadi degli scacchi, sia \"open\" che femminili. Sono comprese anche le medaglie ottenute dalle squadre secondarie della nazione ospitante."}
{"id": "1862634", "revid": "1573940", "url": "https://it.wikipedia.org/wiki?curid=1862634", "title": "Wali l-'ahd", "text": "Wali l-'ahd , lett. \"garante del patto\", \u00e8 l'espressione usata in lingua araba per indicare l'erede alla dignit\u00e0 califfale, designato dal suo predecessore.\nDal momento che l'istituto califfale \u00e8 considerato un vero e proprio contratto sottoscritto fra chi sia designato califfo e i sudditi musulmani a lui sottomessi, tale contratto ha bisogno di due indispensabili condizioni: "}
{"id": "1862636", "revid": "599013", "url": "https://it.wikipedia.org/wiki?curid=1862636", "title": "F\u00e9lix Trinidad", "text": "\u00c8 considerato uno dei pugili portoricani pi\u00f9 forti di sempre. Ha detenuto dal 1993 al 1999 il titolo mondiale IBF dei welters divenendo poi titolare di altre cinture mondiali nelle due categorie superiori sconfiggendo fra gli altri Pernell Whitaker e \u00d3scar de la Hoya. \u00c8 stato eletto \"Fighter of the year\" da \"Ring Magazine\" nel 2000. Si \u00e8 ritirato dalla boxe nel 2001 e nel 2004, rompendo per\u00f2 la sua inattivit\u00e0 nel 2004 e nel 2008.\nBiografia.\nF\u00e9lix Juan Trinidad nasce nel 1973 in Porto Rico da Irma Garci\u00e0 e F\u00e9lix Trinidad, Sr, ex pugile professionista dei pesi piuma negli anni settanta.\nComincia a boxare molto presto sotto l'egida del padre che sar\u00e0 il suo allenatore durante tutta la sua carriera. Da dilettante raccoglie 51 vittorie e 6 sconfitte. Invece di aspettare da atteso protagonista le Olimpiadi di Barcellona F\u00e9lix Trinidad Sr decide di far passare il figlio professionista addirittura due anni prima.\nCarriera.\nIl dilettantismo.\nTrinidad ha una buona carriera da pugile dilettante: vince cinque campionati amatoriali nazionali a 100, 112, 119, 126 e 132 libbre. La sua carriera da dilettante termina con un record di 51-6, con 12 successi prima del limite.\nCarriera da professionista.\nConquista e difesa del titolo IBF.\nI primi match di F\u00e9lix Trinidad si svolgono tutti in Porto Rico e nove delle sue prime dieci vittorie arrivano grazie al Knock Out. Nel 1991 affronta il pi\u00f9 esperto statunitense Jake Rodriguez: la vittoria ai punti gli coster\u00e0 un infortunio alla mano che lo costringer\u00e0 ad uno stop di qualche mese.\nNel 1992 viene chiamato a Parigi ad affrontare il quotato argentino Alberto de las Mercedes Cortes (51-2-0): il match verr\u00e0 chiuso nel terzo round da Trinidad. Dopo altri tre match interlucotori nel 1993 arriva l'agognata chanche iridata per il titolo IBF welter contro Maurice Blocker. Il match si tiene a San Diego e vede vincitore il giovane portoricano nel secondo round via Knock Out. La prestazione di Trinidad colpisce l'organizzatore Don King che gli fa formare un contratto per portarlo nella sua scuderia e per farlo combattere sempre sul canale televisivo Showtime.\nL'ascesa di Tito continua difendendo il suo titolo altre due volte nel 1993; nel 1994 disputa il suo primo match a Las Vegas contro Hector \"Macho\" Camacho con il quale disputa tutte e dodici le riprese previste vincendo con gli score di 117-109, 116-110 e 119-106.\nDopo la vittoria contro Camacho, Trinidad batte prima del limite gli imbattuti e quotati Luis Ramon Campas (dal quale subisce un knockdown nel secondo round, Trinidad forzer\u00e0 lo stop dell'arbitro rompendo il naso al suo avversario) e Oba Carr. Fra il 1995 e il 1998 Trinidad difende il suo titolo contro otto \"contender\" finendo tutti e otto i match per Knock Out.\nNel 1999 affronta Pernell Whitaker, reduce dalla sconfitta contro \u00d3scar de la Hoya. Trinidad firma la sua tredicesima difesa del titolo con una convincente vittoria ai punti contro l'ex re \"Pound For Pound\", distintosi per aver combattuto con la mascella rotta dal sesto round in poi.\nDopo una difesa contro Pineda a met\u00e0 1999, Don King e Bob Arum si accordarono per disputare l'atteso De La Hoya - Trinidad, definito anche \"Match Del Millennio\", il 18 settembre 1999\n\"Il Match del Millennio\".\nIl match si presentatava estremamente interessante per via dei destini incrociati dei due pugili: entrambi vincenti Whitaker (prima De La Hoya, poi Trinidad in maniera pi\u00f9 convincente) e Camacho (prima De La Hoya, poi Trinidad), successivamente al loro match entrambi hanno battuto Fernando Vargas e Ricardo Mayorga e sono stati sconfitti da Bernard Hopkins. Oltre questo crocevia di incontri, Trinidad - De La Hoya \u00e8 stato un match caricato di molto hype in quanto si vedevano in essi due astri, seppur giovani, molto affermati nel panorama mondiale boxistico; l'eventuale match inoltre avrebbe sancito il vero re della categoria dei pesi welter.\nIl match si tiene al Mandalay Bay Resort di Las Vegas e De La Hoya attua una tattica elusiva fatta di continuo movimento e improvvise combinazioni al volto di Trinidad il quale ha risposto con una tattica fatta di pressing e aggressivit\u00e0. In vantaggio nei cartellini dei giudici (ma anche dei molti giornalisti presenti a bordo ring) fino alla settima ripresa, De La Hoya, per sua stessa ammissione sicuro di avere ampio margine, decide semplicemente di stare lontano da Trinidad affidandosi a colpi isolati a fine round: la giuria punisce il suo comportamento eccessivamente elusivo e Trinidad con abilit\u00e0 recupera il margine perduto vincendo con uno strettissimo verdetto via \"Majority Decision\"..\nLe polemiche del match del millennio.\nIl giudizio di Majority Decision a favore di Trinidad ha sollevato pi\u00f9 di qualche polemica, specialmente nell'entourage di De La Hoya. Il promoter di De La Hoya, Bob Arum, ha pi\u00f9 volte rivolto accuse contro il promoter di Trinidad, Don King, di aver \"fatto visita\" in casa del giudice Jerry Roth. Roth ha sempre respinto le accuse. Il \"Match Del Millennio\" ha avuto un introito di 71.4 milioni di dollari in Pay Per View.\nNella categoria superwelter.\nNel 2000 Trinidad, gi\u00e0 presente nella classifica \"Pound For Pound\", decide di salire nella categoria dei superwelter. Ottiene subito un'opportunit\u00e0 contro il titolare della cintura WBA di categoria David Reid, ex campione olimpico. Reid riesce ad arrivare ad ascoltare in piedi il verdetto che lo vede soccombere a Trinidad via \"Unanimous Decision\", dopo aver subito 5 Knock Down durante il match e aver disputato l'ultimo round attaccando coraggiosamente lo sfidante.\nTrinidad vs Vargas.\nDopo una difesa del titolo WBA, Trinidad annuncia di voler affrontare il titolare della cintura IBF Fernando Vargas. L'incontro, disputatosi il 2 dicembre 2000, ha visto Trinidad mettere a segno due knock down di pregevole fattura a Vargas nel primo round. Apparentemente finito, Vargas ha saputo risalire la china sopravvivendo al duro primo round fino a tenere il controllo di centro ring nel quinto round quando \u00e8 Trinidad a doversi inginocchiare ad una precisa combinazione da parte dell'avversario. Una volta rialzatosi Trinidad si difende confusamente dagli attacchi di Vargas rendendosi colpevole di un colpo basso ai danni dell'avversario. Il match prosegue con sorti alterne fino all'ultima ripresa, cui Trinidad si presenta con pochi punti di vantaggio sui cartellini dei giudici. Nell'ultima ripresa Trinidad riesce per\u00f2 a stendere tre volte Vargas e si aggiudica cos\u00ec il match via KO tecnico.\nNei pesi medi.\nDopo essere stato eletto \"Fighter of the year\" nel 2000, Trinidad passa nei mesi per affrontare il torneo di riunificazione delle cinture organizzato dal suo stesso promoter, Don King. Trinidad avrebbe dovuto affrontare in prima battuta il detentore della cintura WBA William Joppy e successivamente il vincente del match Holmes-Hopkins, detentori delle cinture WBC e IBF.\nTrinidad vince la semifinale del torneino il 12 maggio 2001 aggiudicandosi cos\u00ec l'iride WBA.\nHopkins vs Trinidad.\nLa finale Hopkins - Trinidad si sarebbe dovuta svolgere il 15 settembre 2001 ma causa degli eventi terroristici dell'11 settembre 2001 il match \u00e8 stato posticipato il 29 dello stesso mese. Dato come favorito, Trinidad si scontra ben presto contro l'intelligenza pugilistica dell'avversario che gli preclude la via d'attacco con efficaci colpi di sbarramento che lo portano ad incamerare punti sui cartellini dei giudici. Provato dalla precisione dei colpi di Hopkins, Trinidad subisce un knock down nell'undicesima ripresa (erroneamente registrata come spinta) e viene messo nuovamente a sedere nell'ultima ripresa; il secondo knock down di Tito provoca l'interruzione del match da parte del padre-allenatore che entra nel ring per soccorrere il figlio.\nIl primo ritiro e il conseguente ritorno.\nDopo aver affrontato Homar Cherifi nel 2002, Trinidad annuncia il ritiro poco dopo il match. Al momento del suddetto ritiro Trinidad lascia il mondo della boxe con il record di 41 vittorie e una sconfitta. Il campione portoricano per\u00f2 torna sui suoi passi quando nel 2004 decide di affrontare per il titolo NordAmericano dei pesi medi Ricardo Mayorga. Il match finisce con una rocambolesca vittoria di Trinidad per KO tecnico all'ottava ripresa.\nDopo la convincente vittoria prima del limite contro il suo avversario nicaraguense viene fissato per il 14 aprile 2005 Trinidad VS Wright, match dal quale sarebbe uscito il nuovo sfidante alla corona WBC dei pesi medi ancora in mano a Bernard Hopkins.\nWright vs Trinidad.\nWinky Wright, dato sfavorito 2-1 dai bookmaker, sin dalla prima ripresa spiazza Trinidad lanciando un numero molto alto di jab stando in fronte a lui. Per la maggior parte del match i colpi Di Trinidad finiscono molto spesso sulla guardia ermetica di Wright mentre quest'ultimo riesce a piazzare un buon numero di combinazioni per ogni round. Alla fine della dodicesima ripresa i giudici sanciscono la netta vittoria a favore di Wright che si impone con margini compresi fra gli undici e i tredici punti.\nIl secondo ritorno e il futuro.\nIl 16 maggio del mese successivo Trinidad comunica, in lacrime, il suo definitivo ritiro. Il pugile portoricano per\u00f2 torner\u00e0 sui suoi passi nel 2007 quando annuncia un probabile ritorno sul ring contro un avversario ancora da definire. Viene scelto quindi come avversario Roy Jones Jr; il match fra i due viene fissato per il 19 gennaio 2008 con un peso massimo di 170 libbre, limite di poco superiore alla categoria dei supermedi. Teletrasmesso dalla HBO i due ex pluricampioni mondiali danno vita ad un match piacevole nel quale Trinidad dopo un buon inizio subisce il ritorno graduale del suo avversario che lo riuscir\u00e0 a mandare al tappeto due volte nel corso del match. Trinidad alla fine dell'incontro viene dichiarato sconfitto con i seguenti cartellini: 116-109, 116-110 e nuovamente 116-110.\nIl futuro sportivo di F\u00e9lix Trinidad \u00e8 incerto: dopo il suo incontro con Jones non si \u00e8 ritirato nuovamente lasciando aperto uno spiraglio a possibili incontri con Jermain Taylor e \u00d3scar de la Hoya."}
{"id": "1862639", "revid": "287204", "url": "https://it.wikipedia.org/wiki?curid=1862639", "title": "Partecipanti al Tour de France 2008", "text": "Elenco dei partecipanti al Tour de France 2008.\nAlla competizione presero parte 20 squadre, ciascuna delle quali composta da nove corridori, per un totale di 180 ciclisti. Parteciparono 17 delle 18 squadre iscritte all'UCI ProTour (l'Astana Team non ebbe il permesso dall'UCI) pi\u00f9 tre squadre invitate, l'Agritubel, la Barloworld e il Team Garmin-Chipotle presented by H30.\nI 180 partenti erano in rappresentanza di 28 paesi differenti. La nazionalit\u00e0 pi\u00f9 rappresentata era quella francese, con 40 corridori al via, seguita da quella spagnola (30) e da quella italiana (22). 35 corridori non conclusero la corsa.\nCiclisti per nazione.\nLe nazionalit\u00e0 rappresentate nella manifestazione sono 27; in tabella il numero dei ciclisti suddivisi per la propria nazione di appartenenza:"}
{"id": "1862650", "revid": "599013", "url": "https://it.wikipedia.org/wiki?curid=1862650", "title": "Rifugio Soria Ellena", "text": "Il rifugio Soria Ellena (indicato anche come rifugio Ellena-Soria) \u00e8 un rifugio situato nella catena delle Alpi Marittime nel comune di Entracque, in provincia di Cuneo, a 1840 metri di altitudine.\nStoria.\nIl rifugio venne inaugurato il 10 dicembre 1961, e fu dedicato alla memoria dell'alpinista monregalese Edoardo \"Dado\" Soria. Nel 1979, data del primo restauro, venne aggiunta una seconda dedica ad un altro alpinista piemontese, compagno di Dado Soria, Gianni Ellena. Nel 2000 \u00e8 stato restaurato per l'ultima volta, portando la capienza complessiva a 65 posti letto.\nCaratteristiche e informazioni.\n\u00c8 una costruzione in muratura a 3 piani, realizzata ex novo.\nDispone di 65 posti letto, in camerette da 5 o 6 posti. \u00c8 dotato di impianto elettrico con alimentazione a pannelli solari, acqua corrente, servizi igienici e doccia calda. Offre servizio bar, alberghetto e ristorazione, compresa la possibilit\u00e0 di preparare pranzi al sacco.\nD'inverno, la sottostante struttura in muratura del \"Gias del Prajet\", a 1810\u00a0m di quota, funge da rifugio d'emergenza, con una capienza totale di 6 posti.\nAccesso.\nDa San Giacomo di Entracque si trascura la diramazione che a sinistra sale alla Casa di Caccia, e si segue a piedi la strada sterrata che risale in direzione SSO il vallone sulla destra; in circa 2 ore di marcia si arriva al rifugio.\nTraversate.\ne attraverso il percorso della Grande Traversata delle Alpi:\nEscursioni.\nDal rifugio, si possono raggiungere 2 colli:\nSi trova inoltre sul percorso rosso della via Alpina, di cui \u00e8 punto tappa tra le tappe R143 (rifugio Morelli-Buzzi - rifugio Soria-Ellena) e R144 (rifugio Soria-Ellena - rifugio della Madonna delle Finestre, Francia)."}
{"id": "1862654", "revid": "75421", "url": "https://it.wikipedia.org/wiki?curid=1862654", "title": "I Think My Older Brother Used to Listen to Lag Wagon", "text": ""}
{"id": "1862662", "revid": "287204", "url": "https://it.wikipedia.org/wiki?curid=1862662", "title": "Foro di Nerva", "text": "Il Foro di Nerva o Foro Transitorio \u00e8 uno dei cinque fori imperiali di Roma, il penultimo ad essere edificato prima del Foro di Traiano. \nStoria.\nIl complesso venne costruito dall'imperatore Domiziano.\nDa una citazione di Marziale si deduce che doveva essere gi\u00e0 stato ideato negli anni 85-86, ma insieme al tempio di Minerva che vi sorgeva, fu inaugurato ufficialmente nel tardo 97, dopo l'assassinio di Domiziano, dal suo successore Nerva, dal quale riprese il suo nome ufficiale. Nelle fonti \u00e8 spesso ricordato anche con il nome di \"Transitorio\", che si riferisce alla sua funzione di passaggio tra la Suburra ed il Foro Romano, svolta in precedenza dalla via dell'Argileto, di cui occup\u00f2 un tratto, ma anche alla funzione di raccordo, che venne ad assumere grazie alla sua posizione topografica, tra i fori imperiali precedenti (di Augusto e di Cesare), il complesso del foro della Pace ed il Foro Romano.\nLa pianta del complesso fu condizionata dallo spazio disponibile tra i complessi preesistenti: la piazza \u00e8 di forma stretta ed allungata, con colonne aggettanti che decorano i muri perimetrali in sostituzione dei consueti portici. Il tempio di Minerva ne dominava l'estremit\u00e0 occidentale e alle spalle di questo si trova la \"\"porticus absidata\", un monumentale ingresso a pianta semicircolare creato alle spalle del tempio per l'accesso dalla Suburra.\nL'area era stata in precedenza occupata dal \"macellum\" (mercato alimentare) di epoca repubblicana, distrutto nell'incendio del 64, e da strutture abitative. Vi sono state inoltre rinvenute, precedenti al quartiere repubblicano, due tombe ad incinerazione datate al IX-VIII secolo a.C.\nSecondo le fonti antiche, l'imperatore Alessandro Severo avrebbe collocato nel foro statue colossali degli imperatori precedenti divinizzati, di cui non resta traccia.\nIn epoca post-antica il complesso venne abbandonato: ai lati di un nuovo percorso che riprese l'antico Argileto, nel IX secolo si insediarono sull'area della piazza una serie di strutture abitative private e di carattere aristocratico, di cui restano due edifici a due piani, quello inferiore in blocchi di tufo ricavati dal muro perimetrale del foro. Le case vennero abbandonate nel XII secolo, quando nell'area si ebbe un notevole rialzamento del terreno.\nIl tempio, parzialmente occupato da strutture abitative, rimase in piedi fino alla sua demolizione agli inizi del XVII secolo ad opera di papa Paolo V.\nL'estremit\u00e0 orientale del complesso venne scavata tra il 1926 e il 1940, in occasione dello scoprimento dei fori imperiali per l'apertura di via dell'Impero (via dei Fori Imperiali). Saggi minori in corrispondenza dell'angolo sud-ovest, presso la Curia furono effettuati nel 1952 (Pierre Grimal, in parte ripresi da Nino Lamboglia negli anni sessanta). Nel 1995 furono avviati nuovi scavi all'estremit\u00e0 occidentale, a contatto con il Foro romano, estesi poi nel 1998-2000 a tutto il settore da questo lato di via dei Fori Imperiali.\nDescrizione.\nLa pianta del Foro di Nerva fu condizionata dallo spazio disponibile tra i complessi precedenti: la piazza ebbe una pianta stretta e allungata (120 x 45 m). Lo spazio ristretto non permise la costruzione dei portici laterali: i muri perimetrali, in blocchi di peperino rivestiti da lastre di marmo, furono invece decorati da un ordine di colonne aggettanti, collocate cio\u00e8 a brevissima distanza dal muro di fondo, che sorreggevano una trabeazione sporgente. Il fregio reca la raffigurazione del mito di Aracne e altre scene di incerta interpretazione, comunque da ricondurre alla figura di Minerva. Al di sopra delle colonne segue lo stesso andamento spezzato della trabeazione un attico decorato con rilievi che raffigurano probabilmente le personificazioni delle province romane e che doveva essere coronato da statue in bronzo. \nAll'estremit\u00e0 la piazza era dominata, come di consuetudine, da un tempio, dedicato a Minerva, una divinit\u00e0 particolarmente venerata da Domiziano. Il tempio sporgeva sulla piazza con il solo pronao, mentre i lati della cella erano nascosti da due tratti di muro: quello a sinistra del tempio, verso nord, mascherava la sporgenza dell'esedra del Foro di Augusto, a cui il tempio si addossava, mentre in quello a destra, verso sud, era aperto un passaggio per una sala trapezoidale coperta che occupava lo spazio a fianco del tempio, dalla quale si accedeva alla \"porticus absidata\"\", un monumentale ingresso a pianta semicircolare creato alle spalle del tempio per l'accesso dalla Suburra.\nIl lato breve opposto al tempio, a ridosso della basilica Emilia nel Foro Romano, aveva pianta curvilinea; gli scavi condotti nella zona hanno evidenziato la presenza di una fondazione per una struttura monumentale, che fu tuttavia eliminata gi\u00e0 in corso di costruzione ed \u00e8 coperta dalla pavimentazione della piazza: in passato era stato ipotizzato che potesse trattarsi del tempio di Giano, che le fonti collocano all'inizio dell'Argileto, ma l'ipotesi \u00e8 stata in seguito abbandonata. Su questo lato doveva esistere un ingresso monumentale dal Foro Romano, forse identificabile con l\"Arcus Nervae\" citato in alcune fonti medioevali. Un'altra ipotesi vedrebbe invece qui il primo sito dove si volle erigere il tempio che poi, forse in seguito a problemi strutturali, fu eretto sul lato opposto della piazza.\nOggi sono visibili solo due porzioni del foro, separate da via dei Fori Imperiali: quella che parte alle spalle della basilica Emilia fino all'incirca al centro della piazza, e l'estremit\u00e0 occidentale, con il podio del tempio, tagliato in corrispondenza del pronao sporgente dal recinto moderno, e le fondazioni della \"porticus absidata\": in questa parte si conservano inoltre, un tratto del muro perimetrale e due delle colonne aggettanti con la loro trabeazione e il relativo attico, note con il soprannome di \"Colonnacce\"."}
{"id": "1862663", "revid": "599013", "url": "https://it.wikipedia.org/wiki?curid=1862663", "title": "Tarik Sektioui", "text": "Caratteristiche tecniche.\nGioca solitamente tra le linee di centrocampo e di attacco, nel ruolo di mezz'ala, ed \u00e8 in grado di svariare su entrambe le fasce del campo.\nCarriera.\nClub.\nHa iniziato la propria carriera professionistica in patria, nel Maghreb F\u00e8s. Si \u00e8 poi trasferito in Europa per giocare prima nell', poi in prestito al Mar\u00edtimo e poi in Svizzera, al Neuch\u00e2tel Xamax. Ha poi militato nei Paesi Bassi, tra Willem II, quattro stagioni e ben 19 reti, e , due stagioni e 10 reti.\nNel 2006 il Porto decide di ingaggiarlo dandogli la possibilit\u00e0 di prendere parte alla Champions League. All'inizio non trova molto spazio e nel dicembre 2006 fa ritorno nei Paesi Bassi per giocare la seconda parte di stagione nel RKC Waalwijk. Nella stagione 2007-2008, per\u00f2, si guadagna una maglia da titolare con la squadra di Porto. Si ricorda un suo gol nella fase a gironi della Champions League siglato all'Olympique Marsiglia, nel quale \u00e8 partito da centrocampo per arrivare sino in porta palla al piede.\nNell'estate del 2009 si \u00e8 trasferito all'Ajman Club, negli Emirati Arabi Uniti, firmando un contratto annuale.\nNazionale.\nHa esordito in Nazionale nel 2000, e ha preso parte alla Coppa d'Africa 2008."}
{"id": "1862667", "revid": "74173", "url": "https://it.wikipedia.org/wiki?curid=1862667", "title": "Soldau", "text": ""}
{"id": "1862668", "revid": "107697702", "url": "https://it.wikipedia.org/wiki?curid=1862668", "title": "Paulus Potter", "text": "Biografia.\nPaulus Potter fu battezzato il 20 novembre 1625 a Enkhuizen nella Repubblica delle Sette Province Unite.\nStudi\u00f2 pittura con suo padre Pieter Potter a Enkhuizen. A L'Aia incontr\u00f2 sua moglie e conobbe l'elite olandese. In seguito si trasfer\u00ec ad Amsterdam. Qui Potter fu invitato dal famoso medico Nicolaes Tulp, a cui fece il ritratto al figlio Dirck Tulp.\nNel 1646 divenne membro della gilda dei pittori.\nLa sua vita artistica anche se breve fu molto intensa, Potter dipinse infatti oltre 130 quadri.\nMor\u00ec nel 1654, all'et\u00e0 di 28 anni di tubercolosi. Fu sepolto il 17 gennaio 1654, ad Amsterdam.\nIl toro.\n\"Il giovane toro\" \u00e8 uno dei dipinti pi\u00f9 famosi di Potter (circa 1647), conservato al Mauritshuis a L'Aia. \u00c8 stato un dipinto molto apprezzato durante il Romanticismo.\nMusei.\nLe opere di Paulus Potter si trovano in numerosi musei tra cui:"}
{"id": "1862674", "revid": "109195425", "url": "https://it.wikipedia.org/wiki?curid=1862674", "title": "Nicolaes Tulp", "text": "Fu uno dei pi\u00f9 famosi chirurghi del XVII secolo, oltre che sindaco di Amsterdam per quattro volte.\nLeg\u00f2 il suo nome, oltre che alla valvola ileocecale, al famoso dipinto di Rembrandt \"Lezione di anatomia del dottor Tulp\".\nUna sua figlia spos\u00f2 Jan Six."}
{"id": "1862677", "revid": "831312", "url": "https://it.wikipedia.org/wiki?curid=1862677", "title": "Nazionale di pallanuoto femminile del Canada", "text": "La nazionale di pallanuoto femminile canadese \u00e8 la rappresentativa pallanuotistica del Canada in campo femminile nelle competizioni internazionali. La sua federazione di riferimento \u00e8 la \"Canadian Water Polo Association\".\nI migliori risultati conseguiti dalle canadesi sono stati una Coppa del Mondo nel 1981, l'oro nel primo torneo femminile dei Giochi panamericani nel 1999 e due argenti mondiali a Perth 1991 e Roma 2009.\nRisultati.\nOlimpiadi\nMondiali\nGiochi panamericani\nCoppa del Mondo\nWorld League"}
{"id": "1862679", "revid": "6923", "url": "https://it.wikipedia.org/wiki?curid=1862679", "title": "Unique Development Studios", "text": "La Unique Development Studios (o UDS), \u00e8 stata un'industria sviluppatrice di videogiochi, con sede a Norrk\u00f6ping e a G\u00f6teborg, in Svezia.\nStoria.\nLa compagnia venne fondata nel 1993 da Michael Brunnstr\u00f6m e Peter Zetterberg. Il primo gioco sviluppato fu \"Obsession\" nel 1994 per la Atari STE. Per la stessa azienda venne realizzato nel 1995 \"SubStation\", uno sparatutto in prima persona simile a Doom. Da allora, la UDS si concentr\u00f2 soprattutto sulla produzione di videogiochi per console e PC. L'azienda \u00e8 fallita nel 2004, soprattutto a causa della produzione di diversi videogiochi senza grande successo.\nVideogiochi.\nLa UDS ha prodotto diversi videogiochi per console e PC."}
{"id": "1862686", "revid": "125705112", "url": "https://it.wikipedia.org/wiki?curid=1862686", "title": "Andrea Lucchesi", "text": "Biografia.\nFiglio di Pietro Luchese, agiato commerciante di granaglie, e Caterina Gottardi, Andrea fu l'ultimo di undici figli di cui alla sua nascita sopravvivono solo quattro, tre sorelle e un fratello, Don Matteo, pubblico precettore e organista del duomo di San Nicol\u00f2. Dal fratello riceve una completa preparazione culturale ed un\u2019istruzione alla tastiera che gli procurano la protezione di Giuseppe Morosini. Giunto a Venezia nel 1756, studia con affermati musicisti quali Gioacchino Cocchi, Giacomo Giuseppe Saratelli e Giuseppe Paolucci secondo la comunicazione al Cramer\u2019s Magazine fatta da Christian Gottlob Neefe nel 1783. Per Jean-Benjamin de La Borde invece il maestro di Luchesi fu Domenico Gallo. Quanto a Saratelli \u00e8 lo stesso Luchesi a inviare i bassi del maestro (morto nel 1762) al conte Riccati a cui richiede per studio i soggetti di Vallotti.\nLa protezione di Morosini gli consente poi di frequentare gli ambienti musicali del tempo entrando in contatto con il celebre Ferdinando Bertoni. Dal 1764 abita a San Zulian in corte dei Pignoli, stesso indirizzo che Leopold Mozart annoter\u00e0 per Bertoni, nel 1771, in occasione della visita dei Mozart, dove presente \u00e8 anche il \u00abMaestro di cemballo Sig[nor] Andrea Luchesi\u00bb. Luchesi fu un apprezzato organista e a soli 20 anni fece parte della commissione che concedeva le licenze professionali per organisti/cembalisti, succedendo nella carica proprio a Bertoni. Sulla fortuna veneziana di Luchesi i testimoni dell'epoca sono discordanti: padre Paolucci scriveva di lui a padre Martini nel febbraio 1768: \u00abfu mio scolare, fece altre opere con pessimo incontro\u00bb. L'11 giugno 1764 esord\u00ec in campo istituzionale con la serenata in musica per la visita del duca di Brunswick-York su libretto di Giovanni Bertati, e il 10 agosto dello stesso anno, con la messa e vespro per la chiesa di San Salvatore, dove ricopr\u00ec la carica di organista titolare con lo stipendio annuale di circa 90 ducati. Nei Notatori Gradenigo del 10 agosto si legge per\u00f2 che \u00abAndrea Lucchesi, maestro filarmonico, dalle reverende monache di San Lorenzo fu destinato per la seconda volta a dirigere li vesperi, e le messe, mediante le proprie idee, ma non troppo applaudite\u00bb.\nNel 1765 la sua prima opera buffa \"L'isola della fortuna\", su libretto di Giovanni Bertati, fu rappresentata al teatro San Samuele di Venezia. L'11 febbraio 1767 compone la cantata \"Cheta \u00e8 l'onda\" per la visita del duce di W\u00fcrttemberg; l'11 settembre 1768 compone l'oratorio \"Sacer Trialogus\" per l'Ospedale degli Incurabili in occasione del triduo per la celebrazione della santificazione di San Girolamo Emiliani; Il 27 dicembre 1778 viene chiamato a inaugurare l'Organo Grande nella Basilica di Sant'Antonio a Padova. il 16 agosto 1769 musica la funzione per la Scuola di San Rocco. Nel loro primo viaggio in Italia, Leopold Mozart e il figlio Wolfgang lo incontrarono durante il Carnevale del 1771 e ricevettero copia di un suo concerto per cembalo, che Wolfgang suoner\u00e0 ancora nel 1778 (e che il padre e la sorella utilizzeranno a fini didattici), introducendovi inoltre una cadenza nel primo movimento. Nello stesso anno egli compose anche un \"Requiem\" per le esequie del duca Jos\u00e9 Joaqu\u00edn Guzm\u00e1n de Montealegre ambasciatore spagnolo alla Serenissima.\nNel periodo trascorso a Venezia compose concerti, sinfonie, cantate, sonate, messe e altra musica sacra, e varie opere.\nNel 1771 Luchesi fu invitato a Bonn dal Principe elettore Arcivescovo di Colonia Maximilian Friedrich von K\u00f6nigsegg-Rothenfels. Vi giunse nell'autunno del 1771 portandosi appresso un'\u00e9quipe di cantanti, un insegnante di dizione italiana e un primo violino, l'eccellente Gaetano Mattioli. Luchesi, anche grazie al sostegno del Principe Maximilian Friedrich von K\u00f6nigsegg-Rothenfels e del barone Kaspar Anton von Belderbusch, contribu\u00ec ad elevare il livello artistico della cappella; nell'autunno del 1773, venne rappresentata l'opera buffa \"L'inganno scoperto, o sia il conte Caramella\", su libretto da Carlo Goldoni.\nDopo la morte del precedente maestro di cappella Ludwig van Beethoven, nonno omonimo di Beethoven, Andrea Luchesi prese questa carica il 27 maggio 1774 diventando Maestro di Cappella della Corte del Principe elettore del Sacro Romano Impero a Bonn Maximilian Friedrich.\nAcquis\u00ec la cittadinanza locale e nel 1775 si spos\u00f2 con Anthonetta d'Anthoin, figlia di un consigliere del principe e sorella di Ferdinand, musicista dilettante. Nel 1776 circa compose l'oratorio \"Passione di Ns. Signore Ges\u00f9 Christo\".\nDal 1782 al 1792 il giovane Ludwig van Beethoven fu membro della Cappella oltre che allievo di Christian Gottlob Neefe - compositore e organista attivo presso la corte di Bonn - e si ritiene che la sua formazione musicale possa essere stata influenzata anche da Luchesi, che in qualit\u00e0 di maestro di cappella determinava la scelta del repertorio sacro eseguito a corte. Il musicologo Luigi Della Croce si spinge a parlare di Luchesi come maestro di Beethoven (come avevano affermato prima di lui, anche se non in termini cos\u00ec aperti, Henseler e Torrefranca). Vi \u00e8 tuttavia da sottolineare che al riguardo non ci sono pervenute citazioni di Beethoven che ricordi Luchesi tra i suoi insegnanti o i suoi ispiratori n\u00e9 esistono testimonianze o documenti di altro genere che corroborino tale affermazione.\nL'invasione delle truppe francesi della Renania nel 1794 pose fine all'esistenza della corte di Bonn; Luchesi, pensionato e con qualche difficolt\u00e0 economica, dopo alcuni impieghi a Passavia, dove diede la sua ultima opera buffa \"L'amore e la misericordia guadagnano il gioco\", rimase a Bonn.\nMor\u00ec nel 1801, quanto rimaneva dei suoi archivi personali venne venduto all'asta dagli eredi della figlia Caterina nel 1826. Luchesi ebbe anche figli maschi che nel 1785 Neefe descrisse come dotati nel campo musicale; ma accusati di simpatie rivoluzionarie durante gli ultimi anni del Settecento, uno fu incarcerato, l'altro pare fosse fuggito in Inghilterra, e di entrambi si persero le tracce."}
{"id": "1862688", "revid": "466539", "url": "https://it.wikipedia.org/wiki?curid=1862688", "title": "Ostbahn (Prussia)", "text": "La Ostbahn (letteralmente: \"ferrovia dell'est\") era una ferrovia che fino al 1918 collegava le regioni orientali del Prussia alla capitale Berlino. Il suo principale percorso, lungo all'incirca 740 km, collegava la capitale Berlino con le citt\u00e0 di Danzica e K\u00f6nigsberg (oggi Kaliningrad). Presso Eydtkuhnen (oggi \u010cerny\u0161evskoe) raggiungeva il confine tra Impero germanico e Impero russo.\nStoria.\nLa prima parte della linea apr\u00ec nel 1851, raggiungendo Eydtkuhnen nel 1860. Dal marzo 1880 la lunghezza totale raggiunse i 2.210 km, con un percorso parallelo verso sud attraverso Bromberg (oggi Bydgoszcz) e Thorn (oggi Toru\u0144) fino a Insterburg (oggi \u010cernjachovsk). Le linee furono la prima parte delle future Ferrovie dello Stato Prussiane (\"Preu\u00dfische Staatseisenbahnen\").\nNel 1919, il Trattato di Versailles cre\u00f2 il Corridoio di Danzica, separando la Citt\u00e0 Libera di Danzica e la Prussia Orientale dalla Repubblica di Weimar, lasciando la Prussia Orientale come exclave. Questo caus\u00f2 un collo di bottiglia al ponte sulla Vistola diretto verso sud di Danzica presso Dirschau (Tczew) che era sotto controllo polacco. Insieme alle altre ferrovie dello stato tedesche, le linee delle Ferrovie Orientali della Prussia rimaste nello Stato Libero di Prussia divennero parte delle Deutsche Reichsbahn nel 1920.\nI conflitti sull'utilizzo della ferrovia nel periodo interbellico (1919 - 1938) furono dichiarati dalla Germania nazista come una delle cause della seconda guerra mondiale.\nPercorso.\nIl percorso riguarda il tratto in territorio tedesco."}
{"id": "1862694", "revid": "1543377", "url": "https://it.wikipedia.org/wiki?curid=1862694", "title": "Shasu", "text": "Gli Shasu (dall'antico egizio \"\u01603sw\", probabilmente pronunciato \"Shaswe\") erano popolazioni di pastori nomadi di lingua semitica del Levante. Le loro tracce durano dalla tarda et\u00e0 del bronzo alla prima et\u00e0 del ferro, o Terzo periodo intermedio dell'Egitto. Organizzati in clan dipendenti da un capo tribale, sono stati descritti come briganti attivi dalla Valle di Jezreel ad Ashkelon e al Sinai.\nStoria.\nIl termine compare a partire dalla XVIII dinastia e rimane in uso fino al terzo periodo intermedio (1550 a.C. - 750 a.C.).\nIl nome si evolse dal verbo\n\u01613\u0161(w) che significa \"muoversi a grandi passi\" in una parola usata per indicare lo stile di vita, legato alla pastorizia nomade, dei beduini\nPer la prima volta il termine compare in una lista risalente al XV secolo a.C. riportante un elenco di genti della Giordania, nel testo uno dei territori occupati dagli Shasu \u00e8 indicato come \" \"Yhw\" nella terra degli Shasu\".\nLa parola egizia \u00e8 funzionalmente analoga al termine accadico Ahhlamu (che significa vagabondo) attestato in questo periodo anche nei primi testi in aramaico\nDa questi fatti alcuni studiosi, tra cui Donald Redford e tendono a concludere che il popolo indicato come \"Israele\" nella stele di Merenptah sia quello degli Shasu\nLa circostanza che la stele di Merenptah non citi mai gli Shasu ha condotto altri studiosi a ritenere che i due termini non siano coincidenti descrivendo entit\u00e0 separate e riconoscibili dall'abbigliamento, dall'acconciatura dei capelli e dalla circostanza che mentre il termine \"Israele\" definisce un ben preciso gruppo etnico, il termine Shasu sembra pi\u00f9 indicare uno stile di vita: quello della pastorizia nomade.\nShasu di Yahweh.\nIn alcune iscrizioni attribuibili alla XVIII e XIX dinastia, provenienti dalla regione Nubiana compare il termine \"Shasu di Yahweh\", in cui Yahweh sembra essere un toponimo. Un'iscrizione proveniente da Amrah \u00e8 databile al regno di Seti I mentre quella forse pi\u00f9 antica \u00e8 attribuibile al regno di Amenhotep III e proviene dal tempio di Amon di Soleb.\ntA-M8-M23-w-i-i-h-V4-w\nt3 \u01613 sw y h wa (w) - ta Shasu Yehwa (Yehwa della terra degli Shasu)\nGli studiosi pi\u00f9 cauti rimangono in \"equilibrio\" tra le ipotesi che una trib\u00f9 edomita fosse seguace del dio Yahwe oppure che, per coincidenza, il nome di una trib\u00f9 coincida con quello del dio degli ebrei.\nDiverso \u00e8 l'atteggiamento di studiosi come Redford che ritengono l'iscrizione un rilevante contributo per delineare lo sviluppo storico delle trib\u00f9 che saranno, in seguito, conosciute come \"ebrei\""}
{"id": "1862695", "revid": "124020659", "url": "https://it.wikipedia.org/wiki?curid=1862695", "title": "Arancia navel", "text": "Con il termine di arancia navel si indica in modo generico una variet\u00e0 di arancia che presenta un \"frutto gemello\" all'interno della buccia, non sviluppato e localizzato al polo apicale, opposto rispetto al picciolo.\nLe variet\u00e0 di Citrus sinensis che contengono un frutto gemello sono Brasiliano, Washington Navel, Navelina, Thompson, Navelate, Golden Buckeye, Cara Cara, Fukumoto, Riverside.\n Dall'esterno, in corrispondenza del secondo frutto, la buccia presenta un incavo che ricorda l'ombelico (\"navel\" in inglese)."}
{"id": "1862702", "revid": "3831", "url": "https://it.wikipedia.org/wiki?curid=1862702", "title": "Foro Transitorio", "text": ""}
{"id": "1862704", "revid": "322321", "url": "https://it.wikipedia.org/wiki?curid=1862704", "title": "Rodrigo Mej\u00eda Saldarriaga", "text": "Biografia.\nNel 1965 \u00e8 entrato nel noviziato di Santa Rosa, proseguendo, poi, gli studi di \"umanidades\" e \"scienze\" sempre a Santa Rosa. Dal 1962 al 1964 ha studiato Filosofia all'Universit\u00e0 \"Javeriana\" di Bogot\u00e0, dove ha ottenuto la licenza. L'anno dopo ha iniziato la sua prima esperienza missionaria di due anni nel Congo, dove ha seguito i corsi di \"magistero\" nei Collegi dei Gesuiti di L\u00e9opoldville e Koyo Central. Rientrato in Colombia nel 1967, ha studiato Teologia all'Universit\u00e0 \"Javeriana\" di Bogot\u00e1, dove ha ottenuto la licenza nel 1970.\nIl 13 dicembre 1969 \u00e8 stato ordinato sacerdote e, nel 1976, ha fatto la professione dei voti perpetui nella Compagnia di Ges\u00f9.\nIncarichi.\nDal 1970-1975: Missionario itinerante e pastorale parrocchiale a Popokabaka e Kimwenza, (R.D.C.); 1976-1979: Dottorato in Teologia Spirituale alla Pontificia Universit\u00e0 Gregoriana, a Roma; 1980-1994: Docente di Teologia e Rettore dell'Istituto Pedro Canisio, docente del Seminario Maggiore di Kimwenza; 1985-1994: Docente di Teologia nell'Hekima College di Nairobi. Ha svolto pure attivit\u00e0 pastorale diretta in una parrocchia alla periferia di Nairobi; 1994-1995: a Roma per l'anno sabbatico; 1995-1998: Provinciale dei Gesuiti dell'Africa Orientale; 1998-2001: Missionario in Etiopia. Responsabile del Segretariato Cattolico di Addis Abeba. Dal 2001 \u00e8 Direttore del \"Galilee Centre\", casa di formazione 40\u00a0km da Addis Abeba.\nIl 5 gennaio 2007 papa Benedetto XVI lo ha nominato vicario apostolico di Soddo-Hosanna in Etiopia assegnandogli la sede titolare vescovile di Vulturia.\nIl 20 gennaio 2010, in seguito alla divisione del vicariato apostolico, \u00e8 divenuto vicario apostolico di Soddo, incarico da cui si \u00e8 dimesso il 12 gennaio 2014 per aggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "1862708", "revid": "1543377", "url": "https://it.wikipedia.org/wiki?curid=1862708", "title": "Nazionale di pallanuoto femminile della Spagna", "text": "La nazionale di pallanuoto femminile spagnola \u00e8 la rappresentativa pallanuotistica della Spagna in campo femminile nelle competizioni internazionali. La federazione a cui fa capo \u00e8 la \"RFEN\", la federazione spagnola degli sport acquatici.\nLa nazionale iberica \u00e8 campione d'Europa in carica, con i successi ottenuti nella rassegna continentale di Budapest 2020. Nel 2012 la formazione ha fatto il suo debutto olimpico nei Giochi di Londra, conquistando la medaglia d'argento.\nRisultati.\nOlimpiadi\nMondiali\nEuropei\nWorld League"}
{"id": "1862709", "revid": "78273", "url": "https://it.wikipedia.org/wiki?curid=1862709", "title": "Bonaventura di Bagnoregio", "text": ""}
{"id": "1862719", "revid": "293377", "url": "https://it.wikipedia.org/wiki?curid=1862719", "title": "Maria Eleonora del Brandeburgo", "text": "Era figlia di Giovanni Sigismondo di Brandeburgo, principe elettore del Brandeburgo, e di Anna di Prussia.\nBiografia.\nMatrimonio.\nNel 1620 il re Gustavo II Adolfo di Svezia pens\u00f2 di cercare un'alleanza con il Brandeburgo per creare un blocco di Paesi protestanti contro gli Asburgo cattolici. Le nozze tra il re e la giovane ebbero luogo nel dicembre dello stesso anno e tre giorni dopo Maria Eleonora venne incoronata nella cattedrale di Stoccolma come regina di Svezia.\nPer tutta la durata del matrimonio la coppia reale visse per la maggior parte del tempo lontana, in quanto Gustavo Adolfo era spesso via perch\u00e9 in guerra con la Danimarca.\nNell'estate del 1621 la regina diede prematuramente alla luce una bambina morta. Due anni dopo partor\u00ec un'altra bambina a cui venne dato il nome di Cristina Augusta, che tuttavia mor\u00ec prima di avere compiuto un anno. Sub\u00ec poi un ulteriore parto prematuro; stavolta si trattava di un maschio. Dato che il fratello minore del re era morto tre anni prima in battaglia la dinastia Vasa si trovava, cinque anni dopo il matrimonio di Gustavo Augusto, senza un erede e quindi in pericolo. Questa situazione cre\u00f2 le speranze per suo cugino Sigismondo III di Polonia, nemico della Svezia.\nIl 18 dicembre 1626 la regina riusc\u00ec tuttavia a dare alla luce una bambina a cui venne dato lo stesso nome della sorellina morta, Cristina Augusta. La piccola fu destinata a succedere al padre a sei anni dopo, quando nel novembre 1632 giunse la notizia della morte in battaglia del re.\nVedovanza.\nIl lutto fu alquanto doloroso per Maria Eleonora, gi\u00e0 affetta da isteria e comportamenti ritenuti dalla corte non consoni a una regina, che era attaccatissima al marito. Le sue condizioni mentali peggiorarono sensibilmente: ordin\u00f2 infatti che il cuore del re le fosse portato per tenerselo sempre accanto. Rifiut\u00f2 inoltre che il marito fosse sepolto, passando le intere giornate accanto alla salma. Il 15 giugno 1634 avvenne infine il funerale di Stato.\nLa regina, privata del marito, rivolse le proprie attenzioni alla figlia che costrinse a starle sempre accanto, finch\u00e9 i cinque consiglieri reggenti della nuova regina non provvidero, nel 1636, a toglierla da quell'affetto morboso. Maria Eleonora fu cos\u00ec allontanata e tenuta sotto controllo nel castello di Grisholm a Mariefred.\nTrattative matrimoniali.\nLa regina madre non smise di preoccuparsi per Cristina. Dopo che essa fu indicata come erede di Gustavo Adolfo il consiglio reggente si occup\u00f2 di trovarle un degno consorte. E cos\u00ec fece anche Maria Eleonora che avvi\u00f2 trattative matrimoniali con la Danimarca, vecchio nemico della Svezia. Axel Oxenstierna, consigliere principale, consigli\u00f2 prudenza alla regina. Il consiglio infatti era orientato a cercare un nobile svedese pi\u00f9 facilmente controllabile da parte del senato. Le trattative matrimoniali non arrivarono tuttavia mai a una conclusione, anche a causa della ferma decisione di Cristina di rimanere nubile per il resto della vita.\nLa fuga.\nRelegata nel castello di Gripsholm, che si trovava su un'isoletta in mezzo a un lago, la regina madre non vide quasi mai la figlia che, da quanto risulta dai suoi diari, non nutriva grande affetto per lei. La solitudine e la rabbia provata nei confronti degli Oxenstierna e del consiglio spinsero Maria Eleonora a tenere una regolare corrispondenza con il re Cristiano di Danimarca. Grazie alla complicit\u00e0 del suo guardiano, il maresciallo Nilsson, riusc\u00ec a imbarcarsi a bordo di un veliero danese diretto a Elsinore.\nCristiano, tuttavia, infastidito dalle voci che lo volevano suo amante, cerc\u00f2 di sistemare altrove l'ospite e chiese aiuto a Federico Guglielmo I di Brandeburgo il quale tenne la zia paterna presso di s\u00e9 per quattro anni, dopo di che ella fece ritorno a Stoccolma.\nRitorno a Stoccolma.\nMaria Eleonora stette via in tutto sei anni, di cui i primi due passati in Danimarca. Al suo ritorno il consiglio le restitu\u00ec i beni e le rendite che le erano stati rispettivamente confiscati e congelati subito dopo la fuga. Cristina non perdon\u00f2 mai la madre e i loro rapporti si fecero sempre pi\u00f9 formali. In occasione dell'incoronazione della figlia, ormai maggiorenne, le don\u00f2 tuttavia la propria corona in modo che fosse impreziosita e posta sulla sua testa durante la celebrazione.\nMorte.\nIn seguito all'abdicazione e alla partenza di Cristina per l'Italia Maria Eleonora rimase molto addolorata e mor\u00ec dopo alcuni mesi.\nBibliografia.\nVeronica Buckley. \"Cristina regina di Svezia\". Milano, Mondadori, 2006. ISBN 978-88-04-56943-5"}
{"id": "1862720", "revid": "1543377", "url": "https://it.wikipedia.org/wiki?curid=1862720", "title": "Cash recycling", "text": "L'espressione cash recycling (ovvero riutilizzo di denaro contante), derivata dal linguaggio comune inglese, \u00e8 usata per indicare la funzione svolta dai sistemi elettronici detti cash recycler (ovvero riutilizzatori di denaro contante). Questi apparecchi permettono di espandere le capacit\u00e0 dei bancomat, permettendo oltre all'erogazione di denaro anche il versamento di contanti, riutilizzando questi ultimi per le erogazioni, naturalmente dopo severissimi controlli elettronici automatizzati sull'autenticit\u00e0. I modelli non self-service, ma a disposizione dell'operatore di sportello, vengono pi\u00f9 comunemente chiamati \"cash in\" - \"cash out\" o \"ricircolatori di banconote\". Loro obiettivo primario \u00e8 di aumentare la produttivit\u00e0 e l'efficienza dell'operatore di sportello e contemporaneamente mantenere il contante in sicurezza. Produttivit\u00e0 e sicurezza anti rapina costituiscono il mix per il quale lo strumento cash in - cash out si va sempre pi\u00f9 diffondendo nelle agenzie bancarie.\nLa tradizionale figura del cassiere viene infatti sostituita da quella dell'operatore di sportello che, grazie al cash in - cash out, \u00e8 liberato dalla tensione psicologica derivante dal conteggio e dalla verifica del contante incassato e da erogare ed \u00e8 quindi pi\u00f9 disponibile psicologicamente per il cliente, oltre ad aver maggiore tempo a disposizione.\nIl cash in - cash out, viene integrato con il software di sportello del cassiere: \u00e8, a tutti gli effetti, un aiutante del cassiere. Nei paesi anglosassoni viene infatti chiamato anche \"teller assistant\" (assistente del cassiere).\nL'adozione di cash in - cash out in una nuova dipendenza bancaria, permette anche di risparmiare sulle tradizionali barriere di sicurezza passiva creando una banca pi\u00f9 accessibile al cliente (banca aperta), senza pregiudicare la sicurezza antirapina.\nIl denaro incassato e da erogare \u00e8 infatti custodito in una cassaforte intelligente che provvede ad erogarlo nei limiti e con i ritardi stabiliti dal responsabile alla sicurezza della Banca. La non disponibilit\u00e0 di contante agli sportelli costituisce un elevato deterrente nei confronti dei rapinatori, specie se professionisti. Una dipendenza bancaria, dotata di cash in - cash out, diventa infatti un obiettivo scarsamente appetibile vista l'impossibilit\u00e0 di accedere al contante che non \u00e8 pi\u00f9 conservato nel tradizionale cassetto del cassiere, ma \u00e8 custodito nella cassaforte incorporata nel dispositivo.\nNel caso dei dispositivi self-service destinati all'uso autonomo da parte della clientela, le banconote ricevute dal sistema dopo un severissimo test vengono momentaneamente archiviate ed erogate alla successiva richiesta di prelievo, creando un ciclo chiuso. I vantaggi per i clienti stanno nel fatto che essi hanno a disposizione questi servizi per un arco di tempo maggiore (24 ore su 24), mentre gli istituti di credito possono ridurre i costi per il funzionamento del sistema, potendo allargare gli intervalli di tempo in cui i bancomat devono essere ricaricati, vista la loro possibilit\u00e0 di riutilizzare il denaro entrante dai versamenti.\nNon va inoltre dimenticato che, anche in orario di apertura dello sportello bancario, un dispositivo self-service \u00e8 un servizio in pi\u00f9 offerto al cliente, particolarmente se frettoloso, ed uno sgravio del lavoro per l'operatore di sportello.\nDenaro falso.\nNon si deve tuttavia nascondere il rischio che si cela nel riutilizzo di denaro. Insieme ai sistemi di riconoscimento di denaro falso migliorano anche le banconote e le monete false stesse. L'introduzione in Europa poi della moneta unica Euro ha reso pi\u00f9 appetibile, dato l'elevato numero di utilizzatori e quindi di banconote in circolazione, tale valuta per le grandi organizzazioni criminali specializzate in contraffazione.\nDa qui l'esigenza di adottare, in fase di progettazione della banconota misure anti contraffazione sempre pi\u00f9 efficaci e la conseguente necessit\u00e0, per i produttori di apparecchiature destinate al trattamento dell'Euro, di dotarle di dispositivi di controllo sempre pi\u00f9 efficaci e sicuri.\nInsieme alle organizzazioni bancarie locali i costruttori di questi sistemi eseguono dei test con banconote vere e false, prendendo in considerazione sia denaro usurato dall'utilizzo quotidiano che quello nuovo di zecca.\nAttualmente la BCE (Banca Centrale Europea) provvede a sottoporre a test, presso una delle locali banche centrali, ogni apparecchiatura per il controllo di autenticit\u00e0 e per il ricircolo del contante.\nSolo se il severo test \u00e8 positivamente superato le apparecchiature ottengono la relativa certificazione BCE e possono essere adottate dalle Aziende di Credito.\nIl test ha validit\u00e0 annuale e deve essere ripetuto con tale cadenza, in quanto nuove e maggiormente sofisticate falsificazioni potrebbero essere immesse sul mercato dalle organizzazioni criminali.\nL'elenco delle apparecchiature che hanno superato positivamente il test \u00e8 consultabile sul sito della BCE, nella sezione dedicata (vedi sezione collegamenti esterni). Le apparecchiature vengono divise in due categorie: apparecchiature self-service, quindi ad uso diretto da parte della clientela ed apparecchiature di utilizzo da parte del cassiere. \nLe banconote vengono catalogate, dal punto di vista della genuinit\u00e0, secondo le tre seguenti categorie:\nPer i tipi di denaro ad alto standard di sicurezza e con una severa regolamentazione, l'errore nel riconoscimento di denaro falso da quello vero \u00e8 quasi nullo. In molti stati la legge richiede che vi sia un impegno contro la diffusione di denaro contraffatto, perci\u00f2 i sistemi qualora riconoscano una banconota falsa, fanno immediatamente scattare l'allarme ed informano automaticamente la polizia.\nIn Italia l'unico ente abilitato a dichiarare che una banconota sia falsa \u00e8 la Banca d'Italia, la cui \"Commissione falsi\" si riunisce periodicamente per esaminare le banconote sospette di falso, ritirate dalla circolazione o dalle banche stesse, dagli uffici postali, o dalle aziende di vigilanza e trasporto valori che effettuino il servizio di conteggio e selezione del denaro per conto delle banche, o sequestrate dall'autorit\u00e0 giudiziaria.\nAspetto tecnico.\nLa discriminazione tra banconote vere e false avviene tramite analisi ottica comprendente misure sulla trasmissione e sull'irradiazione UV (ultravioletto) e IR (infrarosso) delle banconote stesse. Vi sono altre e maggiormente sofisticate misure di sicurezza inserite nelle banconote Euro, delle quali, per ovvie ragioni di sicurezza, sono al corrente solo le banche centrali od i costruttori di apparecchiature e sistemi idonei al rilevamento delle banconote sospette di falsit\u00e0. I dati cos\u00ec ottenuti vengono confrontati con quelli di riferimento per la valuta locale. Dopo un controllo del versamento andato a buon fine, se l'utente concorda che la cifra riconosciuta equivale a quella versata, i soldi vengono messi in sicurezza nelle casseforti intelligenti, pronti ad una successiva rierogazione.\nNel caso in cui l'utente sia in disaccordo con la cifra calcolata dall'apparecchio, l'intera somma \u00e8 restituita. Nei modelli pi\u00f9 recenti e tecnologicamente avanzati di cash in - cash out il denaro viene conservato in un'area di parcheggio sovrastante la cassaforte - cosiddetta funzione di \"escrow\" o in italiano \"pentimento\" - in modo da poter restituire al cliente le stesse banconote da lui versate e nello stesso ordine. Se viceversa la transazione \u00e8 accettata dal cliente, il denaro sar\u00e0 versato nella cassaforte intelligente di sicurezza. I falsi e i presunti falsi vengono trattati secondo la legislazione locale.\nArchivio e trasporto.\nOltre alla prova dell'autenticit\u00e0 viene eseguito un test per provare lo stato di salute delle banconote. Nel caso in cui queste abbiano buchi, siano strappate, scritte o stropicciate, esse non vengono erogate ai clienti. Tali banconote non vengono infatti messe nella cassaforte per il riutilizzo, bens\u00ec vengono archiviate in casseforti senza funzione di erogazione. Il motivo di tutto ci\u00f2 \u00e8 che le banconote stropicciate, tagliate o rovinate, se abilitate al riutilizzo nel sistema di erogazione automatico, portano spesso l'erogatore ad incepparsi e quindi a mettere fuori servizio il sistema. Inoltre \u00e8 gi\u00e0 in vigore in diverse nazioni, in Italia lo sar\u00e0 dal primo gennaio 2010 l'obbligo di adempiere all\"'articolo 6 della BCE\". Tale articolo prescrive che le banconote da rimettere in circolazione e da utilizzare per il caricamento di dispositivi di erogazione di banconote (cash in - cash out, ATM, self-service) debbano rispondere a precisi standard qualitativi verificati dalle apparecchiature (e non pi\u00f9 manualmente) certificate dalla BCE (vedi sezione collegamenti esterni). Pertanto dal primo gennaio 2010 le Banche dovranno utilizzare denaro trattato da apparecchiature \"certificate Art. 6 BCE\". \nIl motivo principale di questa norma, vincolante per tutte le aziende di credito, \u00e8 il mantenere un adeguato standard di qualit\u00e0 del contante in circolazione. Ci\u00f2 non solo a fini di immagine, ma anche perch\u00e9 una banconota in buone condizioni permette di identificare pi\u00f9 agevolmente una banconota contraffatta anche da parte della persona comune, non specializzata.\nAnche il criterio per la valutazione dello stato delle banconote viene regolato secondo le normative vigenti nel paese. Nell'area Euro, in ogni caso ci si dovr\u00e0 attenere a quanto stabilito dalla Banca Centrale Europea.\nResta comunque confermato il principio, gi\u00e0 in atto che il denaro non pi\u00f9 idoneo alla circolazione (logoro) va versato alla locale Filiale della BCE (in Italia \u00e8 la Banca d'Italia) per la sostituzione con un corrispondente valore di banconote idonee alla circolazione (nuove).\nA questo servizio provvedono materialmente le Societ\u00e0 di Trasporto Valori, per conto dell'Azienda di Credito.\nIl denaro versato nei dispositivi automatici viene archiviato in cilindri o in cassette per il deposito, a seconda dei modelli e dei produttori. I vantaggi delle cassette sarebbero una maggiore economicit\u00e0 e robustezza rispetto ai rotoli, i cui componenti originariamente si rivelavano maggiormente delicati dal punto di vista meccanico. Oggi il problema \u00e8 superato e la stragrande maggioranza dei cash in - cash out attualmente operativi utilizzano il maggiormente veloce e versatile sistema a cilindri Il sistema a cassette \u00e8 invece preferito, per la sua economicit\u00e0 e convenienza per i produttori, nelle apparecchiature self-service, il cui utilizzo \u00e8 minore, in termini di numero di operazioni ora, di quello di un cash in - cash out allo sportello. \nCollegamenti esterni.\nSito della BCE, elenco delle apparecchiature che hanno superato positivamente il test"}
{"id": "1862723", "revid": "174925", "url": "https://it.wikipedia.org/wiki?curid=1862723", "title": "RTTR", "text": ""}
{"id": "1862731", "revid": "107695120", "url": "https://it.wikipedia.org/wiki?curid=1862731", "title": "Progetto EDEN (turismo)", "text": "Il progetto Destinazioni europee di eccellenza (o EDEN, acronimo di European Destinations of ExcelleNce), \u00e8 un'attivit\u00e0 promossa dalla Commissione europea per la selezione in ogni stato membro, attraverso un concorso annuale, di destinazioni proposte come esempio di buona prassi per il turismo sostenibile.\nI requisiti generali richiesti per la partecipazione sono: a) essere una destinazione non tradizionale, ossia con bassa densit\u00e0 turistica; b) organizzare con cadenza periodica regolare un evento specifico del proprio patrimonio immateriale; c) gestire la propria offerta turistica seguendo i princ\u00ecpi della sostenibilit\u00e0 sociale, culturale ed ambientale.\nNel corso del 2007 tutte le regioni italiane hanno presentato proprie candidature, eccezion fatta per la Valle d'Aosta.\nGli obiettivi di EDEN.\nIl turismo \u00e8 un'attivit\u00e0 economica strategica nell'Unione europea, la cui importanza nell'economia dell'UE \u00e8 probabile che continui ad aumentare nei prossimi anni. Ha un grande potenziale per quanto riguarda il contributo alla realizzazione di diversi obiettivi principali dell'UE, quali lo sviluppo sostenibile, la crescita economica, l'occupazione cos\u00ec come la coesione sociale ed economica. Per conseguire questi obiuettivi la Commissione europea ha lanciato il progetto EDEN. I suoi scopi e quindi gli obiettivi a lungo termine dell'UE possono essere riassunti come segue:\nProcesso di selezione delle destinazioni EDEN.\nOgni anno, la Commissione europea pubblica un invito a presentare proposte per offrire il suo sostegno alle amministrazioni pubbliche nazionali in carica del turismo negli Stati membri (di norma i ministeri nazionali o gli altri organismi pubblici aventi le stesse mansioni) per prendere parte al progetto e all'organizzazione di un processo nazionale di selezione. Anche i paesi candidati e EFTA/EEA sono ammessi e beneficeranno delle stesse attivit\u00e0 promozionali cos\u00ec come tutti gli Stati membri dell'UE.\nOgni paese partecipante al progetto gestisce il proprio processo di selezione durante la prima met\u00e0 dell'anno. Prima di tutto, organizzano una campagna di comunicazione per informare tutti i possibili candidati riguardo al concorso. Le destinazioni partecipanti devono dimostrare che il turismo economicamente sostenibile \u00e8 stato sviluppato sulla base del tema EDEN di ogni anno. Le destinazioni vincenti sono quelle che meglio riflettono il tema scelto annualmente e che offrono un'esperienza unica nel turismo, in linea con i modelli sostenibili. A met\u00e0 dell'anno, una destinazione vincente per paese viene selezionata sulla base di un insieme di criteri di aggiudicazione stabiliti sia a livello europeo che nazionale. I nomi dei vincitori verranno comunicati alla Commissione europea, che si occupa di organizzare una cerimonia di premiazione europea (European Award Ceremony).\nLe edizioni di EDEN.\nOgni edizione di EDEN si sviluppa intorno a un tema annuale, scelto dalla commissione congiuntamente agli organismi competenti del turismo nazionale. Questo tema funziona come un leitmotif: finora, il turismo rurale (2007), il patrimonio immateriale (2008) e le aree protette (2009) sono stati di temi principali di EDEN. Il tema EDEN del 2010 era sul turismo acquatico. Nel 2011 EDEN \u00e8 stato caratterizzato dal tema del turismo e rigenerazione dei luoghi fisici.\nCiascuno degli argomenti scelti serve a sottolineare i diversi aspetti delle attivit\u00e0 delle regioni europee ed \u00e8 relazionato allo sviluppo sostenibile in un modo o nell'altro, che sia da un punto di vista culturale, economico, di coinvolgimento locale o ambientale. Gli argomenti di EDEN forniscono l'occasione per dimostrare la ricchezza delle diversit\u00e0 che l'Europa pu\u00f2 offrire, includendo le sue risorse naturali, il patrimonio storico, le feste tradizionali, la gastronomia locale, e cos\u00ec via."}
{"id": "1862733", "revid": "125874879", "url": "https://it.wikipedia.org/wiki?curid=1862733", "title": "Minosse", "text": "Minosse () \u00e8 un personaggio della mitologia greca.\nGenealogia.\nFiglio di Zeus e di Europa, come i due fratelli Sarpedonte e Radamanto fu adottato da Asterio, colui che dopo spos\u00f2 la madre.\nDalla moglie Pasifae ebbe otto figli: Androgeo, Arianna, Acacallide, Catreo, Deucalione, Fedra, Glauco e Senodice; ebbe inoltre Eussantio da Dessitea, mentre dalla ninfa Paria ebbe Fiolao, Crise, Eurimedonte e Nefalione. Ad un certo punto per\u00f2 Pasifae si un\u00ec con un toro che si gener\u00f2 dalle acque del mare, dando vita al Minotauro, creatura met\u00e0 uomo e met\u00e0 toro.\nMitologia.\nSecondo i principali miti Minosse fu un re giusto di Creta: per questo motivo, dopo la sua morte cruenta, divenne uno dei giudici degli inferi insieme a Eaco e Radamanto. Nei miti attici invece viene dipinto come estremamente tirannico e crudele.\nIl personaggio.\nIn seguito alla morte del re Asterio, suo padre adottivo, Minosse costru\u00ec un altare in onore di Poseidone in riva al mare per dimostrare il suo diritto al trono; Minosse preg\u00f2 il dio di inviargli un toro da immolare ma, pur venendo esaudito, alla fine non sacrific\u00f2 l'animale poich\u00e9 dotato di grande bellezza: Poseidone, adirato, fece allora innamorare del toro Pasifae, la moglie di Minosse, e da questa unione nacque il mostruoso Minotauro, mezzo uomo e mezzo toro. Minosse incaric\u00f2 dunque Dedalo di costruire un labirinto in cui nasconderlo.\nIl regno di Minosse fu caratterizzato da ampi scontri con i popoli vicini, che riusc\u00ec ad assoggettare; combatt\u00e9 anche contro Niso, re di Megara, che aveva un capello d'oro a cui era legata la sorte della sua vita e della sua potenza. La figlia di Niso, Scilla, si innamor\u00f2 al primo istante di Minosse e non indugi\u00f2 ad introdursi nottetempo nella camera del padre per tagliargli il capello d'oro; in seguito si rec\u00f2 da Minosse offrendogli le chiavi di Megara e chiedendogli di sposarla. Minosse conquist\u00f2 Megara ma rifiut\u00f2 di portare con s\u00e9 a Creta la parricida che, presa dallo sconforto, si gett\u00f2 in mare e anneg\u00f2.\nMinosse attacc\u00f2 anche Atene, in seguito all'assassinio del figlio Androgeo ad opera del re Egeo; sconfitti gli ateniesi, Minosse impose un tributo di sangue: la consegna, ogni nove anni, di sette fanciulli e sette fanciulle da dare in pasto al Minotauro. Tale sacrificio cess\u00f2 solo grazie all'intervento di Teseo, che con l'aiuto di Arianna riusc\u00ec ad uccidere il mostro.\nSecondo il mito Minosse fu ucciso in una vasca da bagno dalle sue stesse figlie in Sicilia mentre era ospite nella rocca del re sicano Cocalo.\nIl racconto \u00e8 stato ripreso da Diodoro Siculo nella \"Biblioteca storica\" che narra come la sua leggendaria tomba si trovasse al di sotto di un tempio di Afrodite e come Terone di Akragas avesse occupato quest'area sacra con il proposito ufficiale di vendicare l'uccisione del re cretese.\nUno o due Minosse.\nPer conciliare gli aspetti contraddittori del suo carattere, nonch\u00e9 per spiegare come Minosse abbia governato Creta per un periodo di cos\u00ec tante generazioni, alcuni mitografi successivi, tra cui Diodoro Siculo e Plutarco, hanno ipotizzato l'esistenza di due differenti re con lo stesso nome.\nSecondo questa visione, il primo re Minosse era figlio di Zeus ed Europa e fratello di Radamanto e Sarpedonte. Sarebbe il Minosse identificato con le qualit\u00e0 positive del personaggio, tenuto in tale stima dagli dei dell'Olimpo che, dopo la sua morte, fu nominato uno dei tre 'Giudici dei Morti'. Questo Minosse I avrebbe avuto un solo figlio di nome Licasto, suo successore come re di Creta.\nIl figlio di Licasto sarebbe stato il secondo Minosse ovvero il \"cattivo\" Minosse, a cui sarebbero collegati i miti di Teseo, Pasifae, il Minotauro, Dedalo, Glauco e Niso. A differenza di Minosse I, Minosse II gener\u00f2 numerosi figli, tra cui Androgeo, Catreo, Deucalione, Arianna, Fedra e Glauco, tutti nati da sua moglie Pasifae. Attraverso Deucalione, Minosse II era il nonno del re Idomeneo, che guid\u00f2 i Cretesi alla guerra di Troia.\nStoricit\u00e0 di Minosse.\nCos\u00ec lo storico Tucidide descrive Minosse nella sua \"Guerra del Peloponneso\".\nMinosse nell'Ade.\nGi\u00e0 Omero lo aveva posto come giudice delle anime nell'Ade, ma Dante trasse la figura di Minosse da Virgilio:\nFigura poi ripresa da Claudiano:\nNell\"'Inferno\", Minosse si trova all'entrata del Cerchio II perch\u00e9 le anime del Limbo (Cerchio I) non hanno peccati da confessare e non vengono giudicate. Nella mitologia dantesca, a Minosse \u00e8 dato il compito di ascoltare i peccati delle anime, le quali nulla nascondono al demone. Uditi i peccati Minosse comunica loro la destinazione all'interno dell'inferno, arrotolando la sua coda di serpente di tante spire quanti sono i cerchi di destinazione. Scorto Dante, Minosse interrompe il giudizio per rivolgergli un avvertimento: il poeta deve guardarsi dal venire con eccessiva sicurezza, poich\u00e9 la facilit\u00e0 del viaggio fin l\u00ec compiuto (Dante \u00e8 infatti, per il momento, solo passato al di l\u00e0 dell'Acheronte e ha incontrato solo i non battezzati, che non sono veri peccatori) potrebbero illuderlo che il viaggio intero sia semplice: il resto del viaggio infatti sar\u00e0 molto pi\u00f9 arduo. Tuttavia Virgilio, con le stesse parole usate prima per Caronte, lo ammonisce a non ostacolare un viaggio voluto dal cielo."}
{"id": "1862740", "revid": "424673", "url": "https://it.wikipedia.org/wiki?curid=1862740", "title": "Ramon Menezes", "text": "Carriera.\nRamon inizia nelle giovanili del Cruzeiro, e debutta in prima squadra nel 1990, a 18 anni. L'unica esperienza europea \u00e8 al , in Germania, dove gioca nella stagione 1995-96. Le squadre in cui Ramon ha militato di pi\u00f9 sono il Vit\u00f3ria e il Vasco da Gama. In nazionale di calcio brasiliana conta 6 presenza con una rete ed ha partecipato alla Confederations Cup 2001."}
{"id": "1862742", "revid": "179980", "url": "https://it.wikipedia.org/wiki?curid=1862742", "title": "Ed\u00edlson da Silva Ferreira", "text": ""}
{"id": "1862743", "revid": "124928869", "url": "https://it.wikipedia.org/wiki?curid=1862743", "title": "Palinsesto", "text": "Il palinsesto, nel settore dei mass media ed in particolare della televisione e della radio, \u00e8 l'insieme delle trasmissioni programmate da una emittente per un certo periodo (un giorno, una settimana, un mese, un trimestre\u2026). Solitamente il palinsesto indica l'ora di messa in onda, il titolo e il tipo di ogni singolo programma, pi\u00f9 eventuali informazioni accessorie. In Italia tipicamente il palinsesto \u00e8 ideato dal direttore di rete.\nSe si considera invece la televisione o la radio come un dispositivo che offre la disponibilit\u00e0 tecnologica per un'emissione continua di messaggi audio/visivi, \u00abil palinsesto \u00e8 definibile come la sequenza temporale dei messaggi offerta dall'emittente a tutti i possessori dell'apparecchio sintonizzati su una data frequenza\u00bb.\nStoria del termine.\nSignificato originale ed etimologia.\nIl termine palinsesto nel linguaggio dei filologi si riferisce al codice di pergamena su cui, raschiata la prima scrittura, si pu\u00f2 scrivere un nuovo testo (dal greco \"pal\u00edmpsestos\" da \u2018palin psaomai\u2019 che vuol dire \"raschiato di nuovo\"). Il termine divenne famoso quando il filologo Angelo Mai (1782-1864) trov\u00f2, tra i palinsesti della Biblioteca Vaticana, testi di Frontone e Cicerone, in particolare il \"De re publica\". Per analogia, il termine \u00e8 passato a indicare lo schema dei programmi, forse perch\u00e9 anch'esso soggetto a continue cancellazioni e riscritture.\nIl processo di costruzione del palinsesto.\nIl piano pluriennale.\nSi stabiliscono per pi\u00f9 anni alcuni parametri di base, che sono i generi televisivi, le ore di trasmissione per singola tipologia televisiva e per le diverse fasce orarie nonch\u00e9 l'utilizzo di prime trasmissioni e di repliche. Sulla base del piano pluriennale si orientano le politiche editoriali di produzione e di acquisto.\nGli elementi base del palinsesto pluriennale sono:\nIl piano annuale.\nA livello annuale si presenta un piano di trasmissione dettagliato in cui tutto torna (ore di trasmissione, budget\u2026). \u00c8 necessario definire i generi e (ove possibile) dei titoli da inserire nel palinsesto. Bisogna calibrare il posizionamento delle reti in relazione alle linee editoriali e definire lo schema d'offerta in modo da compatibilizzarlo con l'offerta del sistema.\nI periodi televisivi e quelli di garanzia.\nL'anno televisivo si suddivide in quattro grandi categorie: il periodo invernale (dai primi di dicembre a met\u00e0 febbraio); il periodo di garanzia primaverile (da met\u00e0 febbraio a maggio); il periodo estivo (da giugno a met\u00e0 settembre); il periodo di garanzia autunnale (da met\u00e0 settembre a novembre). Questa suddivisione trova conferma dalle politiche commerciali delle principali societ\u00e0 concessionarie della raccolta pubblicitaria, quali Publitalia e Sipra.\nPoich\u00e9 i periodi di garanzia sono i pi\u00f9 interessanti sotto il profilo commerciale per il marcato interesse degli investitori pubblicitari, i programmi di maggiore valore economico e di prima programmazione vengono trasmessi dai canali televisivi tra febbraio e maggio e tra settembre e novembre. Questa logica vale soprattutto per le emittenti private, che vivono unicamente grazie alla raccolta pubblicitaria, mentre il servizio pubblico televisivo (la Rai) cerca di mantenere elevato il valore della programmazione anche nei periodi di minore interesse commerciale sebbene debba tenere conto che il 45% circa delle proprie entrate si riferisce alla pubblicit\u00e0.\nTra dicembre e gennaio e nel periodo estivo generalmente vi \u00e8 un abbondante uso da parte delle reti televisive di prodotto ad \"utilit\u00e0 ripetuta\" (film, fiction) soprattutto in replica a scapito della \"utilit\u00e0 immediata\" (i programmi di produzione quali l'intrattenimento, il reality, l'approfondimento, i talk show, ecc.) e dei programmi inediti.\nLa pianificazione dell'offerta televisiva tiene dunque conto di questa suddivisione temporale per la preparazione dei diversi generi televisivi, con l'ausilio di\nricerche ed analisi di mercato di tipo quantitativo e qualitativo.\nTra queste si ricordano le ricerche:\nEsempi:\nIl piano settimanale.\nL'impaginazione dello \"schema settimanale\" comporta la definizione di dettaglio giornaliero e per ciascuna fascia oraria (con particolare riguardo per il prime time) con due settimane di anticipo sulla programmazione. \nChiusi gli schemi di dettaglio vengono inviati ai settimanali per poi fare gli ultimi aggiornamenti in funzione dei sistemi di controprogrammazione (es. la scelta del titolo del film) a livello di dati d'ascolto assoluto e di analisi di target lavorando principalmente sulle due variabili usate da tutti i \"network\": sesso/et\u00e0. L'altra cosa molto importante quando ci si trova nella fase della costruzione del palinsesto settimanale \u00e8 che bisogna conoscere bene chi sono gli \"avversari\". Due settimane prima della nascita del palinsesto settimanale bisogna effettuare delle stime d'ascolto, cio\u00e8 prevedere la percentuale di share raggiunta da tutti i programmi della settimana, con particolare attenzione alla fascia prime time.\nLa compilazione del palinsesto, in questa fase della programmazione, prevede la definizione dei titoli e dei tempi dei programmi, in modo da poter procedere agli \"incastri\" necessari:\nIl piano quotidiano.\nSi tratta di una fase operativa durante la quale si procede al monitoraggio quotidiano della programmazione con un costante processo di messa a punto dello schema di messa in onda.\nIl giorno dopo.\nIl giorno dopo si analizzano i dati d'ascolto attraverso un'analisi comparata di tutte le reti televisive divise per ore in questa maniera si verificano i risultati raggiunti e si formulano nuove ipotesi di strategie di programmazione.\nIl futuro dei palinsesti.\nPer quanto riguarda il futuro dei palinsesti, gli studiosi del genere non credono che ci potrebbero essere grosse differenze rispetto a quello che c'\u00e8 adesso nelle reti generaliste.\nMa nel futuro della televisione non ci sono solamente le TV generaliste, ma anche nuovi livelli di televisione come le TV tematiche che sono dotate di palinsesti monogenere e poi ci sono anche i sistemi di pay per view o video on demand che danno allo spettatore la possibilit\u00e0 di costruirsi i propri palinsesti.\nLe raccolte di palinsesti.\nLe raccolte di palinsesti televisivi pubblicati sui quotidiani e sulle riviste d'epoca sono fondamentali per permettere la ricostruzione di una storia della televisione per gli anni anteriori all'affermarsi del duopolio Rai-Mediaset.\nPer quello che riguarda la Rai lo strumento principale \u00e8 il Radiocorriere TV, che tuttavia si decise a fornire i programmi completi delle Tv nazionali private solo nel 1994, alla vigilia della sua crisi irriversibile.\nPi\u00f9 difficile \u00e8 il compito per le emittenti locali, in quanto l'indicazione delle loro programmazioni sui quotidiani \u00e8 solo sporadica e poco affidabile. Tra le riviste \u00e8 importante TV Sorrisi e Canzoni che ha, per\u00f2, una particolare attenzione solo agli spettacoli musicali e di intrattenimento e una collocazione geografica sbilanciata sulle aree dell'Italia settentrionale.\nNelle singole citt\u00e0 fu poi un fiorire di iniziative editoriali: normalmente riviste, formato inserto e di basso costo, preziose soprattutto come documento storico.\nPer l'epoca successiva i quotidiani riproducevano giornalmente le programmazioni delle televisioni di carattere nazionale, mentre si affidavano, per lo pi\u00f9, solo ad inserti settimanali per quello che riguardava le televisioni locali.\nGli studi sui palinsesti televisivi.\nGli studi, a livello scientifico pi\u00f9 approfonditi sui palinsesti televisivi sono stati compiuti da \"C.A.R.E.S., Cooperativa di analisi e rilevazione economiche e sociali\", in collaborazione con l'Universit\u00e0 degli Studi di Pavia, le Universit\u00e0 Iulm e Cattolica di Milano, nonch\u00e9 con Ministeri, Eni, Cnel e Abacus. Si occupa di alcuni aspetti della comunicazione mediatica ed ha un lungo rapporto di collaborazione con la Rai. I dati dell'Osservatorio vengono utilizzati dalla Commissione Parlamentare di Vigilanza sulla RAI..\nI limiti delle ricerche dell'Osservatorio di Pavia sono da un lato quello cronologico (i dati partono dal 1994) e dall'altro quello geografico perch\u00e9, per quello che riguarda le televisioni locali, gli studi si limitano all'area lombarda o comunque padana. Esemplare, comunque resta lo studio svolto, per conto del Corecom Lombardia sui palinsesti di quattro Tv lombarde: Antennatre Telelombardia Telenova Telereporter \nTra gli autori di pubblicazioni specialistiche, Ioseph Baroni nel \"Dizionario della Televisione, I programmi della televisione commerciale dagli esordi ad oggi,\" dichiara come proprie fonti Tv Radiocorriere e Tv Sorrisi e Canzoni.\nDotto e Piccinini come fonti del proprio libro Il Mucchio selvaggio oltre al precitato archivio di Tv Sorrisi e Canzoni, indicano anche l'archivio della rivista milanese Millecanali e l'archivio on line della rivista romana Scelta Tv, con gli altrimenti introvabili palinsesti delle Tv locali laziali del periodo 1977/1983."}
{"id": "1862745", "revid": "179980", "url": "https://it.wikipedia.org/wiki?curid=1862745", "title": "Lu\u00eds Ant\u00f4nio Corr\u00eaa da Costa", "text": ""}
{"id": "1862746", "revid": "125152882", "url": "https://it.wikipedia.org/wiki?curid=1862746", "title": "Panettone", "text": "Il panettone (in lombardo \"panet\u00f9n\" o \"panet\u00f2n\", : , , o ) \u00e8 un dolce tipico milanese, associato alle tradizioni gastronomiche del Natale e ampiamente diffuso in tutta Italia, Venezuela, Argentina, Uruguay, Brasile, Per\u00f9 e altri paesi.\nStoria.\nOrigini.\nLe origini del panettone sono ignote e sfumano nella leggenda. Sono due le storie che godono di maggior popolarit\u00e0:\nIl panettone attraverso i secoli.\nPietro Verri, nella sua Storia di Milano, narra di un'antica consuetudine che nel IX secolo animava le feste cristiane legate al territorio milanese: \"Il giorno del Santo Natale i padri di famiglia distribuivano, sin d'allora, i denari; acci\u00f2 tutti potessero divertirsi giuocando. Si usavano in quei giorni dei pani grandi; e si ponevano sulla mensa anitre e carni di maiale; come anche oggid\u00ec il popolo costuma di fare\u00bb\nNel XV secolo, come ordinato dagli antichi statuti delle corporazioni, ai fornai che nelle botteghe di Milano impastavano il pane dei poveri (pane di miglio, detto \"pan de mej\") era vietato produrre il pane dei ricchi e dei nobili (pane bianco, detto \"micca\"). Con un'unica eccezione: il giorno di Natale, quando aristocratici e plebei potevano consumare lo stesso pane, regalato dai fornai ai loro clienti. Era il \"pan di scior\" o \"pan de ton\", ovvero il pane di lusso, di puro frumento, farcito con burro, miele e zibibbo.\nLa pi\u00f9 antica, e certa, attestazione di \"pani grossi\" prodotti con burro, uvetta e spezie si trova in un registro delle spese del collegio Borromeo di Pavia del 1599: il 23 dicembre di quell'anno nell'elenco delle portate previste per il pranzo di Natale compaiono anche le spese per 5 libbre di burro, 2 di uvetta e 3 once di spezie date al \"prestinaro\" per confezionare 13 \"pani grossi\" da donare ai collegiali il giorno di Natale.\nAlla fine del Settecento si verific\u00f2 una novit\u00e0 inattesa: la Repubblica Cisalpina s'impegn\u00f2 a sostenere l'attivit\u00e0 degli artigiani e dei commercianti milanesi favorendo l'apertura dei forni, mondo di delizie in cui guizzavano indaffarati i \"prestinee\", e delle pasticcerie, regno incantato degli \"offellee\". Nel corso dell'Ottocento, durante l'occupazione austriaca, il panettone divent\u00f2 l'insostituibile protagonista di un'annuale abitudine: il governatore di Milano, Ficquelmont, era solito offrirlo al principe Metternich come dono personale. Il poeta Pastori, uno dei pi\u00f9 apprezzati poeti milanesi del '900, cita questo tipo di panettone in una delle sue poesie.\nIntorno agli inizi del Novecento, grazie ai miglioramenti delle macchine impastatrici, il panettone inizi\u00f2 a essere esportato in tutto il mondo.\nA Milano fino al 1900 erano in moltissimi tra fornai e pasticceri a produrre il panettone, oggi per\u00f2 le grandi ditte industriali di panettoni sono dislocate in tutta Italia, mentre nel milanese e nel torinese rimangono ancora tanti artigiani che producono il dolce secondo la ricetta tradizionale.\nA partire dagli anni '50 del XX secolo si \u00e8 affermata la produzione industriale del panettone grazie al quale il prodotto si \u00e8 diffuso in tutta Italia tramite soprattutto la Grande Distribuzione Organizzata. Il marketing della produzione industriale ha spesso aggiunto ingredienti che nulla hanno a che vedere con la ricetta originale.\nOggi il panettone \u00e8 un dolce tipico italiano tutelato dal 2005 da un disciplinare, che ne specifica gli ingredienti e le percentuali minime per poter essere definito tale.\nViene anche esportato come dolce simbolo del Natale in moltissimi paesi.\nCaratteristiche.\nTipicamente ha una base cilindrica che termina in una forma a cupola. Basi ottagonali o a sezione a forma di stella sono pi\u00f9 comuni per il pandoro. \u00c8 ottenuto da un impasto lievitato a base di acqua, farina, burro, uova (tuorlo), al quale si aggiungono frutta candita, scorzette di arancio e cedro in parti uguali, e uvetta. Il risultato \u00e8 comunemente denominato \"panetton cand\u00eco\".\nIl panettone tipico della tradizione artigiana milanese \u00e8 un prodotto da forno a pasta morbida, a lievitazione naturale, avente una tipica forma cilindrica dovuta allo stampo di cottura che rimane attaccato al prodotto finito. La crosta superiore \u00e8 screpolata e tagliata in modo caratteristico (scarpatura). La pasta presenta una struttura soffice ed alveolata e un aroma tipico della lievitazione a pasta acida.\nQuesto panettone deve contenere:\nIngredienti.\nPer la produzione del panettone artigianale si utilizzano esclusivamente i seguenti ingredienti:\nProduzione.\nQuasi 100 milioni di pezzi tra panettone e pandoro sono stati prodotti in Italia nel 2008 per un valore di circa 600 milioni di euro.\nIl processo di produzione del panettone tipico della tradizione artigiana milanese prevede le seguenti fasi di lavorazione:\nVarianti.\nA Milano, \u00e8 tradizione conservare una porzione del panettone mangiato durante il pranzo di Natale, per poi mangiarlo raffermo a digiuno insieme in famiglia il 3 febbraio, festa di san Biagio, come gesto propiziatorio contro i mali della gola e raffreddori, secondo il detto milanese \"\"San Bias el benediss la gola e el nas\" (San Biagio benedice la gola e il naso)\". In questo giorno i negozianti, per smaltire l'invenduto, vendono i cosiddetti \"panettoni di san Biagio\", gli ultimi rimasti dal periodo festivo.\nL'industria ed i laboratori artigianali hanno proposto, negli ultimi vent'anni, numerose variazioni sul tema \"panettone\": glassato, senza canditi o uvetta, ripieno di crema, gelato o cioccolato per citare solo le pi\u00f9 apprezzate.\nUna variante tradizionale \u00e8 invece la veneziana, che ha un impasto simile ma senza uvetta e canditi, e una copertura di granelli di zucchero o glassa alle mandorle. \nIn Piemonte si puo' trovare, anche se con difficolt\u00e0, il panettone al Moscato. Di pi\u00f9 facile reperibilit\u00e0 \u00e8 quello tradizionale basso pinerolese, dalla forma pi\u00f9 schiacciata e con glassa di copertura a base di nocciole tonde gentili.\nIl marchio \"Panettone\".\nLa Camera di Commercio di Milano ha registrato un marchio che certifica che il panettone \u00e8 prodotto in modo artigianale. L'uso del marchio \u00e8 regolamentato da un disciplinare di produzione redatto dal \"Comitato dei Maestri Pasticceri Milanesi\" costituito da rappresentanti di Associazioni di categoria del settore e da un rappresentante dei consumatori. Individuando in modo dettagliato ingredienti, fasi di lavorazione, caratteristiche del prodotto finito e relative modalit\u00e0 di vendita, il disciplinare qualifica questo dolce realizzato nel rispetto dell'antica tradizione della lavorazione artigianale."}
{"id": "1862747", "revid": "179980", "url": "https://it.wikipedia.org/wiki?curid=1862747", "title": "Ilson Pereira Dias J\u00fanior", "text": ""}
{"id": "1862748", "revid": "179980", "url": "https://it.wikipedia.org/wiki?curid=1862748", "title": "Jorge Luis Valdivia Toro", "text": ""}
{"id": "1862749", "revid": "179980", "url": "https://it.wikipedia.org/wiki?curid=1862749", "title": "Cl\u00e1udio Andr\u00e9s Del Transito Maldonado Rivera", "text": ""}
{"id": "1862751", "revid": "1043175", "url": "https://it.wikipedia.org/wiki?curid=1862751", "title": "Kashiwa Reysol", "text": "Il \u00e8 una societ\u00e0 calcistica giapponese che milita nella massima divisione della J1 League. La sede del club \u00e8 a Kashiwa, nella prefettura di Chiba, non lontano da Tokyo.\nIl nome \"Reysol\" deriva dalle parole spagnole \"rey\" (\"re\") e \"sol\" (\"sole\").\nIn origine questa era la squadra della compagnia Hitachi e giocava nell'ormai defunta Japan Soccer League (JSL).\nStoria.\nHa iniziato ad operare nel 1939 e poi \u00e8 stata fondata ufficialmente nel 1940 a Kodaira (Tokyo) con il nome di Hitachi, Ltd. Soccer Club, questa squadra fu una delle fondatrici della Japan Soccer League (JSL) nel 1965. A met\u00e0 anni Settanta ottenne alcuni successi, vincendo sia due Coppe dell'Imperatore che un campionato di JSL. Nel 1986 la sede del club venne spostata da Kodaira a Kashiwa (Chiba).\nNel 1992, il team entr\u00f2 a far parte della Japan Football League e ingaggi\u00f2 l'attaccante brasiliano Careca per cercare di ottenere la promozione in J League. La promozione arriv\u00f2 nel 1994 e nel 1999 la squadra di Kashiwa vinse la J League Cup. I campionati del 1999 e del 2000 furono quelli in cui il club ottenne i migliori piazzamenti, giungendo al terzo posto in entrambe le occasioni.\nDa quel momento in poi le cose peggiorarono: il nuovo allenatore Steve Perryman non riusc\u00ec a ottenere gli ottimi risultati del suo predecessore, Akira Nishino, e nel 2005 il Kashiwa retrocesse in J League 2.\nPrima della stagione 2006 venne ingaggiato come nuovo coach Nobuhiro Ishizaki, e la squadra fu rinnovata quasi del tutto. Il Kashiwa riusc\u00ec a chiudere il campionato al secondo posto, guadagnando cos\u00ec subito la promozione nel massimo campionato nipponico.\nIl campionato 2007 conferm\u00f2 il buon livello della squadra, che ottenne un ottimo ottavo posto.\nIl 18 dicembre 2011 ottiene il quarto posto nel mondiale per club in seguito alla sconfitta ai calci di rigore contro l'Al-Sadd dopo che la partita era terminata sullo 0 a 0.\nRivalit\u00e0.\nIl rivale del Kashiwa Reysol \u00e8 il JEF United Chiba che si affrontano nel Derby di Chiba.\nL'altro rivale importante storicamente \u00e8 il Urawa Reds di Saitama.\nOrganico.\nRosa 2022.\n\"Rosa e numerazione aggiornate al 15 gennaio 2022\".\nStaff tecnico.\n\"Staff tecnico aggiornato al 15 gennaio 2022.\""}
{"id": "1862754", "revid": "179980", "url": "https://it.wikipedia.org/wiki?curid=1862754", "title": "Mauro da Silva Gomes", "text": ""}
{"id": "1862755", "revid": "36426", "url": "https://it.wikipedia.org/wiki?curid=1862755", "title": "Necropoli del Tempio di Antonino e Faustina", "text": ""}
{"id": "1862756", "revid": "179980", "url": "https://it.wikipedia.org/wiki?curid=1862756", "title": "Carlos C\u00e9sar Sampaio Campos", "text": ""}
{"id": "1862757", "revid": "179980", "url": "https://it.wikipedia.org/wiki?curid=1862757", "title": "Djalma Dias Feitosa", "text": ""}
{"id": "1862758", "revid": "179980", "url": "https://it.wikipedia.org/wiki?curid=1862758", "title": "M\u00e1rcio dos Santos Amoroso", "text": ""}
{"id": "1862759", "revid": "287204", "url": "https://it.wikipedia.org/wiki?curid=1862759", "title": "Ly\u017ea", "text": "La Ly\u017ea () \u00e8 un fiume della Russia europea nordorientale, affluente di sinistra della Pe\u010dora. Scorre nei \"rajon\" I\u017eemskij e Pe\u010dora e nel distretto della citt\u00e0 di Usinsk della Repubblica dei Komi.\nNasce dai modesti rilievi collinari delle alture della Pe\u010dora, scorrendo successivamente in una zona prevalentemente pianeggiante e paludosa; scorre con direzione dapprima orientale, curvando quindi verso nord-ovest, volgendosi successivamente verso est, sfociando nella Pe\u010dora da sinistra, alcune decine di chilometri a monte della confluenza della Usa. Ha una lunghezza di 223\u00a0km; l'area del suo bacino \u00e8 di 6\u00a0620\u00a0km\u00b2.\nIl maggior affluente \u00e8 la Vadma (lunga 114\u00a0km) proveniente dalla sinistra idrografica.\nIl fiume non incontra centri abitati di rilievo in tutto il suo corso, solo alla foce si trova il villaggio di Ust'-Ly\u017ea. \u00c8 gelato, mediamente, da fine ottobre - inizio novembre a fine aprile - primi di maggio."}
{"id": "1862761", "revid": "287204", "url": "https://it.wikipedia.org/wiki?curid=1862761", "title": "Lyza", "text": ""}
{"id": "1862762", "revid": "80339", "url": "https://it.wikipedia.org/wiki?curid=1862762", "title": "Lyzha", "text": ""}
{"id": "1862764", "revid": "1543377", "url": "https://it.wikipedia.org/wiki?curid=1862764", "title": "NGC 1466", "text": "NGC 1466 \u00e8 un ammasso globulare nella costellazione australe dell'Idra Maschio.\n\u00c8 individuabile pochi gradi a nord della stella ; si tratta di un ammasso molto isolato, probabilmente orbitante a grande distanza attorno alla Grande Nube di Magellano. Al suo interno sono state scoperte un gran numero di variabili RR Lyrae, ben 43, le pi\u00f9 brillanti delle quali sono di magnitudine 19; dallo studio di queste e di altre stelle emerge che l'ammasso ha un'et\u00e0 di circa 13 miliardi di anni. NGC 1366 dista da noi circa 158\u00a0000 anni luce."}
{"id": "1862765", "revid": "179980", "url": "https://it.wikipedia.org/wiki?curid=1862765", "title": "Paulo C\u00e9sar Tinga", "text": ""}
{"id": "1862766", "revid": "287204", "url": "https://it.wikipedia.org/wiki?curid=1862766", "title": "Jasacnaja", "text": ""}
{"id": "1862769", "revid": "1342115", "url": "https://it.wikipedia.org/wiki?curid=1862769", "title": "Antonella Casu", "text": "Biografia.\nIl 29 giugno 2008 viene nominata segretaria nazionale dei Radicali Italiani. Succede a Rita Bernardini. Il tema politico sul quale sta concentrando la sua attivit\u00e0 \u00e8 l\"'anagrafe pubblica degli eletti\".\nIl 19 dicembre 2008 Antonella Casu, insieme Sergio D'Elia (segretario di Nessuno Tocchi Caino), ed a Marco Cappato (segretario dell'Associazione Luca Coscioni), presenta denuncia verso il Ministro della salute Maurizio Sacconi, presso la Procura di Roma, per violenza privata ed intimidazioni, in seguito al suo \"atto d'indirizzo\" di pochi giorni prima sulla vicenda di Eluana Englaro.\nIl 17 gennaio 2009, in seguito alla sua denuncia, la Procura di Roma iscrive il ministro Maurizio Sacconi al registro degli indagati.\nIl 17 novembre del 2009 non si ricandida alla segreteria dei Radicali Italiani, il cui congresso designa come suo successore Mario Staderini."}
{"id": "1862770", "revid": "767487", "url": "https://it.wikipedia.org/wiki?curid=1862770", "title": "We Cry", "text": "We Cry \u00e8 una canzone del gruppo irlandese The Script, primo singolo estratto dall'album di debutto del gruppo.\nLa canzone.\nWe Cry \u00e8 l'espressione intensa della battaglia quotidiana della vita che sa essere nel contempo desolante ed edificante. \u00abNon emerge un grande senso di speranza dal brano, in fondo non per tutti la vita \u00e8 piena di speranza\u00bb, spiega il cantante nonch\u00e9 frontman, Danny. \u00abNon per tutti esiste il lieto fine. Ma da tutto ci\u00f2 che \u00e8 andato storto nella nostra vita e nella vita degli altri, si leva un comune messaggio \"Together We Cry\". Finch\u00e9 saremo uniti troveremo il modo per condividere il fardello\u00bb."}
{"id": "1862773", "revid": "729019", "url": "https://it.wikipedia.org/wiki?curid=1862773", "title": "Aeroporto di Jo\u0161kar-Ola", "text": "L'aeroporto di Jo\u0161kar-Ola (in russo: \u0410\u044d\u0440\u043e\u043f\u043e\u0440\u0442 \u0419\u043e\u0448\u043a\u0430\u0440-\u041e\u043b\u0430, in inglese: Yoshkar-Ola Airport) (IATA: JOK, ICAO: UWKJ) \u00e8 il principale aeroporto della Repubblica di Mari El (Russia) situato a 9\u00a0km a nord della citt\u00e0 di Jo\u0161kar-Ola.\nStrategia.\nAll'aeroporto si basa la compagnia aerea russa il Distaccamento Aereo Unito di Jo\u0161kar-Ola (in russo: \u0419\u043e\u0448\u043a\u0430\u0440-\u041e\u043b\u0438\u043d\u0441\u043a\u0438\u0439 \u041e\u0431\u044a\u0435\u0434\u0438\u043d\u0451\u043d\u043d\u044b\u0439 \u0410\u0432\u0438\u0430\u0446\u0438\u043e\u043d\u043d\u044b\u0439 \u041e\u0442\u0440\u044f\u0434).\nDati tecnici.\nL'aeroporto di Jo\u0161kar-Ola dispone di una pista attiva di cemento asfaltato di classe \"B\" di 2,400\u00a0m x 45\u00a0m.\nL'aeroporto \u00e8 aperto dalla ore 05:00 alle ore 15:00 (ora UTC).\nL'aeroporto di Jo\u0161kar-Ola \u00e8 attrezzato per gli atterraggi/decolli dei seguenti tipi degli aerei: Antonov An-2, Antonov An-8, Antonov An-12, Antonov An-24, Antonov An-26, Antonov An-28, Antonov An-30, Antonov An-32, Antonov An-72/74, Embraer 120, Ilyushin Il-18, Let L-410, Tupolev Tu-134, Yakovlev Yak-18, Yakovlev Yak-40, Yakovlev Yak-42, Yakovlev Yak-50, Yakovlev Yak-52 e degli elicotteri Mil Mi-2, Mil Mi-8.\nIl peso massimo al decollo consentito all'aeroporto \u00e8 di 64 tonnellate.\nCollegamenti con Jo\u0161kar-Ola.\nL'aeroporto si trova a 5\u00a0km a nord dal centro della citt\u00e0. Il Terminal aeroportuale \u00e8 facilmente raggiungibile dall'Autostazione di Jo\u0161kar-Ola con gli autobus che partono ogni 30-40 minuti."}
{"id": "1862779", "revid": "104087", "url": "https://it.wikipedia.org/wiki?curid=1862779", "title": "Arbutina", "text": ""}
{"id": "1862790", "revid": "125248398", "url": "https://it.wikipedia.org/wiki?curid=1862790", "title": "Azmi Bishara", "text": "\u00c8 un cristiano palestinese con cittadinanza israeliana e un membro del Knesset israeliano come rappresentante del Balad dal 1996 fino alle dimissioni nell'aprile del 2007. \u00c8 stato anche il leader di questo partito politico.\nLe sue dimissioni presero posto in mezzo a notizie di una serie di \"serie\" ma \"non specificate\" imputazioni rivolte contro di lui dal servizio di sicurezza israeliano, che furono infine valutate essere tradimento e spionaggio. A causa delle dimissioni, Bishara perse la sua immunit\u00e0 parlamentare e scelse di rimanere all'estero, sebbene indic\u00f2 che intendeva tornare.\nBiografia.\nPrimi anni.\nBishara nacque a Nazaret. And\u00f2 a scuola a Nazaret, fond\u00f2 il primo comitato nazionale di studenti arabi delle scuole superiori e nel 1974 fu il suo presidente e nel 1976 lui fu per la difesa della terra araba, tanto quanto la prima Unione Nazionale di Studenti Arabi.\nNegli anni settanta frequent\u00f2 l'universit\u00e0 ebrea a Gerusalemme, era la mente dell'Unione Studentesca Araba, e era anche attivo nel Campus del gruppo di studenti Ebrei-Arabi. A quel tempo Bishara era un membro del partito Comunista israeliano Rakah (ora parte del Hadash), e supportava una linea politica internazionalista-marxista.\nDopo aver completato il suo Ph.D. in filosofia alla Universit\u00e0 Humboldt di Berlino nel 1986, frequent\u00f2 la facolt\u00e0 dell'Universit\u00e0 di Bir Zeit, e and\u00f2 a studiare al Dipartimento di filosofia e Studi culturali per due anni, dal 1994 al 1996. Oltre a questo lavor\u00f2 come vecchio ricercatore all'istituto Van Leer a Gerusalemme.\nCarriera politica.\nBishara \u00e8 stato un membro del Knesset dal 14\u00ba Knesset (prima seduta il 17 giugno 1996) e \"fu un fondatore chiave del partito e rappresenta nel Knesset, l'Assembla Nazionale Democratica (NDA-Balad).\" (Il NDA \u00e8 a volte chiamato erroneamente \"Alleanza Nazionale Democratica\".)\nBishara fu il primo cittadino arabo di Israele a correre per il Primo ministro israeliano nelle elezioni del 1999, ma fu tagliato fuori dalla corsa due giorni prima della data delle elezioni. Alla fine solo Ehud Barak e Benyamin Netanyahu furono lasciati come candidati finalisti, con Barak in vantaggio.\nNel 2003, La Suprema Corte di Israele \"capovolse la decisione del Comitato centrale delle elezioni di escludere MKs Ahad Tibi e Azmi Bishara, e il partito di Bishara, Balad, dalla corsa nelle elezioni del 16\u00b0 Knesset.\" La decisione del CCE fu supportata da \"Attorney General Elyakim Rubinstein\", \"che and\u00f2 tanto lontano da sottoscrivere la sua stessa petizione contro il partito e i suoi leader.\"\nVisita in Siria.\nBishara visit\u00f2 la Siria nel 2001, e tenne un discorso alla cerimonia del memoriale per il presidente della Siria Hafez al-Assad dove espresse il suo supporto per Hezbollah. Tornato in Israele, fu accusato e caricato con incitamento alla violenza e al supporto di un'organizzazione terroristica, come definita dall'Ordinanza preventiva del terrorismo di Israele.\nBishara visit\u00f2 nuovamente la Siria nel settembre del 2006, dove avvert\u00ec della possibilit\u00e0 che \"Israele lanci un attacco preliminare in pi\u00f9 di un posto, in un tentativo di vincere la crisi interna al Paese e in un tentativo di ristabilire la sua deterrente capacit\u00e0.\nLui e i membri del suo parti visitarono anche Libano, dove il primo ministro Libanese che la resistenza degli Hezbullah a Israele ha \"sollevato lo spirito delle persone arabe\".\n\"Dopo l'ultimo viaggio di Bashara nel 2001, il Knesset pass\u00f2 una legge che proibiva agli MK dal visitare qualunque stato nemico\".\nDimissioni dal Knesset e sospetti di alto tradimento.\nIl 22 aprile 2007 Bishara si dimise dal Knesset via l'ambasciata israeliana al Cairo, seguito da una investigazione della polizia nei suoi contatti stranieri, e accusato di assistere i nemici durante il tempo di guerra, di passare informazioni ai nemici di contatti con agenti stranieri, oltre a riciclare denaro ricevuto da fonti straniere.\nDisse di considerare l'idea di stare all'estero per paura di una sentenza per una lunga permanenza in prigione e per la fine della sua carriera politica. Inoltre dichiar\u00f2 che credeva che non avrebbe ricevuto un processo imparziale.\nBishara fu accusato di dare informazioni agli Hezbollah di posizioni strategiche in Israele che potevano essere attaccate con razzi durante la Guerra del Libano nel 2006, in cambio di ingenti somme di denaro. Le intercettazioni furono autorizzate dall'Alta Corte di Giustizia di Israele. Gli investigatori dissero che Bishara raccomandava di attaccare con razzi a lungo raggio per servire la causa Hezbollah.\nBishara si rivolse ad un raduno di sostenitori a Nazaret via telefono nell'aprile del 2007. Alle migliaia di persone disse che la sua colpa era di amare il suo paese natale e che le loro armi erano la loro intelligenza e le loro parole, e che mai nella sua vita aveva preso in mano una pistola o ucciso qualcuno. Said Nafa, il sostituto di Bishara nel Knesset, comment\u00f2 sulla principale accusa alle dimissioni di Bishara, dicendo che c'erano stati molti casi nei quali Shin Bet tentl di sollevare le persone. \"Stanno solo cercando di tagliare la testa ad un prominente leader Arabo. Loro cadranno.\""}
{"id": "1862791", "revid": "339392", "url": "https://it.wikipedia.org/wiki?curid=1862791", "title": "Barboncino", "text": ""}
{"id": "1862795", "revid": "104087", "url": "https://it.wikipedia.org/wiki?curid=1862795", "title": "Floroglucinolo", "text": ""}
{"id": "1862799", "revid": "838137", "url": "https://it.wikipedia.org/wiki?curid=1862799", "title": "Dodecascheno", "text": "Dodecascoeno (in latino \"Dodecaschoenus\" ed in greco \"D\u00f4dekaschoinos\"), fu un distretto del sud dell'Antico Egitto che prese il suo nome dalla misura di questo territorio pari a dodici \"schoenoi\" (pari a 120\u00a0km attuali). La frontiera settentrionale si trovava presso \"Philae\" (nei pressi dell'attuale Assuan) mentre al sud, presso \"Pscelchis\" (l'attuale Dakka).\nStoria.\nI territori del Dodecascheno, che facevano parte della bassa Nubia, durante il periodo arcaico e nel periodo classico, rimasero molto probabilmente sotto la dominazione egiziana, in quanto \u00e8 praticamente impossibile separare la civilt\u00e0 nubiana da quella egizia, poich\u00e9 la Nubia fu pi\u00f9 volte vassalla o addirittura annessa al potente regno egizio. \nFino al 280 a.C., addirittura, la scrittura nubiana era il geroglifico. Tutte le fonti storiche di cui disponiamo sul paese sono di provenienza egizia. Dai dati pi\u00f9 recenti sembra emergere che, prima dell'avvento del regno unitario del faraone Narmer, o Menes, nel 3.200 a.C. circa, l'Egitto fosse diviso in due regni, quello settentrionale e quello meridionale. Quello meridionale estendeva il suo territorio circa fino alla Terza Cataratta, quindi comprendente anche gran parte della Nubia classica e quindi l'intero Dodecascheno.\nI Romani unirono questo distretto alla provincia egiziana di tempi di Augusto (nel 30 a.C.). Questi territori rimasero uniti all'Impero romano fino a quando nel 298, l'imperatore, Diocleziano, al termine di una rivolta sorta in Egitto e soffocata nel sangue, fu ripristinata la circolazione lungo le coste del Mar Rosso, ma i territori del Dodecascoeno furono abbandonati ed affidati ai Nobati, come federati contro i Blemmi."}
{"id": "1862808", "revid": "1522738", "url": "https://it.wikipedia.org/wiki?curid=1862808", "title": "Super Niyandar - Il gatto mascherato", "text": " \u00e8 un anime giapponese, trasmesso dal 2000 al 2001 su TV Asahi, e in Italia da Rai Due nel 2008.\nTrama.\nAi piedi del Monte Felino sorge la piccola citt\u00e0 di Cat Town, protetta dal supereroe Super Niyandar, il Gatto Mascherato. Nella vita di tutti i giorni, Super Niyandar \u00e8 Niyago, un gattino con molti amici, che frequenta ancora la scuola. Quando avverte una chiamata d'aiuto, anche lontana, corre subito sul posto trasformandosi: grazie ai suoi interventi, \u00e8 sempre all'apice della classifica dei personaggi pi\u00f9 amati. L'identit\u00e0 segreta di Niyago \u00e8 nota solo al suo migliore amico Pidori, un cucciolo di pterodattilo molto forte che lo aiuta durante le missioni.\nIl signor Niyaon, insieme alla compagna Kon, cerca di smascherare la sua identit\u00e0 e sostituirlo al vertice della classifica."}
{"id": "1862810", "revid": "104087", "url": "https://it.wikipedia.org/wiki?curid=1862810", "title": "1,2-diidrossibenzene", "text": ""}
{"id": "1862812", "revid": "767487", "url": "https://it.wikipedia.org/wiki?curid=1862812", "title": "Gisela", "text": "Ha vinto il \"Festival di Vi\u00f1a del Mar\" nel 2002 con \"Este amor es tuyo\".\nHa rappresentato Andorra all'Eurovision Song Contest 2008 con la canzone \"Casanova\".\nNel 2013 ha preso parte al cast di doppiaggio del film d'animazione Frozen, interpretando la voce di Elsa nelle parti cantate, in lingua castigliana e catalana."}
{"id": "1862817", "revid": "169529", "url": "https://it.wikipedia.org/wiki?curid=1862817", "title": "Alfredo Misuri", "text": "Note biografiche.\nMassone, fu iniziato nel 1912 nella loggia di Perugia \"XX giugno 1859\", durante il suo soggiorno in Sicilia pass\u00f2 poi alla loggia di Palermo \"Il Risveglio\" e nel 1919 ader\u00ec alla loggia IV novembre 1918 di Perugia .\nLibero docente di Zoologia all'Universit\u00e0 degli Studi di Palermo e poi in quella di Messina nonch\u00e9 professore di Scienze naturali al liceo di Reggio Calabria, rientr\u00f2 a Perugia dopo la Prima guerra mondiale e venne eletto consigliere comunale del capoluogo umbro in una lista civica a carattere nazionalista e antisocialista. Fu tra i fondatori, nel gennaio 1921, del Fascio di Combattimento di Perugia. Eletto deputato nelle liste fasciste nelle elezioni politiche del maggio 1921 e filomonarchico convinto, si oppose alla \"tendenzialit\u00e0 repubblicana\" che Mussolini voleva far assumere al movimento fascista.\nEntrato in contrasto con gli altri leader del fascismo umbro (Bastianini, Felicioni, Pighetti), si allontan\u00f2 dal movimento fascista aderendo, nel marzo del 1922, al gruppo nazionalista: spieg\u00f2 il suo distacco in uno scritto a Mussolini: \"Ho dovuto convincermi che per serbar fede alla idea prima del fascismo, per essere fascista, occorre emigrare altrove\". Nel movimento nazionalista assunse cariche nell'apparato propagandistico e organizzativo e quando nel 1923 il nazionalismo si fuse nel Partito Nazionale Fascista si ritrov\u00f2 nel PNF, venendone per\u00f2 espulso poco dopo a causa delle sue critiche \"legalitarie\" contro le spedizioni punitive dei ras fascisti.\nIl discorso alla Camera di \"opposizione fascista\".\nIl 29 maggio 1923 Misuri pronunci\u00f2 un discorso alla Camera che fece scalpore. Egli, come \"gesto di devozione e lealt\u00e0\" preavvis\u00f2 il Capo del Governo che avrebbe tenuto di fronte agli altri parlamentari un discorso di \"opposizione fascista\", ricevendo per tutta risposta l'ordine di non parlare. Rispose che l'imminente espulsione dal partito lo liberava da ogni \"vincolo di disciplina\" e come replica ricevette la minaccia di arresto nel caso di suo intervento nell'aula. Al che Misuri replic\u00f2 al deputato Carlo Buttafuocchi, che fungeva da tramite: \"Quand'\u00e8 cos\u00ec ti prego di rispondere al Presidente, che tra me e lui, c'\u00e8 lo Statuto\".\nNel discorso che fece, pur premettendo la sua fedelt\u00e0 a Mussolini, Misuri critic\u00f2 fortemente il suo \"entourage\" ed il clima di servilismo attorniante il Duce che portava ad una degenerazione del fascismo, causata anche da una crescita fino a mezzo milione di inscritti che avevano sopraffatto l'originario nucleo sano del movimento. Richiese una netta distinzione fra Partito e Stato, il ristabilimento della normale funzione parlamentare, l'incorporazione della Milizia fascista nei ranghi dell'esercito e la possibilit\u00e0 di esistenza di altri partiti nazionalistici oltre a quello fascista, in quanto il tentativo mussoliniano di monopolizzare tutte le aree della societ\u00e0 sarebbe fallito senza l'apporto di altri movimenti che rappresentavano l'espressione delle forze vive della nazione; infine propose il ritorno al collegio uninominale alle successive elezioni.\nAl termine di questo intervento molti deputati rimasero impressionati, fascisti inclusi: sei di questi, tra cui il sottosegretario all'agricoltura Ottavio Corgini, si congratularono con lui. La sera stessa del suo discorso Misuri venne aggredito da un gruppo di squadristi, guidati da Arconovaldo Bonaccorsi, nei pressi di Montecitorio e bastonato al punto di dover essere ricoverato all'ospedale, per i forti colpi ricevuti al capo ed una ferita di pugnale alla mano sinistra.\nSecondo quanto raccolto da Sergio Zavoli in un'intervista ad Arturo Fasciolo - all'epoca segretario di Mussolini - l'ordine dell'aggressione venne dato da Giovanni Marinelli. Il giorno dopo il direttorio deplor\u00f2 i sei deputati: Corgini diede le dimissioni da sottosegretario, che furono prontamente accettate, mentre furono respinte le dimissioni offerte dagli altri cinque parlamentari. Questa aggressione, assieme a quella subita da Cesare Forni, venne citata come \"aggressione minore\" da Mussolini durante il suo discorso alla Camera dei Deputati del 3 gennaio 1925, in cui rivendicava la responsabilit\u00e0 morale dell'omicidio di Giacomo Matteotti.\nFondazione di Patria e Libert\u00e0.\nNel gennaio del 1924 Misuri fond\u00f2 il movimento \"Patria e Libert\u00e0\", di tendenza monarchica e nazionalista, assieme a Ottavio Corgini, Cesare Forni e Raimondo Sala, sindaco di Alessandria. Il movimento partecip\u00f2 alle elezioni dell'aprile successivo - vinte dal Listone Mussolini - con un simbolo fatto da un'aquila e la stella a cinque punte; tuttavia, causa le violenze fisiche, Misuri e Corgini dovettero ritirarsi dalla competizione e il movimento pot\u00e9 presentarsi solamente in Piemonte e Lombardia ottenendo 18.062 voti (pari allo 0.3%) e un solo deputato: Cesare Forni eletto in Lombardia.\nDopo le elezioni il movimento prese il nome di \"Italia libera\" ed vi si aggiunse un altro dissidente fascista Massimo Rocca espulso dal PNF nel maggio dello stesso anno. Il movimento si appeller\u00e0 ai ceti medi della nazione, come corpo sano per combattere la deriva del fascismo. Il 30 novembre 1924, in una intervista alla \"Voce Repubblicana\", Misuri dichiarava di voler impedire la trasformazione del fascismo in \"camorra [che raccoglie] il fior fiore degli spostati anelanti a far bottino\".\nNello stesso anno pubblica, con Corbaccio editore a Milano, la \"Rivolta morale\", una raccolta di suoi saggi politici; quattro anni dopo, nel 1928, il questore di Milano ordin\u00f2 il sequestro delle copie del libro. Nel 1927 Misuri venne condannato al confino ad Ustica, assieme ad altri oppositori del regime, tra cui Amadeo Bordiga; scriver\u00e0 di questo periodo nel suo libro \"Ad Bestias\" pubblicato a Roma nel 1944. Nell'immediato dopoguerra si impegn\u00f2 politicamente nella causa monarchica."}
{"id": "1862819", "revid": "250563", "url": "https://it.wikipedia.org/wiki?curid=1862819", "title": "Gran Premio del Belgio 1981", "text": "Il Gran Premio del Belgio 1981 \u00e8 stata la quinta prova della stagione 1981 del Campionato mondiale di Formula 1. Si \u00e8 corsa domenica 17 maggio 1981 sul Circuito di Zolder. La gara \u00e8 stata vinta dall'argentino Carlos Reutemann su Williams-Ford Cosworth, alla sua dodicesima e ultima affermazione iridata. Alle sue spalle si piazzarono il francese Jacques Laffite su Ligier-Matra e il britannico Nigel Mansell su Lotus-Ford Cosworth, con quest\u2019ultimo al primo podio in una gara di F1.\nIl weekend di gara fu funestato dalla morte di un meccanico dell'Osella, Giovanni Amadeo, travolto nella corsia dei box dalla vettura di Carlos Reutemann, durante le prove ufficiali. Ci\u00f2 port\u00f2 a una forte critica nei confronti della sicurezza del circuito; la gara ebbe anche una caotica partenza, ove un altro meccanico, questa volta dell'Arrows fu vittima di un serio incidente. Il gran premio venne interrotto per consentire di soccorrere il meccanico, su pressione degli stessi piloti. La corsa, una volta ripresa, venne nuovamente e definitivamente interrotta per l'arrivo della pioggia, concludendosi dopo soli 54 giri (dei 70 previsti).\nVigilia.\nSviluppi futuri.\nIl 7 maggio la federazione depenn\u00f2 definitivamente dal calendario mondiale il Gran Premio degli Stati Uniti d'America-Est, che si sarebbe dovuto disputare il 4 ottobre a Watkins Glen. La cancellazione fu dovuta al mancato versamento degli organizzatori di quanto pattuito alle scuderie per l'edizione del 1980, circa 800.000 dollari. La Formula 1 non \u00e8 mai pi\u00f9 tornata su quel tracciato statunitense.\nAspetti tecnici.\nLa Lotus, non potendo pi\u00f9 schierare la monoposto 88 (giudicata irregolare), riport\u00f2 in pista la 81B, gi\u00e0 utilizzata in alcune occasioni nella stagione . La Renault fece debuttare la RE30, affidata al solo Ren\u00e9 Arnoux, mentre l'ATS port\u00f2 in pista la D5. \nViste le decisioni prese dai commissari a Imola e dalla Federazione in merito all'utilizzo dei correttori variabili d'assetto, ideati dalla Brabham, tutte le altre scuderie si adeguarono e progettarono meccanismi simili per le proprie monoposto. Al sabato Jean-Marie Balestre, presidente della Federazione Internazionale Sport Automobilistico annunci\u00f2 l'accordo per legalizzare definitivamente il correttore d'altezza delle monoposto, montato dalla Brabham BT49C. Ci\u00f2 diede il via libera anche a tutti i sistemi simili, gi\u00e0 sperimentati da altri costruttori.\nAspetti sportivi.\nLa Lotus rientr\u00f2 nel mondiale, dopo l'assenza nel Gran Premio di San Marino, dovuta alla mancata disponibilit\u00e0 di una vettura competitiva.\nI 32 iscritti rendevano necessarie le prequalifiche, procedura che non si teneva dal Gran Premio di Monaco 1979. Dieci vetture avrebbero dovuto sostenere tale sessione, che avrebbe previsto l'eliminazione degli ultimi due tempi: le due Osella, le due ATS, le due Toleman, le due March, e le uniche Ensign e Theodore. L'assenza per\u00f2 di un'Osella, quella affidata all'infortunato Miguel \u00c1ngel Guerra ridusse il numero di iscritti a 31, solo un'unit\u00e0 in pi\u00f9 di quanto ammesso alle qualifiche. Per tale ragione si decise di escludere la Theodore, unica scuderia n\u00e9 iscritta al gran premio da parte della FISA, n\u00e9 facente parte della FOCA, l'associazione dei costruttori. La scuderia di Hong Kong per\u00f2 aveva gi\u00e0 marcato un punto iridato, per cui si decise di ammetterla alle prove, senza tenere prequalifiche.\nSuccessivamente l'Osella decise di sostituire l'infortunato Guerra con Giorgio Francia, che aveva gi\u00e0 tentato, senza successo, di qualificarsi nel Gran Premio d'Italia 1977 con la Brabham; la FISA per\u00f2 neg\u00f2 la Superlicenza al pilota milanese; la scuderia piemontese lo sostitu\u00ec con l'esordiente Piercarlo Ghinzani, pilota con una certa esperienza nel Campionato del Mondo Sport Prototipi.\nCi\u00f2 avrebbe riproposto 32 vetture pronte alle qualifiche, due oltre il tetto massimo previsto dal regolamento: all'ATS per\u00f2 Jan Lammers venne sostituito da Manfred Winkelhock, impegnato per\u00f2, durante il \"weekend\", in un'altra gara. Il numero 9 pass\u00f2 cos\u00ec a Slim Borgudd, l'altro conduttore dell'ATS. Con 31 vetture venne esclusa nuovamente la Theodore di Patrick Tambay, vista anche l'opposizione di Ferrari e Osella.\nQualifiche.\nResoconto.\nAl venerd\u00ec, dopo un quarto d'ora dall'inizio delle prove, la Williams di Carlos Reutemann, mentre percorreva la corsia dei box, travolse il meccanico dell'Osella Giovanni Amadeo: nell'impatto egli venne lanciato in aria e ricadde malamente tra la gomma posteriore della monoposto e il gradino del muretto. Venne trasportato in gravi condizioni all'ospedale di Gand e successivamente a quello di Lovanio, ove per\u00ec domenica sera, a causa delle gravi ferite riportate.\nIl pi\u00f9 veloce della sessione fu l'altro pilota della Williams, Alan Jones: il suo tempo migliore venne per\u00f2 cancellato in quanto la distanza tra il fondo della monoposto e il suolo era inferiore al limite minimo di 6 cm previsto dal regolamento. Jones pot\u00e9 proseguire le prove con l'utilizzo del muletto, che era invece regolare. Il miglior tempo fu quindi accreditato a Reutemann, in 1'22\"28, che precedette Nelson Piquet di ben nove decimi; il brasiliano fu anche protagonista di uno spettacolare incidente, uscendone per\u00f2 illeso. Terzo fu Didier Pironi, che nel corso della sessione sub\u00ec la rottura del cambio, mentre in quarta piazza si colloc\u00f2 Riccardo Patrese.\nNel corso delle prove la GPDA, il sindacato dei piloti, emise un comunicato in cui criticava la presenza in pista per le qualifiche di ben trenta vetture (fatto che causava anche un considerevole assembramento di uomini nella pit-lane, che a Zolder era di per s\u00e9 piuttosto angusta), e chiese che solo 26 di esse potessero partecipare alla sessione del sabato. Dal canto loro i meccanici minacciarono uno sciopero per il giorno del gran premio, per sensibilizzare l'ambiente della Formula 1 sulle scarse condizioni di sicurezza in cui si trovavano a operare. I commissari di gara non recepirono tuttavia alcuna istanza.\nAl sabato l'arrivo della pioggia non consent\u00ec ai piloti di migliorare i tempi del giorno precedente: Carlos Reutemann conquist\u00f2 cos\u00ec la sua quinta \"pole position\" iridata, davanti a Piquet. A questa sessione non parteciparono le Toleman di Brian Henton e Derek Warwick, riducendo a 29 il numero di vetture impegnate nelle prove. Ci\u00f2 consent\u00ec alla Theodore di schierare un'ulteriore monoposto, affidata a Patrick Tambay.\nI piloti poterono montare gomme \"slick\" solo nell'ultimo quarto d'ora; in questo frangente Tambay sfior\u00f2 la qualificazione, ma mentre era impegnato nel suo miglior giro si trov\u00f2 davanti la Ferrari di Villeneuve, che procedeva ad andatura ridotta e l'obblig\u00f2 a rallentare. Non si qualific\u00f2 nemmeno Ren\u00e9 Arnoux, che al volante della nuova Renault RE30 non riusc\u00ec a migliorare il venticinquesimo tempo stabilito al venerd\u00ec.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nA seguito della tragedia del venerd\u00ec, un comitato di meccanici decise di effettuare una protesta simbolica prima del via, al fine di sensibilizzare il pubblico sulla scarsa sicurezza del loro ambiente di lavoro: essi si sistemarono in piedi lungo la linea del traguardo, imitati anche da una nutrita schiera di piloti. \nDopo circa cinque minuti i piloti iniziarono ad abbandonare il presidio per rientrare sulle monoposto, viste anche le minacce di squalifica giunte dalla FISA e le pressioni esercitate dai \"team manager\".\nLa risalita sulle vetture avvenne per\u00f2 alla spicciolata, dopodich\u00e9 ogni pilota inizi\u00f2 per conto proprio a effettuare il giro di ricognizione (all'epoca non era previsto che il gruppo delle monoposto rimanesse compatto in questa circostanza): molti iniziarono la loro tornata ben prima degli altri e Nelson Piquet, giunto al termine della propria ricognizione, vide che la griglia non era ancora composta e decise di effettuare un secondo giro di allineamento. Tornato sul traguardo, il brasiliano dovette procedere a zig-zag tra le altre vetture e infine, per via dello spazio angusto, sbagli\u00f2 la casella di partenza, rendendo necessario l'intervento dei meccanici per riposizionarlo nella posizione corretta. Lo stesso accadde anche ad altri piloti, che furono costretti a complesse manovre per raggiungere la propria piazzola: similmente a Piquet, anche la Arrows di Siegfried Stohr non riusc\u00ec ad allinearsi e dovette essere rimessa a posto a forza di braccia. \nIl caos in griglia fece tardare il momento della partenza e diverse vetture, rimaste lungamente ferme col motore acceso, iniziarono a surriscaldarsi: il \"poleman\" Carlos Reutemann inizi\u00f2 a sbracciarsi, costringendo Frank Williams ad intervenire sulla griglia di partenza per tranquillizzarlo. \nA quaranta secondi dal \"via\" un problema analogo colp\u00ec l'altra Arrows di Riccardo Patrese, gi\u00e0 allineato in seconda fila, che spense il motore e inizi\u00f2 a sua volta ad agitare le braccia. Il capo dei meccanici della squadra inglese, Dave Luckett, che aveva appena aiutato il compagno Stohr a prendere posizione, se ne avvide e corse verso di lui per rimettere in moto il propulsore. Alan Jones, fermo alle sue spalle, tent\u00f2 a sua volta di segnalare il problema alzando un braccio.\nNon si avvide della situazione lo starter Derek Ongaro, che accese il semaforo: dopo dieci secondi di luce rossa scatt\u00f2 il verde, proprio mentre Luckett rientrava in griglia con in mano il motorino d'avviamento e si accovacciava dietro il retrotreno della macchina di Patrese. Molte vetture riuscirono a scartare di lato evitando la Arrows, ma non ci riusc\u00ec Stohr, che tentando di superare un gruppetto di macchine rallentate dalla Ferrari di Gilles Villeneuve (partita male) si trov\u00f2 la vettura del compagno davanti all'ultimo momento, la tampon\u00f2 e travolse il meccanico.\nI soccorsi furono immediati, con ingresso in pista dell'ambulanza; la gara per\u00f2 non venne immediatamente fermata, poich\u00e9 i commissari (forse anche per un problema di comunicazione con la direzione di gara) si limitarono ad esporre la bandiera gialla. Solo dopo due giri Didier Pironi, secondo in classifica dietro a Piquet (che aveva tentato la fuga solitaria), si avvide della gravit\u00e0 della situazione e rallent\u00f2 vistosamente, inducendo il gruppo degli inseguitori a fare altrettanto, finch\u00e9 non venne data bandiera rossa.\nIl meccanico venne elitrasportato all'ospedale di Lovanio, ove gli vennero riscontrate una doppia frattura composta alle gambe e una commozione cerebrale, senza per\u00f2 pericolo di vita.\nLa gara riprese senza le due Arrows, il cui team scelse di ritirarsi, con i piloti (in particolare Stohr) in stato di shock. Nella seconda partenza Didier Pironi scatt\u00f2 al comando seguito da Carlos Reutemann, Nelson Piquet, John Watson, Alan Jones, Gilles Villeneuve, Jacques Laffite e Keke Rosberg. Gi\u00e0 nel corso del secondo passaggio Jones pass\u00f2 Watson mentre Laffite fece lo stesso con Villeneuve. Pironi, che con la sua vettura turbocompressa era veloce sul rettilineo ma lento nella parte mista, fin\u00ec per fare da \"tappo\" creando alle sue spalle un trenino di vetture.\nAl decimo giro Reutemann tent\u00f2 un attacco, ma sbagli\u00f2 traiettoria e venne sopravanzato prima da Nelson Piquet e poi anche da Alan Jones. La leadership di Pironi venne ulteriormente complicata da un problema ai freni, che lo costrinse a un'uscita di pista; al contempo Watson, disorientato dalla manovra del ferrarista, venne passato da Laffite.\nAll'undicesimo giro Alan Jones tent\u00f2 un sorpasso su Piquet alla \"Bolderberg\"; nella manovra i due vennero a contatto e la Brabham del brasiliano fin\u00ec fuori pista. Il brasiliano, rientrato ai box a piedi, si lament\u00f2 fortemente per l'accaduto presso la Williams. \nAl tredicesimo giro Pironi, con la vettura ormai in crisi meccanica, venne passato da Jones, Reutemann e Laffite, riuscendo per\u00f2 a tener dietro Watson, Villeneuve (la cui vettura aveva problemi di assetto a causa di un urto con un cordolo, che aveva danneggiato le molle idropneumatiche) e Nigel Mansell su Lotus. Quest'ultimo poco dopo pass\u00f2 prima Villeneuve poi Watson, inserendosi cos\u00ec in quinta posizione.\nDopo venti giri dal via Jones ruppe il cambio e termin\u00f2 la sua gara con un'uscita di pista; nello stesso giro Didier Pironi and\u00f2 in testacoda, facendo salire Mansell in terza posizione e dando modo all'altra Lotus di Elio De Angelis di entrare in zona punti. La classifica rest\u00f2 abbastanza costante per diversi giri.\nAl 47\u00ba giro Watson, mentre tentava di evitare un contatto col doppiato Marc Surer, danneggi\u00f2 il cambio e fren\u00f2 bruscamente, spiattellando le gomme e perdendo molte posizioni.\nA questo punto inizi\u00f2 a piovere con insistenza; non appena furono passati i tre quarti di gara, poich\u00e9 il regolamento vietava di cambiare gli pneumatici dopo tale termine, il direttore di gara decise di chiudere anzitempo il gran premio, esponendo la bandiera a scacchi al 54\u00ba passaggio. Vinse quindi Reutemann (in quella che fu la sua ultima affermazione iridata), davanti a Jacques Laffite (che stava recuperando terreno) e Nigel Mansell, che ottenne il suo primo podio e i suoi primi punti iridati.\nRisultati.\nI risultati del gran premio furono i seguenti:\nPolemiche dopo la gara.\nIl vincitore Carlos Reutemann fu molto critico sulla gestione della sicurezza, e dedic\u00f2 la vittoria al meccanico dell'Osella, da lui travolto al venerd\u00ec, nelle prove. L'argentino afferm\u00f2 anche la sua intenzione di smettere con lo competizioni in assenza di provvedimenti. Siegfried Stohr, pilota dell'Arrows, e protagonista dell'incidente al via, accus\u00f2 per l'accaduto lo starter.\nGli organizzatori pubblicarono un comunicato in cui affermarono che la procedura di partenza era avvenuta applicando il regolamento del campionato. Aggiunsero che l'articolo 13/3 del codice sportivo stabiliva che:\nGilles Villeneuve conferm\u00f2 che il vice direttore di corsa, Jo Coopmann, aveva assicurato ai piloti che la procedura di partenza sarebbe stata ripresa dall'inizio, al termine della protesta sulla linea di partenza. Enzo Ferrari attacc\u00f2 la gestione del gran premio affermando che si sarebbe unito alla protesta di piloti e meccanici se fosse stato presente sul tracciato; accus\u00f2 inoltre Bernie Ecclestone, capo della FOCA, e Colin Chapman di aver forzato lo starter a dare il via, pur in una situazione di grave caos in pista."}
{"id": "1862831", "revid": "1431409", "url": "https://it.wikipedia.org/wiki?curid=1862831", "title": "Seneca (disambigua)", "text": ""}
{"id": "1862833", "revid": "1745361", "url": "https://it.wikipedia.org/wiki?curid=1862833", "title": "Cragaleo", "text": " Cragaleo nella mitologia greca era il nome di uno dei figli di Driope, un pastore dotato di enorme saggezza.\nIl mito.\nL'anziano Cragaleo tranquillamente portava a spasso le mandrie quando fu scelto come giudice in una disputa fra dei e semidei, doveva scegliere a chi dovesse andare una citt\u00e0, Ambracia situata nell'Acarnania. Fra i vari pretendenti vi era Eracle che alla fine fu scelto, ma questo scaten\u00f2 le ira degli altri contendenti fra cui Apollo che lo trasform\u00f2 in pietra.\nCulto.\nGli abitanti di Ambracia offrivano un sacrificio a quelle strana pietra dopo le feste in onore di Eracle."}
{"id": "1862834", "revid": "66387", "url": "https://it.wikipedia.org/wiki?curid=1862834", "title": "Raid di Tokyo", "text": ""}
{"id": "1862841", "revid": "1745361", "url": "https://it.wikipedia.org/wiki?curid=1862841", "title": "Cranone", "text": "Nella mitologia greca, Cranone era il nome di uno dei figli di Pelasgo e un pretendente di Ippodamia.\nIl mito.\nCranone era nato nel Peloponneso ma crescendo viaggi\u00f2 fino alla Tessaglia dove incontr\u00f2 Ippodamia e si innamor\u00f2 di lei. Per ottenere la sua mano doveva vincere una gara con il carro, ma durante la sfida rimase ucciso, i cittadini allora per commemorarlo decisero di cambiare nome alla citt\u00e0 della Tessaglia da Efira a Cranone.\nInterpretazione e realt\u00e0 storica.\nIn quell'epoca esistevano molte citt\u00e0 con il nome di Efira, fra le pi\u00f9 famose vi era anche Corinto."}
{"id": "1862842", "revid": "1186766", "url": "https://it.wikipedia.org/wiki?curid=1862842", "title": "Matt\u014d", "text": " era una citt\u00e0 del Giappone situata nella prefettura di Ishikawa. Prende nome dalla classica esclamazione del suo fondatore, in arte conosciuto come Neoskun.\nNel 2003 la popolazione era di 66.520 abitanti e la densit\u00e0 di popolazione di 1.110 ab/km\u00b2. Il territorio si estendeva per 59,93\u00a0km\u00b2.\nLa citt\u00e0 fu fondata il 10 ottobre 1970. Il 1\u00ba gennaio 2005, si \u00e8 fusa con sette municipalit\u00e0 del distretto di Ishikawa, per formare la nuova citt\u00e0 di Hakusan."}
{"id": "1862844", "revid": "1745361", "url": "https://it.wikipedia.org/wiki?curid=1862844", "title": "Crantore (mitologia)", "text": "Nella mitologia greca, Crantore era il nome di un Lapite, schiavo fedele e scudiero di Peleo.\nIl mito.\nDopo essere stato sconfitto da Peleo, Amintore gli diede Crantore come schiavo e ne fece suo scudiero. Gli fu fedele sino alla famosa Centauromachia, ovvero la battaglia dei Lapiti contro i Centauri, durante la quale uno dei mostri, tale Demoleonte, lanci\u00f2 contro Teseo un albero dopo averlo sradicato, ma questi riusc\u00ec a scansarsi in tempo: l'albero colp\u00ec invece Crantore, che ne rimase ucciso.\nL'asteroide centauro 83982 Crantor \u00e8 intitolato a suo nome.\nVoci correlate.\n "}
{"id": "1862847", "revid": "729019", "url": "https://it.wikipedia.org/wiki?curid=1862847", "title": "Mucolipidosi", "text": "Per mucolipidosi in campo medico, si intende un gruppo di malattie del metabolismo dove avviene un accumulo di lipidi e di mucopolisaccaridi nei tessuti interstiziali. Tali malattie inoltre si distinguono per la mancata presenza di mucopolisaccaridi nelle urine.\nEziologia.\nla causa delle malattie \u00e8 un aumento smisurato e accumulo di carboidrati o di lipidi nelle cellule. Tale anomalia \u00e8 causata da un mancato funzionamento degli enzimi addetti al consumo delle sostanze, spesso avviene sin dalla nascita."}
{"id": "1862849", "revid": "767487", "url": "https://it.wikipedia.org/wiki?curid=1862849", "title": "Wolf D. Prix", "text": "Gode della reputazione di essere internazionalmente considerato un importante rappresentante del decostruzionismo.\nBiografia.\nPrix ha studiato alla \"Technische Universit\u00e4t\" di Vienna, al \"Southern California Institute of Architecture\" di Los Angeles ed alla Architectural Association di Londra.\nNel 1968, insieme a Helmut Swiczinsky, fonda la Coop Himmelb(l)au.\nDal 1999 \u00e8 docente di architettura presso l\"'Universit\u00e0 di Arti Applicate\" di Vienna.\nNel 2006 \u00e8 stato commissario per il padiglione austriaco alla 10\u00aa Mostra internazionale di architettura di Venezia."}
{"id": "1862855", "revid": "670021", "url": "https://it.wikipedia.org/wiki?curid=1862855", "title": "Abbazia di Jumi\u00e8ges", "text": "Storia.\nL'abbazia di San Pietro, o semplicemente abbazia di Jumi\u00e8ges, fu fondata da san Filiberto, figlio del conte franco di Vasconia, verso il 654 a Jumi\u00e8ges (Senna-marittima), secondo la regola di San Colombano.\nIl 24 maggio 841, il monastero carolingio venne incendiato una prima volta dai Vichinghi, che ritornarono in un secondo momento per saccheggiarlo. Davanti alla minaccia scandinava, i monaci presero le reliquie e i manoscritti pi\u00f9 preziosi e, riprendendo l'esclamazione gi\u00e0 usata a Lindisfarne \"A furore Normannorum libera nos Domine!\" (\"Dal furore dei Normanni, liberaci Signore!\") abbandonarono l'abbazia intorno all'850. La maggior parte si rifugiarono al priorato di Haspres, vicino a Cambrai.\nPer richiesta di Guglielmo I di Normandia, detto \"Lunga-spada\", l'abbazia venne ristabilita dai monaci dell'abbazia di San Cipriano di Poitiers: verso il 934, le costruzioni vennero nuovamente restaurate per accogliere dodici religiosi.\nL'abate Robert de Jumi\u00e8ges, detto \"Champart\", fece ricostruire il monastero (1040\u20131052). Il 1\u00ba luglio 1067, l'arcivescovo di Rouen, il beato Maurilio, consacr\u00f2 solennemente la grande chiesa abbaziale di Notre Dame de Jumi\u00e8ges, in presenza del duca di Normandia, Guglielmo il Conquistatore e di numerosi prelati, tra cui tutti i vescovi della Normandia.\nQualche tempo dopo l'integrazione della Normandia nei territori reali, il coro romanico della grande chiesa abbaziale fu ricostruito in stile gotico (verso il 1267-1278). Le modifiche non consistettero nella creazione di un deambulatorio, come a lungo si era ritenuto, poich\u00e9 gli scavi effettuati da Georges Lanfry hanno dimostrato che il coro romanico ne era gi\u00e0 fornito. La trasformazione fu invece la costruzione delle cappelle radiali, con l'obiettivo di portare la luce nell'edificio scuro, considerato obsoleto. La comunit\u00e0 si pot\u00e9 permettere tali spese perch\u00e9 viveva allora un periodo di grande prosperit\u00e0. Fu inoltre nel XIII secolo che la comunit\u00e0 conobbe un dinamismo senza precedenti, soprattutto nell'attivit\u00e0 dello \"scriptorium\". In effetti, quasi la met\u00e0 dei 400 manoscritti di cui dispone la biblioteca risalgono a questo periodo.\nNel 1431, l'abbate di Jumi\u00e8ges, Nicolas Le Roux, di cui venivano lodate la piet\u00e0, la regolarit\u00e0 e la devozione agli interessi del suo monastero, prese parte attiva al processo contro Giovanna d'Arco. La sua opinione sulla colpevolezza della pulzella trad\u00ec le ansie della sua coscienza. Il effetti, disse che la causa era troppo ardua: \"in tam arduo negotio\", e non si schier\u00f2 in favore per paura del potere inglese e, bisogna dire, anche dei dottori di Parigi, dei quali doveva seguire i consigli.\nDurante le guerre di religione, l'abbazia venne di nuovo saccheggiata. Gli Ugonotti, che devastarono Rouen, Dieppe, Le Havre, Caudebec arrivarono alle porte di Jumi\u00e8ges. I religiosi, avendo appreso del saccheggio di Caudebac, lasciarono tutti l'abbazia. L'8 maggio 1562, I Protestanti partirono da Caudebac per Jumi\u00e8ges, dove trovarono il monastero deserto. Gli altari furono rovesciati, i vasi sacri rubati, le immagini rovinate, le sante reliquie gettate nel fuoco. Reliquiari, ornamenti, biancheria, argenteria, mobili, tutto fu distrutto o sequestrato.\nIl 28 luglio 1563, il re Carlo IX visit\u00f2 Jumi\u00e8ges e constat\u00f2 con i suoi occhi la portata del disastro. Permise di conseguenza ai religiosi di vendere alcuni terreni per provvedere ai bisogni primari. Fu dunque alienata la signoria di Norville, ceduta a Carlo II di Coss\u00e9, conte di Brissac, signore d'\u00c9telan, per 10 220 \"livre\". Diciassette religiosi ritornarono a Jumi\u00e8ges e rimisero un po' d'ordine nell'abbazia devastata.\nDurante la Rivoluzione, in quanto bene religioso, l'abbazia venne venduta come bene nazionale. Nel 1795, il suo primo acquirente, Pierre Lescuyer, destinatario dei beni nazionali, intraprese immediatamente la demolizione del chiostro del XVI secolo e del dormitorio del XVIII secolo Nel 1802, il nuovo proprietario, Jean-Baptiste Lefort, un mercante di legno di Canteleu, fece esplodere il coro. La chiesa conobbe un lento smembramento.\nNicolas Casimir Caumont, nato a Rouen il 19 gennaio 1781, che spos\u00f2 il 28 ottobre 1816 Sophie Ad\u00e8le Lefort, figlia di Jean-Baptiste, abit\u00f2 l'abbazia di Jumi\u00e8ges, di cui fu il proprietario alla morte di sua moglie, e la salv\u00f2 da una distruzione certa. Sindaco di Jumi\u00e8ges il 14 ottobre 1830, antico presidente della camera del commercio di Rouen dal 1834 al 1837 e del tribunale del commercio, presidente del consiglio d'amministrazione della banca di Rouen, viceconsole del Brasile e del Portogallo, antico consigliere municipale di Rouen, mise tutta la sua energia per salvare il monumento e aggiungergli valore. Nicolas Casimir mor\u00ec a Jumi\u00e8ges il 18 aprile 1852, e fu inumato l'indomani. La famiglia Caumont mise allora in vendita l'edificio.\nLa famiglia Lepel-Cointet ricompr\u00f2 l'abbazia nel 1852 e cominci\u00f2 a salvarla. Con la tendenza romantica, la chiesa ebbe vasta fama grazie a Victor Hugo, che disse la defin\u00ec \u00abancora pi\u00f9 bella di Tournus\u00bb, e allo storico Robert de Lasterye, che la qualific\u00f2 come \u00abuna delle pi\u00f9 belle rovine che ci siano in Francia \u00bb.\nL'abbazia di Jumi\u00e8ges divenne propriet\u00e0 dello Stato nel 1947, e pass\u00f2 quindi in possesso del dipartimento della Senna Marittima nel 2007.\nDescrizione.\nNell'XI secolo in Normandia si trovava un complesso di monumenti religiosi fra i pi\u00f9 qualificati e rappresentativi del romanico. Oltre l'abbaziale di Bernay, ritroviamo anche quella di Notre-Dame de Jumi\u00e8ges, rifondata nel 1037 e consacrata nel 1067.\nIn essa risulta definito il sistema architettonico normanno della navata regolante la partitura generale dell'interno, sviluppato su tre piani. Nella parte inferiore reca la doppia cadenza dovuta all'accoppiamento di due archi intervallati da una colonna ed inquadrati da due pilastri con semicolonne addossate che salgono fino al tetto. Al di sopra trova posto la galleria (o matroneo) segnata da trifore aperte sulla navata e sormontate da finestre corrispondenti. \nLa costruzione era lunga 88\u00a0m ed alta 25\u00a0m.\nVenne alterata in et\u00e0 gotica con la costruzione di un grande coro con deambulatorio. L'influenza della cultura germanica e dell'arte ottoniana si mostra nella copertura a tetto e nella presenza delle due torri che affiancano la facciata occidentale (facciata armonica normanna o westwerk) e di una grande loggia rivolta verso l'interno, con la gigantesca torre-lanterna. Dopo la costruzione di Jumi\u00e8ges, la compiuta definizione del sistema architettonico della navata, fissato in un'immagine stabile ed esemplare, \u00e8 poi servita da spunto per la costruzione dell'abbaziale di Mont-Saint-Michel, mediante una serrata concatenazione di tutti gli elementi architettonici costitutivi."}
{"id": "1862856", "revid": "204012", "url": "https://it.wikipedia.org/wiki?curid=1862856", "title": "Aceruloplasminemia congenita", "text": ""}
{"id": "1862858", "revid": "869733", "url": "https://it.wikipedia.org/wiki?curid=1862858", "title": "Corebo di Elide", "text": "Biografia.\nCorebo era un umile fornaio dell'Elide e nel 776 a.C. vinse i primi Giochi olimpici antichi. Partecip\u00f2 all'unica gara che era in programma, lo stadio, una corsa di 192,27 metri\u02d0 fu, quindi il primo vincitore olimpico alla ripresa delle celebrazioni e dei giochi dopo una interruzione di 86 anni. \nCome premio ricevette ramoscelli d'ulivo da cingere. Pausania cos\u00ec ne parla\u02d0 \nCome abitante di Elide e vincitore, dunque, venne onorato con un sacello ai confini della regione, oltre che essere registrato nella tradizione antica come \"primo\"."}
{"id": "1862859", "revid": "228587", "url": "https://it.wikipedia.org/wiki?curid=1862859", "title": "Divinizzazione", "text": ""}
{"id": "1862869", "revid": "486946", "url": "https://it.wikipedia.org/wiki?curid=1862869", "title": "U.S. Coast Guard", "text": ""}
{"id": "1862871", "revid": "62004", "url": "https://it.wikipedia.org/wiki?curid=1862871", "title": "Partecipanti Tour de France 2005", "text": ""}
{"id": "1862872", "revid": "287204", "url": "https://it.wikipedia.org/wiki?curid=1862872", "title": "Britannico (Racine)", "text": "Il Britannico \u00e8 una tragedia in cinque atti di Jean Racine.\nConcepita in seno alla rivalit\u00e0 con Corneille, \"Britannicus\" \u00e8 la prima tragedia romana dell'autore. Si ispira agli \"Annales\" di Tacito.\nTrama.\nAntefatto.\nAgrippina, divenuta moglie dell'imperatore Claudio, riesce a far nominare suo successore il figlio Nerone, avuto da un precedente matrimonio, al posto di Britannico, figlio legittimo di Claudio e fratellastro di Nerone.\nAtto primo.\nAnzich\u00e9 mostrare gratitudine nei confronti della madre, Nerone la tiene lontana dall'esercizio del potere, negandole di incontrarlo e facendo rapire Giunia, segretamente innamorata di Britannico. Agrippina concepisce il gesto come un atto di ostilit\u00e0 nei suoi riguardi, perch\u00e9 l'unione tra Giunia e Britannico \u00e8 da lei favorita, al fine di addolcire la posizione di entrambi (il fratello di Giunia, Silano, si era ucciso dopo che gli era stata negata la possibilit\u00e0 di sposare Ottavia). L'istitutore di Nerone, Burro, tenta di calmarla, rivendicando da un lato l'autonomia del potere imperiale, dall'altro la mancanza di fondamento dei sospetti di Agrippina, che vede in ogni azione del figlio un gesto rivolto contro di lei.\nAppreso del rapimento, Britannico \u00e8 in preda all'agitazione: l'amico liberto Narciso gli dice, ingannandolo, di riporre ogni fiducia in lui. Pregher\u00e0 Nerone affinch\u00e9 possa incontrare la fanciulla.\nAtto secondo.\nIl rapimento di Nerone \u00e8 stato compiuto per ragioni prettamente politiche, ma quando l'imperatore vede la bella Giunia, vissuta sino allora reclusa, se ne innamora realmente. Si decide cos\u00ec a ripudiare Ottavia, discendente di Augusto e sorella di Britannico, con il pretesto di non aver avuto figli da lei.\nGiunia deve quindi rinunciare a Britannico nonostante ne sia sinceramente ricambiata, poich\u00e9 Nerone la mette di fronte a una scelta: o lo abbandona e convola a nozze con lui, o far\u00e0 uccidere il giovane. Le impone cos\u00ec un incontro al quale assister\u00e0 di nascosto, avvertendo Giunia che si accorger\u00e0 di ogni suo minimo moto di piet\u00e0. Sotto gli occhi di Nerone la donna mostra freddezza verso Britannico.\nAtto terzo.\nVenuto a conoscenza delle intenzioni di Nerone, oltre che del suo ordine di esiliare il liberto Pallade, attorno a cui si sono riuniti Agrippina e un gruppo di sediziosi, Burro dispera di tenere a freno l'imperatore. Tenta allora senza successo di convincere la madre a non inasprire ulteriormente il loro rapporto. Intanto, Giunia raggiunge Britannico, incapace di nascondergli l'amore represso nel colloquio precedente. Dopo che i due si sono giurati eterno amore, Giunia prega l'amato di fuggire, ma Nerone li coglie di sorpresa e li fa arrestare insieme ad Agrippina.\nAtto quarto.\nNerone consente ad Agrippina di avere un colloquio con lui: la madre gli rinfaccia tutti i sotterfugi messi in atto e gli sforzi prodigati affinch\u00e9 divenisse imperatore, ma il figlio ribatte che tutte le trame sono state imbastite nell'interesse di lei. Nerone non \u00e8 che un fantoccio attraverso cui la donna governa. Messa in disparte, vorrebbe ora sostituirlo con Britannico. Agrippina respinge le accuse e pretende la revoca degli ordini di Nerone. Il sovrano finge allora di cedere; si riconcilier\u00e0 con il rivale, tratterr\u00e0 Pallade a Roma e lascer\u00e0 ad Agrippina la scelta dello sposo per Giunia.\nBurro rimane molto sorpreso quando Nerone gli confida che la sua vera intenzione \u00e8 quella di uccidere Britannico. Tenta di dissuaderlo, di illustrargli la possibile reazione del popolo, la necessit\u00e0 di perseverare sulla via della crudelt\u00e0 dopo aver intrapreso un cammino senza ritorno. Con Narciso l'imperatore si mostra esitante, risospinto verso il delitto dalle parole del liberto.\nAtto quinto.\nNon riuscendo a capacitarsi di un repentino cambiamento, Giunia prova un grande turbamento nel lasciare Britannico, il quale \u00e8 atteso da Nerone per bere nella tazza del giuramento. Il giovane parte senza sospettare nulla, e anche Agrippina crede lontano ogni pericolo, contenta di aver ristabilito il suo potere. Subito dopo, per\u00f2, Burro reca la notizia della morte di Britannico. Giunia corre dall'amato, mentre sulla scena compare la confidente di Agrippina, Albina, che racconta del nappo avvelenato.\nQuando Nerone apprende la scelta di Giunia, rifugiatasi tra le vestali (Narciso, perfido consigliere, viene ucciso dalla folla), si abbandona allo sconforto e alla disperazione, sicch\u00e9 Burro auspica possa pentirsi e non compiere altre nefandezze.\nL'opera.\n\"Britannico\" segna il ritorno alla tragedia dopo la parentesi comica del 1668, anno in cui Racine mise in scena \"I litiganti\". Bench\u00e9 \"Andromaca\" (1666) avesse riscosso un grande successo di pubblico, i critici non si erano mostrati favorevoli all'autore: veniva attaccato in particolare il ricorso eccessivo allo stile galante e alla passione amorosa. Dopo la rappresentazione di \"Andromaca\", il corneliano Saint-\u00c9vremond pubblic\u00f2 una \"Dissertation sur le Grand Alexandre\", in cui venivano evidenziati i difetti di Racine e ci si auspicava che Corneille adottasse il giovane tragediografo per \u00ab formarlo \u00bb. Moli\u00e8re, inoltre, fece rappresentare dalla sua compagnia \"La Folle Querelle\" di Subligny, parodia dell\"Andromaca\", preceduta da una prefazione decisamente severa.\nIn risposta alle critiche, Racine decise di misurarsi con un soggetto romano, conciliando gli elementi galanti con una maggior gravit\u00e0.\nSe da un lato il cimento con l'antica Roma e la tematica politica voleva essere un tentativo di superare Corneille - ancora unanimemente considerato il miglior tragediografo del tempo, e particolarmente apprezzato proprio per opere di questo genere -, bisogna ricordare che le tragedie di argomento romano costituivano una tappa obbligata per chi ambisse a una consacrazione definitiva: erano le pi\u00f9 amate dal pubblico e le pi\u00f9 scelte dagli autori. Inoltre, una simile svolta mirava a ribattere le critiche mosse alla sua poetica e a dimostrare di poter affrontare opere maggiormente impegnate, pi\u00f9 che ad inasprire lo scontro con l'autore di \"Cinna\".\nIl soggetto \u00e8 tratto dagli \"Annales\" di Tacito, testo sino a quel momento poco utilizzato per le riduzioni tragiche. Racine riport\u00f2 con una certa fedelt\u00e0 gli avvenimenti relativi alla morte del protagonista, ma si concesse anche varie licenze, attribuendo a Britannico due anni di pi\u00f9 e sostanzialmente inventando il personaggio di Giunia, che esistette realmente ma non ebbe alcun legame con Britannico.\nLa prima rappresentazione si tenne all'H\u00f4tel de Bourgogne venerd\u00ec 13 dicembre 1669: il celebre Floridor era Nerone, il ruolo di Britannico fu affidato a Br\u00e9court, quelli di Agrippina e Giunia alla Des \u0152illets e alla D'Ennebault. Fu un mezzo insuccesso, ma presto la \"pi\u00e8ce\" riscosse grandi consensi."}
{"id": "1862874", "revid": "3115", "url": "https://it.wikipedia.org/wiki?curid=1862874", "title": "Buzzonaglia", "text": "La buzzonaglia (o \"busonaglia\") \u00e8 una particolare conserva del tonno che fa uso del taglio meno pregiato del pesce, di norma confezionato sott'olio. \u00c8 un prodotto tipico della Sicilia, della Sardegna e Liguria.\nIl colore \u00e8 rosso scuro, quasi marrone-nero. La buzzonaglia di tonno \u00e8 costituita dalle parti di filetto a contatto con la lisca centrale che risultano molto scure perch\u00e9 abbondantemente irrorate di sangue e dalle parti pi\u00f9 piccole e meno pregiate che non sono state usate per gli altri prodotti (ventresca, filetti, bottarga, musciame, lattume, cuore, ecc.). \u00c8 venduta a un prezzo inferiore rispetto ai tagli pi\u00f9 pregiati.\nUso in cucina.\nApprezzata per la sua morbidezza, viene anche usata per condire la pasta, a volte insieme a pomodorini secchi. Ha un sapore pi\u00f9 intenso di quello del comune tonno sott'olio. Avendo quindi un sapore pi\u00f9 acceso, la buzzonaglia, sotto forma di antipasto, viene spesso servita con i fagioli cannellini, la cipolla di Tropea, un po' di olio di oliva, un pizzico di sale."}
{"id": "1862881", "revid": "486946", "url": "https://it.wikipedia.org/wiki?curid=1862881", "title": "Regno lanna", "text": ""}
{"id": "1862882", "revid": "17332494", "url": "https://it.wikipedia.org/wiki?curid=1862882", "title": "Jay e Silent Bob", "text": ""}
{"id": "1862884", "revid": "112976686", "url": "https://it.wikipedia.org/wiki?curid=1862884", "title": "Canovaccio (tessuto)", "text": "Il termine canovaccio (anche \"canav\u00e0ccio\" e \"canev\u00e0ccio\") indica, in modo generico, un tessuto con armatura in tela, dalla trama larga e grossolana. \nPu\u00f2 essere ottenuto a partire da varie fibre, come canapa, juta, cotone, lino, ma pu\u00f2 essere anche a base di seta grezza, di solito in filo costituito da pi\u00f9 capi ritorti. \nEtimologia.\nll suo nome deriva da \"canapa\" (dal lat. cann\u0103bis), deformato attraverso adattamenti dialettali settentrionali, oppure dal termine francese \"canevas\" (canapa).\nSimili sono i termini di altre lingue europee: \"canevas\" (francese), \"ca\u00f1amazo\" (spagnolo), \"Kanevas\" (tedesco), \"canvas\" (inglese).\nUsi.\nPu\u00f2 trovare impieghi differenziati in base anche alla fattura della stoffa: pu\u00f2 essere usato, infatti, come strofinaccio per le pulizie, come asciugamano, o, quando di fattura pi\u00f9 fine e a larghi buchi regolari, come tela di base per i lavori di ricamo. \nBase da ricamo.\nIl canovaccio viene usato anche come base per il ricamo a punto croce o a mezzo punto, anche se pu\u00f2 essere decorato con il \"ricamo fiorentino\", il punto \"bargello\" e altri punti di riempitura e da tapezzeria. Se usato come guida, cio\u00e8 come riferimento di dove deve essere infilato l'ago, viene provvisoriamente applicato su un'altra stoffa (meno regolare) e poi tolto sfilando i singoli fili, a ricamo completato.\nCaratteristiche.\nLe caratteristiche di un canovaccio sono quelle di un tessuto robusto e stabile realizzato con: \nCome canovaccio possono essere usati vari tipi di tessuto con tali caratteristiche come la stamigna, il calicot, la tela aida, l'emiane."}
{"id": "1862889", "revid": "767487", "url": "https://it.wikipedia.org/wiki?curid=1862889", "title": "Bajazet (Racine)", "text": "Bajazet \u00e8 una tragedia in cinque atti di Jean Racine, scritta nel 1672 ed allestita per la prima volta a Parigi il 5 gennaio dello stesso anno all'H\u00f4tel de Bourgogne.\nRacine porta sulla scena una storia turca svoltasi nel 1635 (nel 1638 secondo lui) ed ambientata a Costantinopoli: l'assassinio del principe Bayezid da parte del fratello, il sultano Murad IV.\nCuriosit\u00e0.\nIl primo atto di \"Adriana Lecouvreur\", l'opera di Cilea, \u00e8 ambientato nel foyer della Com\u00e9die-Fran\u00e7aise, dove sta per essere rappresentata \"Bajazet\"."}
{"id": "1862891", "revid": "1924342", "url": "https://it.wikipedia.org/wiki?curid=1862891", "title": "Everybody Get Up", "text": "Everybody Get Up \u00e8 il quarto singolo ad essere estratto dall'album \"5ive\", lavoro di debutto dei 5ive pubblicato nel 1998.\nIl brano \u00e8 stato scritto da Alan Merrill, Jake Hooker, i 5ive e Herbie Crichlow. \u00c8 stata coprodotta da Stannard e Rowe. La canzone utilizza come base musicale un campionamento del celebre brano \"I Love Rock 'n' Roll\", originariamente del gruppo rock britannico anni 70 The Arrows. In realt\u00e0 la base campionata \u00e8 quella della pi\u00f9 nota versione cover di Joan Jett.\nIl video musicale di \"Everybody Get Up\" \u00e8 stato diretto da Max &amp; Dania, ed \u00e8 ambientato in un'aula scolastica, dove una volta uscito l'insegnante entra in scena la boy band, trasformando l'esame in una festa."}
{"id": "1862899", "revid": "1543377", "url": "https://it.wikipedia.org/wiki?curid=1862899", "title": "Rehovot", "text": "Rehovot (, ) \u00e8 una citt\u00e0 israeliana del distretto Centrale, a circa a sud di Tel Aviv.\nFondata durante la prima Aliyah da emigranti ebrei provenienti da Varsavia, Polonia, divenne presto una citt\u00e0 economicamente autosufficiente grazie ai prosperi boschi di alberi da limone.\n\u00c8 definita citt\u00e0 della scienza e della cultura in virt\u00f9 delle numerose istituzioni di ricerca che vi hanno sede tra cui il prestigioso Istituto Weizmann oltre che la facolt\u00e0 di agricoltura e la scuola di veterinaria dell'Universit\u00e0 Ebraica di Gerusalemme.\nOrigini del nome.\nIl nome Rehovot (letteralmente: ampie distese o vie/strade) fu proposto da Israel Belkind per richiamare il nome della citt\u00e0 di Rehoboth, citata nel libro della \"Genesi\". La citt\u00e0 biblica si trovava tuttavia nel deserto del Negev, nel distretto Meridionale.\nStoria.\nEt\u00e0 antica.\nSecondo recenti ritrovamenti il sito della citt\u00e0 era gi\u00e0 abitato in epoca greco-romana e avrebbe resistito fino alla conquista islamica nel VII secolo. La citt\u00e0 \u00e8 infatti identificata con il sito di Kerem Doron, o semplicemente Doron, citato nel talmud di Gerusalemme (Pe'ah 7,4), che pero secondo l'interpretazione di Richard Kalmin potrebbe riferirsi ad un personaggio e non ad un insediamento.\nEt\u00e0 contemporanea.\nLa citt\u00e0 di Rehovot fu fondata come \"moshav\" da ebrei polacchi, provenienti da Varsavia durante la prima Aliyah, con il sostegno del Comitato di Odessa, il 6 marzo 1890, dopo aver acquistato i terreni da proprietari terrieri arabi di religione cristiana.\nNel maggio 1892 inizi\u00f2 una disputa con il vicino villaggio di Zarnuqa per i terreni da adibire all'allevamento e al pascolo, conclusasi due anni dopo, seguita da una disputa con una trib\u00f9 locale di beduini che nel 1893 attacc\u00f2 il \"moshav\". La seconda disputa si concluse con l'intervento di uno sceicco arabo che port\u00f2 le due parti a raggiungere un compromesso.\nAmministrazione.\nGemellaggi.\nRehovot \u00e8 gemellata con le seguenti citt\u00e0"}
{"id": "1862910", "revid": "216538", "url": "https://it.wikipedia.org/wiki?curid=1862910", "title": "Disney Animation Studios", "text": ""}
{"id": "1862912", "revid": "339392", "url": "https://it.wikipedia.org/wiki?curid=1862912", "title": "FSV Francoforte", "text": ""}
{"id": "1862918", "revid": "104066", "url": "https://it.wikipedia.org/wiki?curid=1862918", "title": "Khemet", "text": ""}
{"id": "1862921", "revid": "339392", "url": "https://it.wikipedia.org/wiki?curid=1862921", "title": "TuS Coblenza", "text": ""}
{"id": "1862923", "revid": "339392", "url": "https://it.wikipedia.org/wiki?curid=1862923", "title": "Monaco 1860", "text": ""}
{"id": "1862938", "revid": "1318658", "url": "https://it.wikipedia.org/wiki?curid=1862938", "title": "Steven Holl", "text": "Biografia.\nTra i pi\u00f9 noti e influenti architetti e teorici dell'architettura contemporanei, Holl \u00e8 noto a livello internazionale per i numerosi progetti realizzati soprattutto negli Stati Uniti e in oriente (Cina, Giappone, Corea del Sud).\nDopo la laurea all\u2019Universit\u00e0 di Seattle e gli studi a Londra e Roma, apre lo studio Steven Holl Architects a New York nel 1976.\nNella sua produzione Holl ha sintetizzato \u201cragioni filosofiche e metodologie progettuali\u201d in una ricerca allo stesso tempo \u201cdi esperienza e di critica\u201d (Heck-Chiarone).\nLa sua produzione risulta \"segnata da accenti neoespressionisti\" e dalla sperimentazione di \"conformazioni irregolari con l'ausilio delle tecnologie digitali\", in particolare nei molti progetti per universit\u00e0, campus e istituti d'arte.\nNel saggio \"Anchoring\" (1989), Holl definisce i \u201crapporti dialettici\u201d tra edifici e luoghi: ne sono esempi evidenti le opere newyorchesi degli anni Ottanta, che portano fama e riconoscimenti al suo studio.\nTra i molti edifici progettati per la didattica si ricordano: il Department of Philosophy della New York University (2004-07), una completa ristrutturazione degli interni di un edificio angolare del 1890 \"all'interno di un concetto che organizza i nuovi spazi attorno alle propriet\u00e0 luminose e fenomeniche dei materiali\"; il pluripremiato Reid Building (2014), estensione dello storico edificio in muratura di Charles Rennie Mackintosh per la Glasgow School of Art del 1909, realizzato per contrasto con materiali trasparenti e volumi modellati dall\u2019interno verso l\u2019esterno e viceversa.\nNella Pool House a New York (1981) e nel Museum of Modern Art Apartment (1986) emergono soprattutto gli aspetti storici e geografici delle costruzioni, in particolare nello showroom per la Pace Collection (1986) sono evidenti le poetiche del movimento De Stjil.\nTra i lavori europei, si distingue per la forte sperimentazione il Museo di Arte Contemporanea Kiasma di Helsinki, fondato sul concetto di \"chiasma: fusione di materia-spazio\", mentre la Stretto House di Dallas (1992) prende forma da una partitura musicale di B. Bart\u00f3k.\nSi ricordano inoltre gli uffici D.E. Shaw &amp; Co (1992) e la facciata di grande impatto urbano realizzata per Storefront for Art and Architecture (1993).\nMolte e importanti le residenze unifamiliari e i complessi residenziali, tra i quali spiccano i lavori in Giappone: il Void Space a Fukuoka (1991) in cui Holl fa risaltare il \u201cvuoto\u201d della cosmologia buddista; il complesso di 190 unit\u00e0 abitative Makuhari Bay New Town a Chiba (1996).\nA Pechino Holl realizza il complesso residenziale Linked Hybrid (2009) costituito da 644 appartamenti dislocati su 8 torri di 22 piani ciascuna, collegate tra le loro da ponti coperti e sospesi.\nA Shenzhen, il \"grattacielo orizzontale\", struttura polifunzionale e \u201cgalleggiante\u201d lunga quanto l'altezza dell'Empire State Building e caratterizzata dal giardino con piante tropicali ispirato ai progetti del paesaggista brasiliano Roberto Burle Marx.\nTra i progetti culturali, il Nelson-Atkins Museum of Art a Kansas City (2007), con l'ampliamento di oltre 15.000 m\u00b2. di spazi espositivi, la valorizzazione del giardino delle sculture preesistente e la costruzione di 5 massicce \u201clenti di vetro\u201d che emergono dal suolo e \"danno forma a una luminosa integrazione tra architettura, arte e paesaggio\"; il Museo di Arte Contemporanea a Herning in Danimarca (2009) che unisce 3 istituzioni culturali di arti visive e musica; l'ampliamento del John F. Kennedy Center for the Performing Arts a Washington D.C. con 3 padiglioni immersi nel verde, collegati da un percorso sotterraneo.\nNel 2018 vince il concorso per la realizzazione del nuovo quartiere residenziale \"Tushino\" a Mosca, avendo la meglio su Zaha Hadid Architects e Studio Fuksas.\nSi \u00e8 occupato di architettura sacra con la Cappella di Sant'Ignazio a Seattle (1997), col fondamentale apporto dei volumi luminosi delle facciate che metaforicamente riprendono il programma del culto gesuita.\nCome saggista e teorico, Holl ha scritto diversi volumi, tra cui \"Parallax\" (2000); \"Urbanisms, working with doubt\" (2009); \"Scale\" (2012), mentre tra gli scritti a lui dedicati importante la monografia di Robert McCarter (Phaidon, 2015).\nLa \"Steven Myron Holl Foundation\".\nNel 2016 Stev Holl insieme alla moglie e socia Dimitra Tsacrelia crea la fondazione non-profit che porta il suo nome, con sede a Rhinebeck, dove si trovano l'archivio dello studio Steven Holl Architects, la Galleria d'arte della fondazione, la casa sperimentale \"Ex-In house\", la residenza per giovani architetti con lo studio dedicato al loro lavoro. Ogni estate infatti la Fondazione organizza una Residenza per 5 Architetti emergenti selezionati nel mondo su base competitiva che passano il mese di Luglio presso la Fondazione, seguendo \"lectures\" di architettura, design e arte e sviluppando un progetto diverso ogni anno."}
{"id": "1862939", "revid": "1883930", "url": "https://it.wikipedia.org/wiki?curid=1862939", "title": "Vis Afragolese 1944", "text": "L'A.S.D. Vis Afragolese 1944, comunemente nota come Afragolese, \u00e8 una societ\u00e0 calcistica italiana fondata nel 1944, con sede nella citt\u00e0 di Afragola, che milita nel girone G di serie D. Nella stagione 2019-2020 ha militato in Eccellenza, quinta divisione del campionato italiano, vincendo campionato e coppa Italia.\nNella sua storia ha disputato due campionati di Serie C, sei campionati di Serie C2, 6 campionati interregionali e un campionato di Promozione interregionale, per un totale di tredici partecipazioni nei campionati nazionali. Il club vanta due primi posti ottenuti sul campo nel Campionato Interregionale, nonch\u00e9 diversi primi posti ottenuti nelle competizioni regionali.\nLa societ\u00e0 \u00e8 stata rifondata nel 2013 a seguito della radiazione dalla FIGC per illecito amministrativo della \"Polisportiva Afragolese\" nel 1990, e dei fallimenti prima della \"Nuova Polisportiva Afragolese\" nel 1999 e poi della \"Pro Calcio Afragolese\" nel 2007. Il sodalizio ha assunto l'attuale denominazione a partire dalla stagione 2014-2015. La maglia di gioco \u00e8 a strisce verticali alternate di colore rosso e blu. \nStoria.\nLa societ\u00e0 fu fondata nel 1944 col nome di \"Polisportiva Afragolese\". Nelle stagioni 1946-47 e 1947-48 milit\u00f2 nella Lega Sud di Serie C ottenendo un terzo posto e un dodicesimo posto. Retrocessa a causa della riforma in atto del campionato di Serie C, nel 1948-49 si classific\u00f2 quindicesima nel girone M della Promozione Interregionale subendo la seconda retrocessione consecutiva e la discesa nelle categorie regionali.\nIl club milit\u00f2 per circa trent'anni nelle divisioni regionali, assumendo per un breve periodo la denominazione di \"S.S. Virtus Afragolese\", poi cambiata in \"A.C. Polisportiva Afragolese\": in questi anni la squadra si aggiudic\u00f2 un campionato di Prima Categoria nella stagione 1974-75 e disput\u00f2 prevalentemente il massimo campionato campano, dove nella stagione 1980-81 si piazz\u00f2 in prima posizione, conquistando la promozione nel Campionato Interregionale.\nNell'Interregionale l'Afragolese si rese subito protagonista di una stagione positiva, culminata con il primo posto in classifica nel girone H e con la promozione in Serie C2: tuttavia, la squadra non venne promossa perch\u00e9 fu declassata in seconda posizione a causa di una penalizzazione di 6 punti comminata per illecito sportivo. Nella stagione successiva i rossobl\u00f9 raggiunsero il primo posto in graduatoria nel girone I, ottenendo la promozione in Serie C2 che le era sfuggita nell'annata precedente.\nNella stagione d'esordio in Serie C2 l'Afragolese inanell\u00f2 tre sconfitte nelle prime tre giornate di campionato, ma con la prima vittoria stagionale ottenuta alla sesta giornata, la squadra mise in fila una serie di risultati positivi \u2013 comprese tre vittorie consecutive \u2013 scalando rapidamente la classifica e assestandosi nelle prime posizioni alla fine del girone d'andata; nel girone di ritorno i rossobl\u00f9 confermarono i buoni risultati precedenti arrivando a concludere la prima stagione in C2 in quarta posizione con 39 punti, staccati di 7 lunghezze dalla zona promozione.\nNella stagione successiva i campani ebbero un buon inizio, rimanendo imbattuti nelle prime nove giornate con cinque vittorie e quattro pareggi e balzando in testa alla classifica per diversi turni; in seguito, la squadra sub\u00ec un leggero calo di risultati e termin\u00f2 il girone d'andata in sesta posizione. Nel girone di ritorno i rossobl\u00f9 rimasero imbattuti nelle prime sei partite, salvo poi chiudere il torneo con risultati pi\u00f9 altalenanti. Complessivamente l'Afragolese racimol\u00f2 34 punti e raggiunse il quinto posto in classifica.\nNel campionato 1985-86 la squadra fece molta fatica nelle battute iniziali del torneo riuscendo a migliorare i risultati solo a met\u00e0 stagione: alla fine i rossobl\u00f9 raggiunsero la quindicesima posizione evitando la retrocessione per un punto. Nella stagione seguente l'Afragolese cominci\u00f2 discretamente il campionato, mettendo in fila otto risultati utili a partire dalla quarta giornata, ma nel complesso ebbe un andamento altalenante terminando il torneo a centro classifica a quota 33 punti.\nLa stagione 1987-88 vide i rossobl\u00f9 affrontare un campionato nelle retrovie della classifica: dopo aver chiuso il girone d'andata in tredicesima posizione, l'Afragolese consegu\u00ec la salvezza con un piazzamento in quattordicesima posizione. Malgrado alcune difficolt\u00e0 finanziarie incontrate nell'estate 1988, il club riusc\u00ec a iscriversi al campionato successivo, che si concluse con il diciassettesimo posto in classifica e con la retrocessione nell'Interregionale, dopo sei stagioni consecutive disputate nel girone D di Serie C2.\nDopo la salvezza agguantata nel girone I dell'Interregionale 1989-90, l'Afragolese venne esclusa dal campionato e radiata per illecito amministrativo. Nel 1991 la societ\u00e0 venne rifondata come \"Nuova Polisportiva Afragolese\" e ripart\u00ec dall'Interregionale col titolo sportivo della Silvana Grumese: inserita nel girone H, la squadra giunse diciassettesima in classifica e retrocesse in Eccellenza.\nSuccessivamente, la societ\u00e0 milit\u00f2 nelle categorie regionali subendo due fallimenti e altre due rifondazioni: una nel 2001 con la denominazione di \"G.S. Pro Calcio Afragolese\", l'altra nel 2013 col nome di \"F.C. Afragolese 1944\" poi cambiato in \"A.S.D. Vis Afragolese 1944\". In questi anni il club si aggiudic\u00f2 le vittorie del campionato di Promozione nelle stagioni 1996-97, 2003-04 e 2015-16, che gli valsero la promozione in Eccellenza. Durante la stagione 2019-20 di Eccellenza, interrotta e poi sospesa a causa dell'emergenza Covid-19, la squadra \u00e8 stata promossa in Serie D, poich\u00e9 il Consiglio Direttivo ha deliberato che tutte le squadre posizionate al primo posto di ogni girone fossero automaticamente promosse al suddetto campionato.\nColori e simboli.\nI colori sociali dell'Afragolese sono il rosso e il blu. La tradizionale divisa casalinga \u00e8 a fasce verticali alternate di colore rosso e blu.\nLo storico simbolo dell'Afragolese \u00e8 rappresentato da un pallone da calcio inserito in uno scudo con sfondo rosso e blu, nella cui parte alta \u00e8 presente l'intestazione della societ\u00e0, mentre in basso campeggia l'anno di fondazione.\nStrutture.\nStadio.\nL'Afragolese gioca le partite casalinghe allo stadio comunale \"Luigi Moccia\", sito a sud della citt\u00e0 di Afragola, dal 1976. Lo stadio ha una capienza di circa settemila posti distribuiti in due tribune, di cui una provvista di copertura, e in una semicurva solitamente destinata al settore ospiti. Il campo di gioco \u00e8 in erba naturale e misura 110 metri in lunghezza e 65 metri in larghezza. L'impianto possiede una pista di atletica e consente la disputa di gare in notturna mediante quattro torri di illuminazione poste agli angoli del campo. \nLo stadio \u00e8 rimasto inagibile dal 2007 per otto anni fin quando non si sono conclusi i lavori di ristrutturazione, che hanno ristabilito l'agibilit\u00e0 della struttura nei primi mesi del 2015.\nDal 2019 per indisponibilit\u00e0 del \"Moccia\", la squadra ha giocato le partite casalinghe prima al \"Papa\" di Cardito e poi al \"De Cicco\" di Sant'Anastasia, e poi di nuovo al Papa.\nAllenatori e presidenti.\nDi seguito sono riportate le cronologie degli allenatori e dei presidenti dell'Afragolese.\nTifoseria.\nStoria.\nLa tifoseria dell'Afragolese \u00e8 riconosciuta come calda e passionale, al punto che gli addetti ai lavori e i giornalisti hanno spesso definito Afragola come \"piazza pallonara\", chiaro riferimento al grande amore che la citt\u00e0 nutre per il gioco del calcio. I numeri pi\u00f9 importanti in termini di presenze, la tifoseria rossobl\u00f9 li ha raggiunti negli anni ottanta, dove favoriti anche dalla categoria e dai risultati, spesso si sono registrati tantissimi spettatori, sia in casa che fuori, soprattutto nelle partite di cartello con squadre blasonate, quali Crotone, Reggina, Palermo, Juve Stabia, Nocerina, etc. In alcuni casi, addirittura le presenze hanno sforato la capienza dello stadio \"Luigi Moccia\", la quale ammonta a settemila posti, arrivando fino a diecimila presenze. Tuttavia a condizionare spesso le sorti del tifo afragolese, sono stati gli \"anni senza calcio\" i quali hanno per forza di cose, distaccato l'interesse di generazioni intere per il calcio cittadino. Negli anni 2003 e 2004, gli afragolesi durante il Campionato di Promozione, fecero registrare un attaccamento alla squadra senza eguali. Contro il Quarto ad esempio, furono registrate circa cinquemila presenze allo stadio Moccia, mentre le trasferte venivano seguite da non meno di trecento tifosi, fino a seicento nella partita contro la Libertas Stabia allo Stadio Menti di Castellammare di Stabia.\nCon l'ennesima rinascita dell'Afragolese degli , il tifo rossobl\u00f9 pian piano \u00e8 tornato a riempire le gradinate, pagando comunque un calo rispetto al passato che ha colpito il calcio in generale, soprattutto quello dilettantistico. Le partite di maggiore rilievo, dal punto di vista delle presenze allo stadio, sono state quelle contro la Boys Caivanese e Oratorio Don Guanella in prima categoria, disputatesi allo stadio \"Papa\" di Cardito, nella stagione 2013-14, ma soprattutto nella gara che ha sancito il ritorno in Eccellenza degli afragolesi, ovvero contro l'Alfaterna nella stagione 2015-2016 dove tremila tifosi riempirono le tribune dello stadio Luigi Moccia.\nTra i cori pi\u00f9 gettonati degli ultimi anni, emerge il cosiddetto \"ti amo\", cantato a fine gara faccia a faccia con la squadra e che prevede una parte nella quale si \u00e8 tutti seduti a cantare e un'altra in cui si salta insieme.\nLa tradizione del tifo organizzato afragolese va ricercata negli anni ottanta, quando la squadra militava in Serie C2. All'epoca, tra i gruppi organizzati emerse quello degli \"Ultras Rione Grottese\", il quale riprendeva il nome dell'omonimo quartiere afragolese. Successivamente, negli anni novanta, a guidare il tifo rossobl\u00f9 vi fu il gruppo \"Inferno rossobl\u00f9\", che lasci\u00f2 poi spazio, nel 2002, agli \"U.A.P. '02\"; la sigla del gruppo altro non \u00e8 che l'acronimo di Ultras Angelo Palladino, in onore del Presidente pi\u00f9 amato nella storia calcistica afragolese. In seguito, agli \"U.A.P.\" si affiancarono, nel 2004, i \"Lions Rione San Marco\" e gli \"Inafferrabili\". I tre gruppi andarono a braccetto fino alla scomparsa dell'Afragolese dallo scenario calcistico. Dopo la rifondazione dell'Afragolese nel 2013, tra i gruppi organizzati ci sono ancora gli \"U.A.P. '02\", mentre dal 2014 al 2016 ci sono stati gli \"Identit\u00e0 ribelle\". Al termine della stagione 2016-17 gli \"U.A.P.\" comunicarono il loro scioglimento dopo 15 anni di attivit\u00e0. Dalle loro ceneri, poco tempo dopo nacque il gruppo dei \"Leoni Sciolti\", accompagnati dall'hashtag \"#sempreloro\". Nel 2017 in tribuna scoperta, nasce un nuovo gruppo che solo nel 2018 si identificher\u00e0 con il nome di \"Presenza Ribelle\".\nGemellaggi e rivalit\u00e0.\nLa tifoseria dell'Afragolese intrattiene dei rapporti d'amicizia con quella del e del . Rispetto reciproco inoltre con le tifoserie di , e Caivanese. (Con quest'ultima fino al 2015 vigeva un gemellaggio) Limitatamente al gruppo \"Identit\u00e0 ribelle\" si registra anche un avvicinamento alla \"Solita cricca\", gruppo organizzato al seguito del Mondragone nel 2014, ma si \u00e8 perso con lo scioglimento di entrambe le fazioni. \n\u00c8 forte la rivalit\u00e0 con i tifosi del . Altra rivalit\u00e0, sorta durante la stagione 2016-17, \u00e8 quella con il San Giorgio, nata nella partita giocatasi allo stadio \"Papa\" di Cardito il 18 Dicembre 2016 quando i supporters rossoblu al goal del vantaggio del 2 a 1 arrivato allo scadere dei 90 minuti hanno esultato in modo liberatorio scatenando negli ospiti un senso di provocazione tanto da spingerli a cercare il contatto con i locali, sventato dall'immediato intervento della celere per ripristinare l'ordine pubblico. Nella stagione 2017-18 inoltre si \u00e8 consolidata una forte rivalit\u00e0 con la tifoseria della , con scontri avvenuti in occasione dell'incontro tra il (tifoseria amica) e i granata. Altra rivalit\u00e0 sorta recentemente \u00e8 quella con i supporters della , gemellati con i Sangiorgesi. Infine, nel 2020 si sono registrati gravi tafferugli anche con quelli dell'."}
{"id": "1862945", "revid": "1924342", "url": "https://it.wikipedia.org/wiki?curid=1862945", "title": "If Ya Gettin' Down", "text": "If Ya Gettin' Down \u00e8 una canzone dei 5ive, primo singolo estratto dal loro secondo album \"Invincible\" nel luglio 1999.\nIl brano \u00e8 stato scritto da Richard Stannard, Julian Gallagher, Jason 'J' Brown, Sean Conlon e Richard Breen. \u00c8 stato coprodotto da Stannard e Rowe. La canzone utilizza un campionamento di \"Last Night a D.J. Saved My Life\" degli Indeep.\nIl video di \"If Ya Gettin' Down\" \u00e8 stato diretto da Cameron Casey, ed utilizza toni pi\u00f9 scuri rispetto ai precedenti video di 5ive. La boy band nel video esegue una coreografia, che comprende calci volanti e salti mortali, durante i quali i cinque componenti del gruppo, vengono sostituiti da cinque controfigure."}
{"id": "1862947", "revid": "121725879", "url": "https://it.wikipedia.org/wiki?curid=1862947", "title": "Rudolf Borchardt", "text": "Biografia.\nFiglio di un commerciante di origini ebree, Borchardt studi\u00f2 scienze antiche presso le Universit\u00e0 di Bonn e Gottinga dove conobbe l'amico Hofmannsthal, protagonista di uno dei suoi romanzi. Nel 1903 comp\u00ec un viaggio toccando diverse localit\u00e0 europee prima di stabilirsi in Toscana con l'intento di accrescere la propria cultura storica. Fu durante il soggiorno in Toscana che scrisse una versione in tedesco medievale della \"Divina Commedia\" dantesca e interpret\u00f2 in modo originale il pensiero dello stesso poeta italiano negli \"Epilegomeni su Dante\" del 1923. Altre sue opere notevoli sono: \"Das Gespr\u00e4ch \u00fcber Formen\" (\"Dialogo delle forme\", 1905); \"Rede \u00fcber Hofmannsthal\" (1905), romanzo incentrato sulla figura dell'amico Hofmannsthal; \"Villa\" (1908) e \"Volterra\" (1937). A Volterra il poeta soggiorn\u00f2 a lungo nel 1904 e oltre il saggio di cui sopra scrisse la poesia autobiografica \"Magnolia d'autunno\", la ballata storica \"La confessione di Bocchino Belforti\" incentrata su la storia di una delle pi\u00f9 potenti famiglie volterrane del medioevo, e il lungo poema epico \"Durante\" ambientato ai tempi delle crociate."}
{"id": "1862951", "revid": "1033892", "url": "https://it.wikipedia.org/wiki?curid=1862951", "title": "Punk'd", "text": "Punk'd \u00e8 un programma televisivo statunitense famoso per gli scherzi pi\u00f9 disparati ideati ai danni di celebrit\u00e0 americane, diffuso in Italia da MTV. \u00c8 una trasmissione condotta e ideata da Ashton Kutcher.\nSulle orme del nostrano \"Scherzi a parte\", nato all'incirca 10 anni prima, \"Punk'd\" ha come scopo di base quello di presentare sketch sotto forma di candid camera realizzati ai danni di noti personaggi del mondo dello spettacolo (questa l'unica differenza dalla sua versione italiana che invece mira a colpire soltanto celebrit\u00e0); tra le sue vittime annovera artisti quali Lindsay Lohan, Eva Longoria, Jennifer Love Hewitt, Halle Berry, Matthew Perry, Nicollette Sheridan, Zac Efron (per il mondo del cinema); Travis Barker, Beyonc\u00e9, Ne-Yo, Rihanna, Avril Lavigne, Vanessa Carlton, Pink (cantante), Tommy Lee (per il mondo della musica); John Cena, Magic Johnson. e Triple H (per lo sport); assenti personaggi del mondo politico. Prima di essere famosi, alcuni attori come Jill Wagner, Dax Shepard, Masi Oka, B.J. Novak, Caitlyn Taylor Love e Carlos McCullers sono stati complici degli scherzi.\nA partire dalla seconda stagione, sono stati realizzati degli scherzi durante eventi mondani mentre le celebrit\u00e0 erano impegnate a rilasciare interviste sul tappeto rosso. Il membro di \"Punk'd\" si fingeva intervistatore e rivolgevano domande imbarazzanti, mettendo a disagio il VIP di turno. L'idea \u00e8 stata in parte copiata dalla \"The Howard Stern Show\", che gi\u00e0 nei primi anni ottanta realizzava questo tipo di scherzi.\nMolti personaggi noti si sono rifiutati di mandare in onda il proprio scherzo, non firmando la liberatoria, tra questi Michael Vartan, Alexander Rodriguez, The Black Eyed Peas, Al Shearer, Juliette Lewis e Pamela Anderson.\nNel 2007 i registi Jason Friedberg e Aaron Seltzer hanno fatto una parodia su questo programma nel loro film \"Epic Movie\".\nAlcuni scherzi vennero ripresi sia in Italia che negli USA da entrambi i programmi, come lo scherzo della tigre fatto a Leo Gullotta in Italia e a Bow Wow negli USA, o quello del gabinetto intasato fatto rispettivamente a Salma Hayek e a Barbara D'Urso.\nVittime degli scherzi.\nDi seguito gli episodi (numerati) dello show e relative vittime illustri:"}
{"id": "1862952", "revid": "228587", "url": "https://it.wikipedia.org/wiki?curid=1862952", "title": "Bernardo Panicola", "text": "Biografia.\nFamoso giureconsulto e lettore pubblico alla Sapienza, entr\u00f2 nel 1610 nella Compagnia di San Giuseppe Calasanzio, prima come catechista, poi come primo procuratore generale della nascente Congregazione Paolina. Divenuto auditore del duca Cesarini, pass\u00f2 poi al servizio di mons. Angelo Cesi in Roma, Rimini e Bologna.\nPanicola, amico del beato Cherubini, fu un vescovo molto introdotto nella vita politica romana, tant'\u00e8 che quando Francesco Barberini (nipote di Urbano VIII) fu consacrato vescovo domenica 29 settembre 1623 nella basilica di San Pietro dal cardinale Girolamo Colonna, egli fu assistito da Giovanni Battista Scanaroli, vescovo titolare di Sidone, e da Bernardino Panicola, vescovo di Ravello e Scala. Quando venne nominato da Urbano VIII (15 dicembre 1642) 5\u00ba vescovo di Ravello e Scala, \"con gran giubilo della sua patria, (egli) che vuolle dimostrarlo col dono di scudi 500 e con gli elogi, che fece in un pubblico Conseglio s\u00ec della sua persona, s\u00ec della sua onoratissima et nobilissima Casa\".\nSan Pantaleone, medico e martire, patrono di Ravello, rappresenta il cuore della devozione e della tradizione ravellesi. La cappella dedicata al santo, voluta sin dal 1617 dal vescovo Michele Bosio, per una pi\u00f9 sicura e degna collocazione della reliquia del sangue del martire, fu realizzata nel 1643 durante l'episcopato del vescovo Bernardino Panicola, che ne fece la traslazione con una solenne processione per la citt\u00e0. A Montecelio torn\u00f2 a conferire la cresima nel 1643 e nel 1650. Sappiamo dal Picchetti che il vescovo Panicola fu autore di \"molte opre concernenti la materia legale et ecclesiastica\", fra cui il trattato \"di Peste\", scritto negli ultimi anni della sua lunga vita. Egli fu pure autore dei trattati \"De potestate eclesiasticorum tempore pestis\"; \"De juribus ac Privilegii Cathedralis Ravellensis\", in occasione che l'arcivescovo di Amalfi pretendeva entrare in Ravello con la Croce e dare benedizione; \"Consilium pro R. Monasterio \u00e8t Monialibus S. Clarae civitatis Ravelli\", e \"Relatio iurum Doh'nae seu gabellae et Plateatici\". Del suo governo episcopale si conservano due libri di visite pastorali, una eseguita nell'anno 1643 ed essendosi formati in seno alla Chiesa due partiti l'altra nell'anno 1665, ricche di notizie intorno alle chiese della diocesi ravellese.\nBernardino Panicola fu il primo restauratore (1629) della chiesa di San Lorenzo martire (santo al quale fu devoto), la pi\u00f9 antica di Montecelio. Proprio la sua abitazione di Montecelio, ricordiamo, fu la prima scuola del paese. Mor\u00ec a Roma il 10 novembre 1666 e fu sepolto nella chiesa di San Francesco a Ripa. Lo storico Francesco Pansa afferma che il vescovo Bernardino Panicola visse e mor\u00ec da santo e che fu iscritto nell'albo dei venerabili. I diretti discendenti vivono a Montecelio e Marsala. Per la devozione ai Barberini, i familiari del vescovo Panicola, che fu patrizio romano, ebbero nobilt\u00e0 col titolo di marchesi e duca.\nUna delle sue opere pi\u00f9 famose, tradotta in diverse lingue, \u00e8 \"Relatio ivrivm decimae, sev dohanellae cavallorvm trivm solvendorvm mensae episcopali rauellensi, pro quolibet caroleno, vel granorum quindecim pro qualibetvntia omnium, &amp; quarucumq[ue] mercium, &amp; rerum in ciuitate Rauelli vendendarum, &amp; emendarum.: sev dohanellae cavallorvm trivm solvendorvm...\" Del vescovo di Ravello e Scala Bernardino Panicola - Pubblicato da Typis Francisci Monetae, 1650.\nGenealogia episcopale.\nLa genealogia episcopale \u00e8:"}
{"id": "1862953", "revid": "161374", "url": "https://it.wikipedia.org/wiki?curid=1862953", "title": "Persecuzione di Nerone", "text": ""}
{"id": "1862955", "revid": "1872303", "url": "https://it.wikipedia.org/wiki?curid=1862955", "title": "Giovanni Maggi\u00f2", "text": "Gli \u00e8 stata intitolata una struttura sportiva, il PalaMaggi\u00f2, sita nel comune di Castel Morrone.\nBiografia.\nStorico presidente della Juvecaserta Basket, compagine casertana di pallacanestro maschile che ha portato a due finali scudetto (nel 1985-86 e nel 1986-87, una finale di Coppa Italia (1983-84, persa contro la Virtus Bologna) e una di Coppa Kora\u0107 (1985-86, persa contro la Virtus Roma).\n\u00c8 stato anche presidente della Camera di Commercio e della Unione degli Industriali di Caserta e presidente della Federazione degli sport Equestri della Campania. Al medesimo \u00e8 dedicato un torneo nazionale di equitazione che si teneva annualmente nei giardini della Reggia di Caserta nel mese di giugno ed un torneo di pallacanestro che si gioca in pre-campionato ogni stagione.\nCostru\u00ec nel 1982 il PalaMaggi\u00f2 a Castel Morrone, alle porte di Caserta, in soli 100 giorni.\nRiconoscimenti.\nDal 2012 \u00e8 entrato a far parte dell'Italia Basket Hall of Fame."}
{"id": "1862959", "revid": "297433", "url": "https://it.wikipedia.org/wiki?curid=1862959", "title": "Talfio", "text": ""}
{"id": "1862961", "revid": "1718925", "url": "https://it.wikipedia.org/wiki?curid=1862961", "title": "Joe Isaac", "text": "Carriera.\nIsaac viene selezionato al quinto giro del Draft NBA 1965 con la 42\u00aa scelta assoluta dai Cincinnati Royals.\nRinuncia per\u00f2 alla NBA e viene a giocare in Italia nella Pallacanestro Milano 1958 dove diventa capitano.\nTorna nel 1982 in Italia come collaboratore alla Pallacanestro Varese che poi allena durante la sponsorizzazione DiVarese.\nNel 1994 torna negli USA come assicuratore e rientrer\u00e0 in Italia nel 1999 dove collabora con la LIUC - Universit\u00e0 Carlo Cattaneo Castellanza e d\u00e0 una mano con gli americani che giungono a Varese, allenando anche alcune squadre giovanili della zona.\n\u00c8 padre di Francis Julius che ha collezionato sei panchine in Serie A con la Whirpool Varese."}
{"id": "1862962", "revid": "287204", "url": "https://it.wikipedia.org/wiki?curid=1862962", "title": "Emosiderina", "text": "L'emosiderina \u00e8 un composto di deposito del ferro che si genera quando il metallo presente in largo eccesso, supera le normali capacit\u00e0 di legame della ferritina, che risulta posta internamente nel granulo.\nNei tessuti, si presenta come un pigmento giallo o rossastro, amorfo o leggermente granulare. La colorazione istologica con Blu di Prussia \u00e8 spesso utilizzata per evidenziare i depositi rossastri nelle anemie sideropeniche.\nIl ferro intrappolato nell'emosiderina (circa il 33%) \u00e8 pi\u00f9 difficile da metabolizzare rispetto a quello contenuto nella ferritina; questo \u00e8 dovuto al fatto che l'emosiderina \u00e8 una entit\u00e0 non sempre facilmente definibile (e quindi difficilmente aggredibile dagli enzimi proteolitici), costituita dal prodotto della condensazione di molecole di ferritina, proteine, lipidi, acido sialico, e porfirine. \nNell'intero organismo sono presenti circa 250 mg di ferro, presente nei macrofagi del fegato e del midollo osseo. Il significato fisiologico dell'emosiderina \u00e8 particolarmente evidente nel fegato e negli enterociti, dove accumula ioni ferro al fine di evitare l'eccesso di concentrazione cellulare ed ematica. Si riscontra, particolarmente concentrata, nei siti emorragici di vecchia data e in alcune malattie (soprattutto in quelle croniche). In particolare, assume importanza per la diagnosi di cardiopatie stabili o di vecchia data, infezioni croniche, emocromatosi.\nNelle anemie sideropeniche, la diminuita concentrazione ematica di emoferritina \u00e8 un importante marker precoce, potendo anticipare la comparsa dei sintomi anche di alcuni mesi."}
{"id": "1862964", "revid": "1855146", "url": "https://it.wikipedia.org/wiki?curid=1862964", "title": "Riserva naturale della Tenuta dei Massimi", "text": "La riserva naturale della Tenuta dei Massimi \u00e8 un'area naturale protetta del comune di Roma, compreso nelle zone La Pisana e Ponte Galeria. La riserva \u00e8 un'area di elevato valore naturalistico e in gran parte adibita a coltivi e presenta piccoli boschi di cerro con esemplari di sughera. La fauna dell'area rispecchia quella tipica dei sistemi agricoli adiacenti: tra i roditori troviamo il topo selvatico; tra gli uccelli il gheppio ed il nibbio bruno, il barbagianni e il picchio rosso maggiore oltre a ci\u00f2 \u00e8 di grande interesse il Bosco Somaini, annesso alla riserva."}
{"id": "1862972", "revid": "125829124", "url": "https://it.wikipedia.org/wiki?curid=1862972", "title": "Limiti di Atterberg", "text": "In geotecnica, i limiti di Atterberg indicano il valore limite del contenuto di acqua per il quale si registra una transizione dello stato fisico del terreno.\nIn particolare si possono distinguere quattro possibili stati fisici in funzione della consistenza, in ordine crescente del contenuto di acqua essi sono: \nIl valore limite che corrisponde ad una transizione da solido a semi-solido \u00e8 detto limite di ritiro, gli altri due valori in ordine sono il limite plastico e il limite liquido.\nLa determinazione del valore del limite \u00e8 fatta valutando un provino indisturbato di terreno essiccato gradualmente, in una serie di sequenze, al termine di ogni sequenza viene misurato il contenuto d'acqua rimasta nel provino.\nLa preparazione del campione deve essere eseguita in modo accurato, seguendo le seguenti procedure:\nA) Il materiale viene posto in un recipiente di ceramica/marmo per disgregare gli eventuali granuli con un pestello di gomma, frantumando i grumi senza schiacciare i grani;\nB) Il materiale viene posto ad essiccare in stufa a temperatura non maggiore di 50 \u00b0C per 24 ore, quindi si setaccia il materiale con un setaccio ASTM n\u00b0 40 (0,420 mm), la prova si esegue esclusivamente sulla parte passante; \nC) Il passante (almeno 400 g) viene umidificato con acqua distillata e mescolato bene, l'umidit\u00e0 da conferire \u00e8 quella appena sufficiente a consentire la lavorazione con una spatola. Si lascia riposare il campione per almeno 12 ore per consentire una buona omogeneizzazione;\nD) Il campione viene quartato per essere utilizzato, dopo l'aggiunta di differenti percentuali di acqua, per la determinazione del Limite allo stato Liquido della terra (Wl) mediante l'Apparecchiatura di Casagrande (Cucchiaia di Casagrande)\nLimite di ritiro.\nIl limite di ritiro \u00e8 il valore del contenuto massimo in acqua al di sotto del quale una diminuzione di questo valore non produce una riduzione di volume del terreno in esame.\nSi utilizzano tre coppette di metallo, di volume noto, le quali vengono riempite con il campione di terreno e si pesano: otteniamo cos\u00ec il \"peso umido\". Si lasciano asciugare per qualche ora all'aria esterna, fino a che il terreno non cambia colore, dopodich\u00e9 si mettono in un essiccatore, per 24 ore a 105\u00a0\u00b0C. Si pesano e si ottiene il \"peso secco\". Il volume finale del campione si determina con l'ausilio di un volumometro a mercurio (Hg), ossia depositando il campione in un recipiente graduato di volume noto e versandovi dentro un determinato quantitativo del metallo liquido fino ad avere una risalita apprezzabile dello stesso. La differenza tra il volume misurato sul recipiente e del mercurio versatovi dar\u00e0 come risultato il volume del campione di terra.\nIl limite di ritiro formula_1 sar\u00e0 quindi:\nw_R = Tenore d'acqua - [(Volume iniziale - Volume finale) / peso specifico del campione] * 100\nin cui il \"Tenore d'acqua\" \u00e8 determinato in questo modo: [(Peso umido - Peso secco) / Peso secco] *100\nLimite plastico.\nIl limite plastico formula_2 rappresenta, per un terreno, il contenuto d'acqua in corrispondenza del quale il terreno inizia a perdere il suo comportamento plastico. Occorrono circa 15 g di terra, preparata precedentemente e mescolata con acqua, questi vengono ulteriormente rimescolati e si forma una pallina che si poggia sul piano di prova in vetro. Mediante una lieve compressione e rullatura con il palmo della mano si ottiene un bastoncino del diametro di 3 mm; in corrispondenza del limite di plasticit\u00e0 nel campione di terreno si formano delle fessure dovute al ritiro dello stesso, che causano la frammentazione del bastoncino in cilindretti pi\u00f9 corti. Se il bastoncino di terra si rompe prima che tale diametro sia stato raggiunto occorre bagnare ulteriormente la terra e ripetere l'operazione; se invece si pu\u00f2 scendere sotto i 3 mm di diametro, senza che il bastoncino si rompa in frammenti di 5-10 mm di lunghezza occorre ripetere l'operazione di rullatura fino a che il bastoncino, essiccandosi per effetto delle manipolazioni, si divida in cilindretti di queste dimensioni (5-10 mm). A questo punto si prelevano alcuni cilindretti, si mettono in una capsula in porcellana e si misura il loro contenuto d'acqua (espresso in percentuale). La prova deve essere ripetuta almeno tre volte, le tre determinazioni non devono differire tra loro oltre una unit\u00e0 percentuale. In caso contrario la prova va ripetuta scartando i valori precedentemente ottenuti. Il risultato sar\u00e0 dato dalla media delle tre determinazioni, deve essere arrotondato all'unit\u00e0. Tale valore \u00e8 per definizione pari al Limite Plastico (Wp o LP).\nIn alcuni casi non \u00e8 possibile modellare la terra in cilindretti del diametro stabilito, qualunque sia il contenuto in acqua; in tal caso il Limite dello stato plastico non \u00e8 determinabile e la terra viene indicata come Non Plastica (NP), \u00e8 il caso ad esempio di sabbie limose.\nLimite liquido.\nIl limite liquido formula_3 si determina mediante il cucchiaio di Casagrande, una specie di scodellina che viene ripetutamente alzata e fatta cadere da un'altezza definita dalla normativa.\nPosto il materiale sul cucchiaio, si effettua un solco al centro di esso, mediante un utensile solcatore standardizzato, in modo tale che il materiale venga diviso in due frazioni uguali. Si contano quindi i colpi necessari alle due parti di terreno per venire a contatto tra loro, per una lunghezza di almeno 13\u00a0mm; pesando il provino prima e dopo l'essiccazione in forno si ricava il suo contenuto d'acqua.\nSi ripete questa procedura tre volte variando il contenuto d'acqua. Riportando i 3 punti cos\u00ec ottenuti su un diagramma semi-logaritmico contenuto d'acqua-logaritmo del numero dei colpi e, tracciando la retta che meglio li approssima, si ricava il contenuto d'acqua corrispondente alla chiusura del solco in 25 colpi, che \u00e8 definito limite liquido (espresso in percentuale).\nIndice di plasticit\u00e0.\nSi definisce \"indice di plasticit\u00e0\" (IP o PI, \"Plastic Index\") la differenza tra il limite liquido e il limite plastico.\nI terreni vengono classificati in base all'indice come:\nNon Plastico PI: 0-5 \nPoco Plastico PI: 5-15\nPlastico PI: 15-40\nMolto Plastico PI &gt;40\nIndice di liquidit\u00e0 e indice di consistenza.\nSi definisce \"indice di liquidit\u00e0\" LI il valore:\nformula_4\ndove formula_5 \u00e8 il contenuto naturale d'acqua del provino, formula_6 il limite plastico e formula_7 l'indice di plasticit\u00e0.\nIl complemento a 1 dell'indice di liquidit\u00e0 \u00e8 l'\"indice di consistenza\" IC definito come:\nformula_8\ndove formula_9 rappresenta il limite liquido.\nIndice di Attivit\u00e0.\nViene definito indice di attivit\u00e0 il valore:\nformula_10 formula_11\nDove %C \u00e8 la percentuale in peso della frazione granulometrica minore di 0,002 mm. \nvengono indicati tre casi.\nAttivit\u00e0 &lt;0,75 , vengono definiti terreni inattivi\nAttivit\u00e0 compresa fra 0,75 - 1,25 normalmente attivi\nAttivit\u00e0 &gt; 1,25 terreni attivi"}
{"id": "1862974", "revid": "1317825", "url": "https://it.wikipedia.org/wiki?curid=1862974", "title": "Windows Internet Explorer 8", "text": "Windows Internet Explorer 8 \u00e8 l'ottava versione del browser Internet Explorer. La prima versione beta del software \u00e8 stata distribuita il 5 marzo 2008, la versione Beta 2 \u00e8 stata distribuita il 28 agosto 2008. Il 30 gennaio 2009 \u00e8 stata distribuita la Release Candidate 1. La versione finale \u00e8 stata distribuita il 19 marzo 2009, ed \u00e8 l'ultima versione di IE compatibile con Windows XP; il seguente Internet Explorer 9, infatti, funziona solo con i SO Windows successivi.\nStoria.\nLo sviluppo di IE8 \u00e8 iniziato intorno al marzo 2006. A febbraio 2008 Microsoft invia degli inviti privati per IE8 Beta 1 e, il 5 marzo 2008 distribuisce pubblicamente la Beta 1, con una particolare attenzione per gli sviluppatori web. Il Microsoft Developer Network (MSDN) aggiunge una nuova sezione spiegando la nuova tecnologia di IE8.\nIl 27 agosto 2008, Microsoft distribuisce pubblicamente IE8 Beta 2. In questa versione due funzionalit\u00e0 cambiano il loro nome: la funzionalit\u00e0 Activities diventa Accelerators, e il Filtro Antiphishing di IE7, rinominato Safety Filter nella Beta precedente, diventa SmartScreen, accompagnati da miglioramenti tecnici.\nIl 19 marzo 2009 viene distribuita la versione finale.\nIl supporto per Internet Explorer 8 \u00e8 terminato l'8 aprile 2014, insieme a quello per Windows XP, mentre \u00e8 stato disponibile per Windows Embedded POS Ready 2009 fino al 9 aprile 2019.\nNavigazione avanzata.\nModalit\u00e0 di compatibilit\u00e0.\nPer mantenere la compatibilit\u00e0 con alcuni siti web, IE8 \u00e8 in grado di visualizzare i suddetti siti come se in realt\u00e0 si stesse usando Internet Explorer 7, si risolvono cos\u00ec i problemi di visualizzazione come testo disallineato, o simili. Per ovviare a questo problema di visualizzazione, Microsoft tiene in costante aggiornamento una lista di siti web con problemi di compatibilit\u00e0 ai quali lo stesso browser attinge in caso di problemi di visualizzazione.\nTabbed browsing.\nVengono introdotte le schede di navigazione per attinenza e le schede di navigazione \"ordinarie\". Quando da una scheda ne viene aperta un'altra, la nuova scheda \u00e8 collocata accanto alla scheda d'origine e sono colorate, in modo che \u00e8 possibile distinguere rapidamente quali schede hanno attinenza tra di loro. Se si chiude una scheda che fa parte di un gruppo, un'altra scheda dallo stesso gruppo viene visualizzata, che consente di rimanere all'interno del contesto di attivit\u00e0 corrente anzich\u00e9 improvvisamente passare ad un altro sito.\nFacendo clic con il pulsante destro del mouse su qualsiasi scheda, \u00e8 possibile chiudere la scheda, chiudere il gruppo di schede o rimuovere la scheda da un gruppo. Dal menu stesso, \u00e8 possibile aggiornare una o tutte le schede, aprire una nuova scheda, riaprire l'ultima scheda chiusa, o visualizzare un elenco di tutte le schede aperte di recente che sono state chiuse in modo da poterle riaprire.\nBarra degli indirizzi intelligente.\nLa barra degli indirizzi permette ora di cercare nella cronologia, nei Preferiti e nei feed RSS, all'interno dell'URL, e visualizzando di conseguenza le informazioni dal titolo del sito Web. Durante la digitazione, i caratteri corrispondenti sono evidenziati in blu, in questo modo \u00e8 possibile identificare il sito cercato, inoltre \u00e8 possibile eliminare qualsiasi indirizzo nella casella di riepilogo a discesa facendo clic sulla X rossa. Questo risulta particolarmente utile per ottenere l'eliminazione di URL errati.\nRicerche nella pagina.\nLa barra degli strumenti \u00e8 integrata sotto la riga della scheda, in modo da non oscurare il contenuto della pagina. Anzich\u00e9 attendere \u00e8 possibile digitare un termine di ricerca intero e premere invio, la ricerca viene eseguita durante la digitazione nella casella di ricerca, le eventuali corrispondenze sono evidenziate in giallo nella pagina in modo da essere facili da individuare.\nZoom.\nLo zoom \u00e8 stato riprogettato migliorando sensibilmente la sua efficienza garante degli ingrandimenti delle pagine web proporzionati alla normale dimensione della pagina.\nRicerche istantanee.\nSuggerimenti di ricerca.\n\u00c8 possibile digitare un termine di ricerca e vedere in tempo reale, suggerimenti di ricerca proposti dai provider e la cronologia delle esplorazione.\nRicerche \"visuali\".\nInternet Explorer 8 \u00e8 affiliato con i provider di ricerca principali quali Live Search, Wikipedia, Yahoo!, Amazon ed \u00e8 in grado di offrire risultati diretti e le immagini della ricerca \"visuale\". Ad esempio, digitando \u201c meteo di Seattle \u201d con Live Search immediatamente si visualizzer\u00e0 un'anteprima del meteo corrente direttamente nel men\u00f9 a cascata della casella di ricerca.\nUlteriori miglioramenti.\nPoich\u00e9 gli utenti utilizzano spesso la ricerca per tornare a siti che hanno gi\u00e0 visitato, Internet Explorer 8 include un corrispondente dalla cronologia nella parte inferiore della casella di ricerca discesa. \u00c8 inoltre possibile eliminare, disattivare o attivare provider di ricerca.\nCaratteristiche.\nAcceleratori.\nGli Acceleratori sono una forma di ricerca basata sulla selezione che permette all'utente di utilizzare un servizio online da qualsiasi pagina usando solamente il mouse. Basta selezionare il testo o altri oggetti e l'utente avr\u00e0 la possibilit\u00e0 di usare uno degli Acceleratori utilizzabili sul determinato tipo di elemento (ad esempio selezionando il nome di una citt\u00e0 sar\u00e0 possibile visualizzarne la cartina, selezionando una parola sar\u00e0 possibile tradurla all'istante). Questo, secondo Microsoft, permette di eliminare la necessit\u00e0 di dover fare copia-incolla tra diverse pagine. IE8 specifica una codifica basata sul XML che permette di invocare una applicazione o servizio web come Acceleratore. Come deve essere invocato il servizio e con quali tipi di selezione lavora \u00e8 definito del file XML. Somiglianze sono state notate tra gli Acceleratori e le controverse Smart tags, caratteristica sperimentata in Internet Explorer 6 beta, ma ritirate dopo le critiche (anche se successivamente sono state incluse in Microsoft Office).\nQuesto \u00e8 un esempio di come descrivere un Acceleratore di tipo mappa usando il formato OpenService:\n&lt;?xml version=\"1.0\" encoding=\"UTF-8\"?&gt;\n&lt;openServiceDescription xmlns=\"http://www.microsoft.com/schemas/openservicedescription/1.0\"&gt;\n &lt;homepageUrl&gt;http://www.example.com&lt;/homepageUrl&gt;\n &lt;display&gt;\n &lt;name&gt;Map with Example.com&lt;/name&gt;\n &lt;icon&gt;http://www.example.com/favicon.ico&lt;/icon&gt;\n &lt;/display&gt;\n &lt;activity category=\"map\"&gt;\n &lt;activityAction context=\"selection\"&gt;\n &lt;preview action=\"http://www.example.com/geotager.html\"&gt;\n &lt;parameter name=\"b\" value=\"{selection}\"/&gt;\n &lt;parameter name=\"clean\" value=\"true\"/&gt;\n &lt;parameter name=\"w\" value=\"320\"/&gt;\n &lt;parameter name=\"h\" value=\"240\"/&gt;\n &lt;/preview&gt;\n &lt;execute action=\"http://www.example.com/default.html\"&gt;\n &lt;parameter name=\"where1\" value=\"{selection}\" type=\"text\"/&gt;\n &lt;/execute&gt;\n &lt;/activityAction&gt;\n &lt;/activity&gt;\n&lt;/openServiceDescription&gt;\nWeb Slices.\nLa nuova tecnologia \"WebSlices\" permette di ricaricare solamente una porzione della pagina web visualizzata dal browser. Le parti del documento potranno essere salvate come segnalibri ed essere visualizzate senza visitare l'intera pagina web.\nSmart Screen Filter.\nInternet Explorer 8 introduce il Smart Screen Filter, uno strumento che, come nella precedente versione, controlla le pagine web visitate, bloccando quelle che contengono codice dannoso. Inoltre pu\u00f2 stabilire se un download che l'utente si sta apprestando a fare \u00e8 un download sicuro o meno, consultando un'apposita black list.\nPreferiti e gestione della cronologia.\n\u00c8 possibile salvare Preferiti, feed RSS e sezioni WEB sulla barra dei collegamenti che viene visualizzata nella parte superiore del browser, che consente rapidamente lo spostamento su siti e contenuti di interesse personale. La barra dei collegamenti \u00e8 stata aggiornata in modo che sia possibile trascinare un feed RSS semplificando quindi l'accesso ad esso. La nuova visualizzazione cronologia esplorazioni consente di ordinare la cronologia dal nome del sito, dalla frequenza di accesso ad esso, ordine cronologico delle visite, ecc.semplificando in tal modo l'organizzare e l'individuare i siti nella cronologia.\nSessioni.\nNel caso di arresto anomalo di Internet Explorer 8 \u00e8 possibile caricare la sessione di navigazione in internet precedente all'arresto del browser, come succede gi\u00e0 in molti altri browser.\nStrumenti di sviluppo.\nPer gli sviluppatori IE8 include tool per il debug di HTML, CSS e JavaScript direttamente dal browser.\nPrestazioni.\nIl modulo di gestione di script in Internet Explorer 8 \u00e8 pi\u00f9 veloce rispetto alle versioni precedenti, riducendo il tempo di caricamento per le pagine Web base, JavaScript o Asynchronous JavaScript e XML (AJAX). Ci\u00f2 nonostante Internet Explorer 8 risulta ancora nettamente pi\u00f9 lento rispetto ai suoi diretti concorrenti (Firefox, Opera, Safari e Chrome) seppur con un leggero miglioramento rispetto alla versione 7.\nAderenza agli standard.\nInternet Explorer 8 migliora la compatibilit\u00e0 con CSS 2.1 e DOM. Supera l'Acid 2, e sull'Acid 3 raggiunge il risultato di 20%. IE8 non include ancora alcun supporto alla tecnologia SVG, aspetto criticato da Tim Berners-Lee.\nRequisiti di sistema.\nIE8 richiede almeno:"}
{"id": "1862976", "revid": "562499", "url": "https://it.wikipedia.org/wiki?curid=1862976", "title": "Ginnastica Goriziana", "text": ""}
{"id": "1862977", "revid": "156341", "url": "https://it.wikipedia.org/wiki?curid=1862977", "title": "Pallalcesto Udine", "text": ""}
{"id": "1862991", "revid": "88836982", "url": "https://it.wikipedia.org/wiki?curid=1862991", "title": "Filippo Ernesto di Hohenlohe-Langenburg", "text": "Dopo un primo servizio nell'esercito dei Paesi Bassi austriaci eredit\u00f2 il governo delle proprie terre dallo zio Filippo di Hohenlohe-Neuenstein (1550-1606). Alla morte del padre, ricevette nel 1610 dopo la divisione della contea originaria con i suoi fratelli Giorgio Federico (1569-1647) (Weikersheim) e Kraft (1582-1641) (Neuenstein) il governo di Langenburg, dove si insedi\u00f2 dopo la costruzione del nuovo castello locale. Col grado di colonnello fu nuovamente nei Paesi Bassi.\nAlla sua morte, venne sepolto nella chiesa parrocchiale di Langenburg.\nMatrimonio e figli.\nIl 26 gennaio 1609 spos\u00f2 la contessa Anna Maria di Solms-Sonnewalde (1585-1634), figlia del conte Ottone di Solms-Sonnewalde, dalla quale ebbe i seguenti eredi:"}
{"id": "1862994", "revid": "1161730", "url": "https://it.wikipedia.org/wiki?curid=1862994", "title": "Domenico Losurdo", "text": "Biografia.\nLosurdo si laure\u00f2 nel 1963 all'Universit\u00e0 degli Studi di Urbino \"Carlo Bo\" sotto la guida di Pasquale Salvucci con una tesi su Johann Karl Rodbertus. Direttore dell'Istituto di Scienze filosofiche e pedagogiche \"Pasquale Salvucci\" all'Universit\u00e0 di Urbino, insegn\u00f2 storia della filosofia nella stessa universit\u00e0 presso la facolt\u00e0 di Scienze della Formazione. Inoltre fu presidente dell'hegeliana Societ\u00e0 internazionale Hegel-Marx per il pensiero dialettico (dal 1988), membro della Societ\u00e0 di scienze di Leibniz a Berlino (un'associazione di scienziati che si rif\u00e0 alla settecentesca Accademia Reale Prussiana delle Scienze nella tradizione di Gottfried Wilhelm Leibniz) e direttore dell'associazione politico-culturale Marx XXI sino alla sua morte, sopraggiunta il 28 giugno 2018 all'et\u00e0 di settantasei anni per un tumore al cervello. Dalla militanza comunista alla condanna dell'imperialismo statunitense, fino allo studio della questione afroamericana e di quella dei nativi, Losurdo fu studioso anche partecipe della politica nazionale e internazionale.\nPensiero e opera.\nDi formazione marxista, descritto sia come un \u00abmarxista controcorrente\u00bb sia come un \u00abmarxista eterodosso\u00bb e un \u00abcomunista militante\u00bb, la sua produzione spazia dai contributi allo studio della filosofia kantiana (la cosiddetta autocensura di Immanuel Kant e il suo nicodemismo politico), alla rivalutazione dell'idealismo classico tedesco, specie di Georg Wilhelm Friedrich Hegel, nel tentativo di riproporne l'eredit\u00e0 (sulla scia di Gy\u00f6rgy Luk\u00e1cs in particolare), alla riaffermazione dell'interpretazione del marxismo tedesco e non (Antonio Gramsci e i fratelli Bertrando e Silvio Spaventa), con incursioni nell'ambito del pensiero nietzscheano (la lettura di un Friedrich Nietzsche radicale aristocratico) e di quello heideggeriano (in particolare la questione dell'adesione al nazismo di Martin Heidegger).\nLa sua riflessione filosofico-politica, attenta alla contestualizzazione del pensiero filosofico nel proprio tempo storico, muove in particolare dai temi della critica radicale del liberalismo, del capitalismo, del colonialismo e dell'imperialismo, nonch\u00e9 della concezione tradizionale del totalitarismo (Hannah Arendt), nella prospettiva di una difesa della dialettica marxista e del materialismo storico, dedicandosi anche allo studio dell'antirevisionismo in ambito marxista-leninista. Losurdo ha una visione molto critica della tradizione intellettuale europea del liberalismo, in particolare della tradizione classica e delle sue origini, sostenendo che pur pretendendo di enfatizzare l'importanza della libert\u00e0 individuale in pratica il liberalismo reale \u00e8 a lungo contrassegnato dalla sua esclusione di persone da questi diritti, con conseguente sfruttamento come razzismo, schiavit\u00f9 e genocidio. Losurdo afferma che le origini del nazismo si trovano in quelle che considera politiche colonialiste e imperialiste del mondo occidentale. Esaminando le posizioni intellettuali e politiche degli intellettuali sulla modernit\u00e0, Kant e Hegel furono i pi\u00f9 grandi pensatori della modernit\u00e0 mentre Nietzsche fu il suo pi\u00f9 grande critico.\nI suoi lavori, che lui stesso fa rientrare nell'ambito della storia delle idee, riguardano inoltre l'indagine delle questioni di storia e politica contemporanee, con una attenzione critica costante al revisionismo storico e la polemica contro le interpretazioni di Fran\u00e7ois Furet e Ernst Nolte. In particolare critica una tendenza reazionaria tra gli storici contemporanei revisionisti riconoscibile nel lavoro di autori come Nolte, che traccia l'impeto dietro l'Olocausto agli eccessi della rivoluzione russa; o Furet, che collega le purghe staliniane a una \u00abmalattia\u00bb originata dalla rivoluzione francese. Secondo Losurdo l'intenzione di questi revisionisti \u00e8 di sradicare la tradizione rivoluzionaria in quanto le loro vere motivazioni hanno poco a che fare con la ricerca di una maggiore comprensione del passato, ma si trovano nel clima e nei bisogni ideologici delle classi politiche, come \u00e8 pi\u00f9 evidente nel lavoro dei revivalisti imperiali anglofoni Paul Johnson e Niall Ferguson. Fornisce inoltre una nuova prospettiva su rivoluzioni come quella inglese, americana, francese, russa e quelle contro il colonialismo e l'imperialismo. Si discosta anche dalle posizioni elogiative che la maggior parte delle biografie prende nell'analisi di Mahatma Gandhi e la nonviolenza.\nLosurdo volge la sua attenzione alla storia politica della filosofia moderna tedesca da Kant a Karl Marx e del dibattito che su di essa si sviluppa in Germania nella seconda met\u00e0 dell'Ottocento e nel Novecento, per poi procedere a una rilettura della tradizione del liberalismo, in particolare partendo dalla critica e dalle accuse di ipocrisia rivolte a John Locke per la sua partecipazione finanziaria alla tratta degli schiavi. Riprendendo ci\u00f2 che afferma Arendt nel 1951 in \"Le origini del totalitarismo\", per Losurdo il vero peccato originale del Novecento \u00e8 nell'impero coloniale di fine Ottocento, dove per la prima volta si manifesta il totalitarismo e l'universo concentrazionario.\nControversia degli storici.\nLosurdo critica il concetto di totalitarismo, sostenendo che fosse un concetto polisemico con origini nella teologia cristiana e che applicarlo alla sfera politica richiedeva un'operazione di schematismo astratto che utilizza elementi isolati della realt\u00e0 storica per collocare la Germania nazista e altri regimi fascisti e l'Unione Sovietica e l'esperienza del socialismo reale e di altri Stati socialisti nello stesso insieme, servendo cos\u00ec l'anticomunismo degli intellettuali della guerra fredda piuttosto che riflettere la ricerca intellettuale.\nForte critico dell'equiparazione tra nazismo e comunismo (in particolare quello sovietico) fatta da studiosi come Fran\u00e7ois Furet e Ernst Nolte, ma anche da Hannah Arendt e Karl Popper, nonch\u00e9 del concetto di \u00abolocausto rosso\u00bb, il suo \"Stalin. Storia e critica di una leggenda nera\", libro pubblicato per la prima volta nel 2008, sollev\u00f2 un dibattito sulla figura di Iosif Stalin, sul quale a suo avviso peserebbe una sorta di leggenda nera costruita per screditare tutto il comunismo. Porta l'esempio che nel lager vi era volont\u00e0 omicida esplicita in quanto l'ebreo che vi entrava era destinato a non uscire pi\u00f9 (vi \u00e8 una despecificazione naturalistica) mentre nel gulag no (si tratta di despecificazione politico-morale) e nel primo venivano rinchiusi quelli che il nazismo chiamava \"Untermensch\" (\u00absottouomini\u00bb) mentre nel secondo (in cui afferma finissero solo una parte dei dissidenti), pur essendo una pratica da condannare, erano rinchiusi dissidenti da rieducare e non da eliminare. Losurdo afferma che \u00abil detenuto nel Gulag \u00e8 un potenziale compagno [la guardia stessa era tenuta a chiamarlo in questo modo] e dopo il 1937 [l'inizio del biennio delle grandi purghe che seguono l'assassinio di Sergej Mironovi\u010d Kirov] \u00e8 comunque un cittadino\u00bb.\nRiprendendo anche l'opinione di Primo Levi (internato ad Auschwitz, secondo cui il lager era moralmente pi\u00f9 grave del gulag) e contro Aleksandr Isaevi\u010d Sol\u017eenicyn (internato in Siberia e che affermava l'equiparazione della volont\u00e0 sterminazionistica), Losurdo sostiene che pur essendo grave che un Paese socialista nato per abolire lo sfruttamento usi sistemi imperialisti e capitalisti, il gulag sia analogo a molti campi di concentramento occidentali (i cui governi hanno sostenuto e sostengono di essere paladini della libert\u00e0), che per certi versi furono anche pi\u00f9 affini al lager in quanto campo di sterminio e non di rieducazione, riprendendo la storia del genocidio indiano. Egli sostiene anche che i campi di concentramento e le colonie penali britanniche erano peggio di qualsiasi gulag, accusando anche politici come Winston Churchill e Harry Truman di essere autori di crimini di guerra e contro l'umanit\u00e0 pari (se non peggiori) di quelli che sono stati poi attribuiti a Stalin. Losurdo ritiene inoltre che i comunisti soffrano di autofobia, cio\u00e8 paura di se stessi e della propria storia, problema patologico che va affrontato, a differenza dell'autocritica sana.\nDespecificazione politico-morale e despecificazione naturalistica.\nLa despecificazione \u00e8 l'esclusione di un individuo o di un gruppo dalla comunit\u00e0 dei civili. Esistono due tipi di despecificazione:\nPer Losurdo la despecificazione naturalistica \u00e8 qualitativamente peggiore rispetto a quella politico-morale. Infatti mentre quest'ultima offre almeno una via di scampo mediante il cambio di ideologia, questo non \u00e8 possibile nel caso in cui sia in atto una despecificazione naturalistica, che \u00e8 irreversibile in quanto rimanda a fattori biologici che sono di per s\u00e9 immodificabili. Inoltre a differenza di altri pensatori ritiene quindi che l'olocausto degli ebrei non \u00e8 incomparabile ed \u00e8 quindi disposto ad ammettere in questo caso una tragica peculiarit\u00e0. La comparatistica che Losurdo offre a proposito non vuole essere una relativizzazione o uno sminuire, ma semplicemente considerare l'olocausto degli ebrei come incomparabile significa perdere la prospettiva storica e dimenticarsi dell'olocausto nero (l'olocausto dei neri) o dell'olocausto americano (l'olocausto dei nativi indiani d'America ottenuto negli Stati Uniti mediante la continua deportazione sempre pi\u00f9 a ovest e la diffusione ad arte del vaiolo), oltre ad altri stermini di massa come il genocidio armeno.\nPolemiche riguardanti Stalin.\nUna recensione effettuata nell'aprile del 2009 da Guido Liguori su \"Liberazione\" (organo ufficiale del Partito della Rifondazione Comunista) di \"Stalin. Storia e critica di una leggenda nera\", libro in cui Losurdo critica la demonizzazione di Stalin effettuata dalla storiografia maggioritaria e cerca di sottrarlo a quella che definisce \u00abla leggenda nera su di lui\u00bb, \u00e8 al centro di una polemica all'interno della redazione del suddetto quotidiano. Venti redattori inviano una lettera di protesta al direttore del giornale in cui si critica sia il tentativo di riabilitazione di Stalin presente nel libro di Losurdo sia la recensione di Liguori (giudicata troppo positiva nei confronti del libro), oltre che la scelta del direttore del giornale di pubblicare tale recensione. Il libro riceve delle recensioni critiche per le sue affermazioni e per la metodologia di lavoro utilizzata. All'estero, soprattutto in Germania, i critici di Losurdo lo accusano di essere un \u00abneostalinista\u00bb. Grover Furr, autore di \"Krusciov ment\u00ec\" e descritto dai detrattori come un \u00abrevisionista storico\u00bb, un \u00abrevisionista in una ricerca lunga una carriera per scagionare Stalin\u00bb e un \u00abprezioso contributo alla scuola revisionista storica degli studi sovietici e comunisti\u00bb, elogia il lavoro di Losurdo, in particolare quello su Stalin, iniziando un'amicizia reciproca. Nel 2016 introduce Furr a un editore italiano che pubblica la traduzione italiana di \"Khruschev ment\u00ec\", per cui scrive l'introduzione. Nel 2013 aveva gi\u00e0 scritto l'introduzione e il retrocopertina del libro di Furr sull'assassinio di Sergej Mironovi\u010d Kirov che rimane inedito.\nNegli estratti di un convegno organizzato nel 2003 per rivalutare la figura di Stalin a cinquant'anni dalla morte critica le rivelazioni contenute nel rapporto segreto di Nikita Sergeevi\u010d Chru\u0161\u010d\u00ebv, l'allora segretario generale del Partito Comunista dell'Unione Sovietica. Secondo Losurdo la cattiva fama di Stalin deriverebbe non dai crimini commessi da quest'ultimo (paragonati ad altri del suo tempo), ma dalle falsit\u00e0 presenti in quel rapporto che Chru\u0161\u010d\u0451v lesse nel corso del XX Congresso del Partito Comunista dell'Unione Sovietica del febbraio 1956. Nella relazione al convegno Losurdo d\u00e0 credito a una delle accuse principali che stavano alla base della sanguinosa repressione staliniana contro gli oppositori, ovvero l'esistenza nell'Unione Sovietica della \u00abrealt\u00e0 corposa della quinta colonna\u00bb pronta ad allearsi col nemico. Losurdo ribadisce di non voler riabilitare Stalin, seppur calato nella sua epoca, volendo presentare solo un'analisi dei fatti pi\u00f9 neutrale e attuare un revisionismo storiografico sull'esperienza generale del socialismo reale ritenuta passata, ma utile da studiare per capire le dinamiche future del socialismo.\nPolitica.\nLosurdo apparteneva alla corrente del marxismo-leninismo, ma ammirava anche l'interpretazione che Mao Zedong diede della pluralit\u00e0 della lotta di classe, da collocare nel contesto dell'attenzione che rivolge al processo di emancipazione femminile e dei popoli colonizzati.\nVicino prima al Partito Comunista Italiano, poi al Partito della Rifondazione Comunista e infine al Partito dei Comunisti Italiani, confluito nel Partito Comunista d'Italia (2014) e nel Partito Comunista Italiano (2016), di cui \u00e8 stato membro, fu anche direttore dell'associazione politico-culturale Marx XXI.\nCritico del liberalismo, della NATO e dell'imperialismo, in particolare quello statunitense, Losurdo contest\u00f2 l'assegnazione del Premio Nobel per la pace al dissidente cinese Liu Xiaobo, considerato un sostenitore aperto del colonialismo occidentale, in particolare per la sua idealizzazione del mondo occidentale e per aver affermato che ci sarebbe bisogno di \u00ab300 anni di colonialismo. In 100 anni di colonialismo Hong Kong \u00e8 cambiata fino a diventare ci\u00f2 che \u00e8 oggi. Data la grandezza della Cina, ovviamente ci vorrebbero 300 anni per trasformarla in quello che Hong Kong \u00e8 oggi. E ho dei dubbi che 300 anni siano abbastanza\u00bb."}
{"id": "1862996", "revid": "183483", "url": "https://it.wikipedia.org/wiki?curid=1862996", "title": "Alfa Ceti", "text": ""}
{"id": "1863008", "revid": "253958", "url": "https://it.wikipedia.org/wiki?curid=1863008", "title": "Limite di ritiro", "text": ""}
{"id": "1863009", "revid": "767487", "url": "https://it.wikipedia.org/wiki?curid=1863009", "title": "Kreisiraadio", "text": "Kreisiraadio (storpiatura in estone dell'inglese \"Crazy radio\") sono un trio di artisti estoni, dediti in particolare alla satira, alla commedia e alla comica demenziale. Sono considerati anche cantanti, e hanno pubblicato 3 album.\nLa loro carriera artistica ha inizio nel 1993, con le prime comparse nella radio e nella televisione nazionale. Dapprima presenti nella emittente radio Kuku raadio, passarono successivamente alla televisione, dove lavorarono per la Eesti Televisioon.\nNel 2008 hanno vinto la competizione canora nazionale estone, l'Eurolaul, e hanno poi partecipato all'Eurovision 2008 con la canzone \"Leto svet\" (trad. \"Sole d'estate\") finendo penultimi in semifinale."}
{"id": "1863013", "revid": "1543377", "url": "https://it.wikipedia.org/wiki?curid=1863013", "title": "Warner R-500", "text": "Il Warner R-500 Super Scarab 50 era un motore aeronautico radiale a 7 cilindri prodotto dall'azienda statunitense Warner Aircraft Corporation dal 1933.\nDestinato ad essere utilizzato su velivoli leggeri, venne utilizzato da una moltitudine di aerei da addestramento e da turismo di produzione principalmente statunitense.\nTecnica.\nCome altri motori radiali simili dell'epoca, l'R-500 era caratterizzato dalla presenza di 7 cilindri posizionati su una singola fila, dotati di alettatura per il raffreddamento tramite l'aria che proveniva dal moto dell'elica e del velivolo. La distribuzione adottata era la classica a valvole in testa (OHV) a 2 valvole per cilindro.\nPer l'installazione sull'elicottero Sikorsky XR-4, data la collocazione all'interno della struttura, si dovette ricorrere ad un sistema che convogliava l'aria forzata necessaria per evitare problemi di surriscaldamento."}
{"id": "1863024", "revid": "729019", "url": "https://it.wikipedia.org/wiki?curid=1863024", "title": "Michael Mukasey", "text": "Biografia.\n\u00c8 stato Procuratore generale degli Stati Uniti succedendo ad Alberto Gonzales dopo che questo si \u00e8 dimesso a causa di alcuni scandali.\nMukasey in precedenza aveva svolto per 18 anni le funzioni di giudice federale presso la corte del distretto meridionale di New York, di cui \u00e8 anche stato giudice capo per sei anni. In quella veste si occup\u00f2 delle prime indagini sul terrorismo internazionale negli USA, a partire dall'Attentato al World Trade Center del 1993 e culminando con l'arresto di Jos\u00e9 Padilla.\nHa ricevuto numerosi premi, fra i quali si segnala la Learned Hand Medal."}
{"id": "1863029", "revid": "767487", "url": "https://it.wikipedia.org/wiki?curid=1863029", "title": "Armando Bertagni", "text": ""}
{"id": "1863030", "revid": "12794", "url": "https://it.wikipedia.org/wiki?curid=1863030", "title": "Civ4", "text": ""}
{"id": "1863032", "revid": "2134764", "url": "https://it.wikipedia.org/wiki?curid=1863032", "title": "Jack Collison", "text": "Carriera.\nClub.\nCollison inizia a giocare nelle giovanili del Peterborough United e nel 2000 passa al Cambridge United. \nNel 2005 resta senza squadra ed entra nelle giovanili del West Ham, di cui diventa capitano nel 2007.\nIl 29 ottobre 2008 fa il suo esordio in Premier League all'Old Trafford contro il Manchester United. L'8 novembre gioca la sua prima partita a Boleyn Ground e segna il suo primo gol con il West Ham. Il 1\u00ba marzo 2009 un suo gol regala alla sua squadra la vittoria per 1-0 contro il . Tre giorni dopo, contro il Wigan Athletic, subisce un infortunio a un ginocchio che lo costringe a restare lontano dal campo per due mesi. Torna a giocare il 6 maggio in casa dello Stoke City.\nAl termine della stagione viene eletto \"Young Hammer of the Year\".\nIl 23 agosto 2009 per gioca 89 minuti contro il . Alla fine della partita scopre che suo padre Ian \u00e8 morto in un incidente stradale mentre si recava allo stadio per vedere giocare suo figlio.\nDue giorni dopo scende in campo in Carling Cup nel sentitissimo derby contro il Millwall. Per l'occasione i suoi compagni di squadra portano il lutto al braccio. Prima della partita ci sono scontri fra le due tifoserie e un uomo viene accoltellato. Il Millwall si porta in vantaggio ma a tre minuti dalla fine Junior Stanislas riporta il risultato in parit\u00e0 e i tifosi invadono il campo.\nCollison, visibilmente sconvolto, viene scortato fuori dal campo..\nNella stagione 2009-2010 colleziona 22 presenze in Premier League e segna due reti: il 21 novembre contro l'Hull City e il 28 novembre contro il Burnley.\nUn infortunio al ginocchio lo tiene fermo per pi\u00f9 di 14 mesi, dal 23 febbraio 2010 al 7 maggio 2011 quando scende in campo nel pareggio casalingo contro il . Gioca altre due partite prima della fine della stagione, che si conclude con la retrocessione degli Hammers in Football League Championship.\nNazionale.\nPoich\u00e9 suo nonno nacque a Bedwellty, nel Monmouthshire, Jack Collison ha potuto essere convocato dalla Nazionale gallese. Ha esordito con l'Under-21 il 7 novembre 2007 a Wrexham contro la Bosnia e in quella partita ha segnato il suo primo gol.\nIl 29 maggio 2008 debutta con la Nazionale maggiore in un'amichevole vinta per 1-0 contro l'Islanda a Reykjav\u00edk."}
{"id": "1863033", "revid": "72396", "url": "https://it.wikipedia.org/wiki?curid=1863033", "title": "Limite plastico", "text": ""}
{"id": "1863039", "revid": "28592", "url": "https://it.wikipedia.org/wiki?curid=1863039", "title": "Johann Christian Friedrich H\u00f6lderlin", "text": ""}
{"id": "1863052", "revid": "256896", "url": "https://it.wikipedia.org/wiki?curid=1863052", "title": "ACRA", "text": ""}
{"id": "1863058", "revid": "122717422", "url": "https://it.wikipedia.org/wiki?curid=1863058", "title": "Surtees TS7", "text": "La Surtees TS7 \u00e8 una vettura di Formula 1 che venne utilizzata dalla scuderia inglese Surtees nella stagione 1970 e in quella successiva.\nDescrizione e storia.\nProgettata da John Surtees e Peter Connew veniva spinta dal classico motore Ford Cosworth DFV, montato su una monoscocca di alluminio. Dotata di cambio Hewland DG300 e pneumatici Firestone. Fu la prima monoposto di Formula 1 costruita da questa scuderia.\nEsord\u00ec nel Gran Premio di Gran Bretagna 1970 con un diciannovesimo posto in griglia, guidata dallo stesso Surtees. Il miglio risultato fu il quinto posto nel Gran Premio del Canada. And\u00f2 a punti anche con Derek Bell nel successivo Gran Premio degli Stati Uniti. Venne impiegata anche saltuariamente nella stagione seguente ma senza risultati di rilievo. Il migliore fu l'ottavo posto di Gijs van Lennep nel Gran Premio d'Olanda, vettura gestita dalla \"Strichling Autoraces Netherlands\".\nTra le gare non titolate vinse la International Gold Cup 1970, sempre con al volante John Surtees e la prima manche del Gran Premio d'Argentina 1971 con al volante Rolf Stommelen."}
{"id": "1863059", "revid": "1305772", "url": "https://it.wikipedia.org/wiki?curid=1863059", "title": "Get Throwed", "text": "Get Throwed \u00e8 il terzo singolo del rapper statunitense Bun B estratto dall'album \"Trill\". \u00c8 stato prodotto da Mr. Lee e vi hanno partecipato Pimp C, Z-Ro e Young Jeezy.\nInformazioni.\nNell'album, la canzone reca anche la partecipazione di Jay-Z, che non \u00e8 per\u00f2 presente nel videoclip. \u00c8 caratterizzata da un ritmo lento e ha quattro strofe: la prima \u00e8 rappata da Pimp C, La seconda da Bun B, la terza da Young Jeezy e la quarta da Pimp C e Bun B. Il ritornello \u00e8 cantato da Z-Ro.\n\"Get Throwed\" non \u00e8 entrata nella chart \"Billboard Hot 100\", ma ha raggiunto la posizione n.49 nella \"Hot R&amp;B/Hip-Hop Songs\" e la n.24 nella \"Hot Rap Tracks\".\nVideoclip.\nIl videoclip del singolo mostra gli artisti rappare in vari luoghi, primi fra tutti un parcheggio illuminato e un negozio d'abbigliamento. Una scena di particolare rilievo \u00e8 quella in cui Pimp C brucia una banconota."}
{"id": "1863061", "revid": "2056951", "url": "https://it.wikipedia.org/wiki?curid=1863061", "title": "Trasformazione (diritto)", "text": "In diritto, la Trasformazione \u00e8 un'operazione (disciplinata dagli articoli 2498-2500-novies del codice civile), mediante la quale si manifesta un cambiamento fra tipi di societ\u00e0 \"lucrative\", es da societ\u00e0 di persone a societ\u00e0 di capitali o viceversa (trasformazione omogenea), oppure si assiste ad un cambiamento da societ\u00e0 di capitali in altri enti o viceversa (trasformazione eterogenea).\nScopo della trasformazione \u00e8 di poter cambiare l'assetto organizzativo della societ\u00e0 esistente in base alle nuove esigenze sopravvenute senza estinguere tale societ\u00e0 e crearne una nuova ottenendo anche notevoli vantaggi di carattere fiscale.\nProcedimento di trasformazione.\nIl codice disciplina i due casi di trasformazione:\nSi prevedono 2 tipi di trasformazione eterogenea:\nUna societ\u00e0 di capitali pu\u00f2 trasformarsi in consorzio, Societ\u00e0 consortile o cooperativa, associazioni non riconosciute e fondazioni. Per effettuare la trasformazione \u00e8 necessario il voto favorevole dei 2/3 dei soci aventi diritto al voto e il consenso dei soci che assumono la responsabilit\u00e0 illimitata.\nI consorzi, le societ\u00e0 consortili, comunioni di aziende, associazioni riconosciute e fondazioni possono trasformarsi in societ\u00e0 di capitali. La trasformazione deve essere approvata:\nEffetti della trasformazione.\nLa trasformazione omogenee ha effetto dall'ultimo adempimento pubblicitario richiesto cio\u00e8 dall'iscrizione nel registro delle imprese della delibera di trasformazione.\nLa trasformazione eterogenea ha effetto solo dopo 60 giorni dall'ultimo adempimento pubblicitario richiesto.\nOpposizione dei creditori.\nNella trasformazione eterogenea i creditori possono proporre opposizione alla trasformazione durante il periodo di 60 giorni dall'iscrizione nel registro imprese dell'atto di trasformazione. Il tribunale, quando ritenga infondato il pericolo di pregiudizio per i creditori oppure la societ\u00e0 abbia prestato idonea garanzia, pu\u00f2 disporre che l'operazione venga comunque effettuata nonostante l'opposizione (art.2445).\nInvalidit\u00e0 della trasformazione.\n\u00c8 stato anche introdotto il principio contenuto nell'art. 2500 bis c.c. in forza del quale, eseguita la pubblicit\u00e0 richiesta, l'invalidit\u00e0 dell'atto di trasformazione non pu\u00f2 essere pronunciata, con la conseguenza che come eventuale rimedio rimane il risarcimento dei soci o dei terzi danneggiati."}
{"id": "1863066", "revid": "716642", "url": "https://it.wikipedia.org/wiki?curid=1863066", "title": "Freddie Sears", "text": "Carriera.\nClub.\nFreddie Sears cresce nel vivaio del West Ham United da quando all'et\u00e0 di undici anni si trasfer\u00ec da casa.\nRealizz\u00f2 25 reti in 24 partite durante il campionato giovanile 2007-2008, consentendogli cos\u00ec di esordire in campionato il 15 marzo 2008 segnando addirittura il gol della vittoria dopo cinque minuti dal suo ingresso in campo.\nIl 16 gennaio 2015 si trasferisce all'Ipswich Town.\nNazionale.\nHa giocato nelle nazionali giovanili inglesi Under-19, Under-20 ed Under-21."}
{"id": "1863073", "revid": "94902", "url": "https://it.wikipedia.org/wiki?curid=1863073", "title": "Fattore ecologico", "text": ""}
{"id": "1863074", "revid": "94902", "url": "https://it.wikipedia.org/wiki?curid=1863074", "title": "Fattori ecologici", "text": ""}
{"id": "1863085", "revid": "599013", "url": "https://it.wikipedia.org/wiki?curid=1863085", "title": "Acra", "text": ""}
{"id": "1863086", "revid": "122899009", "url": "https://it.wikipedia.org/wiki?curid=1863086", "title": "Cellula M", "text": "Le cellule M sono una sottopopolazione del MALT (Tessuto Linfoide Associato alle Mucose).\nSono cellule altamente specializzate, e costituiscono il 10% delle cellule mucosali dell'intestino. Risultano difficili da studiare e sono state isolate solo recentemente. Differiscono dalle circostanti cellule mucosali per la loro forma, sono difatti molto assottigliate, membranose (da qui il nome Cellule M, membranose appunto).\nSono situate nei tratti sovrastanti noduli linfatici detti Placche di Peyer (localizzate nella sottomucosa).\nHanno una posizione specifica e se vengono spostate perdono parte della loro funzione che \u00e8 quella di campionare gli antigeni discriminando ci\u00f2 che \u00e8 Self dal Non Self e mantenendo la tolleranza immunitaria. Hanno forma irregolare caratterizzata da microvilli (estroflessioni della membrana apicale corti ed irregolari) che producono enzimi idrolitici come le fosfatasi alcaline.\nLe cellule M acquisiscono per endocitosi sostanze solubili e solide (es. Batteri) tramite la membrana apicale e per mezzo di vescicolette vengono portate alla membrana basolaterale dove vengono rilasciati per esocitosi e processati dai macrofagi, i quali presentano l'antigene ad una Cellula T-Helper che stimoler\u00e0 la produzione di IgA (perch\u00e9 presenti nelle secrezioni). Le IGA impediscono la diretta adesione dell'antigene alla mucosa, presentandolo ai linfociti. Esse costituiscono una vera e propria barriera fisica.\nSono usate da alcuni batteri, come la Shigella e la Salmonella, per penetrare nella sottomucosa intestinale per loro altrimenti irraggiungibile."}
{"id": "1863088", "revid": "287204", "url": "https://it.wikipedia.org/wiki?curid=1863088", "title": "Chateauroux", "text": ""}
{"id": "1863090", "revid": "767487", "url": "https://it.wikipedia.org/wiki?curid=1863090", "title": "Psicologia del profondo", "text": "La definizione di psicologia del profondo \u00e8 riservata a quegli indirizzi della psicologia (solitamente della psicologia dinamica) che postulano la presenza di meccanismi o dinamismi psichici inconsci, e che attribuiscono a questi una importanza fondamentale per spiegare il comportamento e lo psichismo umano. \nDescrizione.\nIn particolare, essa si rif\u00e0 storicamente al pensiero di Sigmund Freud, quello di Carl Gustav Jung e a quello di Alfred Adler. Questa concezione ha tuttavia avuto dei precursori in ambito filosofico; in particolare essa \u00e8 stata sviluppata prima da Arthur Schopenhauer e poi da Friedrich Wilhelm Nietzsche. Freud \u00e8 conosciuto comunque come il primo che abbia indagato sistematicamente l'inconscio, e che ne abbia fatto uso a scopo psicoterapeutico.\nIl concetto di \"psicologia del profondo\", tuttavia, \u00e8 stato ufficialmente introdotto da Eugen Bleuler, psichiatra svizzero, collega di Jung, noto soprattutto per aver coniato ed applicato la classificazione delle schizofrenie. Freud utilizz\u00f2 questo concetto a partire dal 1913, in particolare per distinguere la sua Psicologia di derivazione psicoanalitica da quella accademica, che era solita occuparsi invece dei fenomeni mentali consci."}
{"id": "1863091", "revid": "466539", "url": "https://it.wikipedia.org/wiki?curid=1863091", "title": "Beau Bridges", "text": "Biografia.\nBeau Bridges \u00e8 figlio d'arte: \u00e8 infatti figlio degli attori Lloyd Bridges e Dorothy Louise Simpson ed \u00e8 fratello di Jeff Bridges. Nel novembre 2005 ha partecipato come guest star alla serie \"My Name Is Earl\", ricoprendo il ruolo del padre di Earl, Carl Hickey. Il suo diventer\u00e0 poi un personaggio ricorrente e ricever\u00e0 nel 2007 un Emmy Award per questa sua performance.\nVita privata.\nSi \u00e8 sposato due volte: prima dal 1964 al 1984 con l'attrice Julie Anne Landfield con cui ha adottato un figlio, Casey (1969) e avuto un figlio biologico, Jordan (1973, anche egli attore); nel 1984 (un mese dopo il divorzio dalla prima moglie) si \u00e8 risposato con Wendy Treece da cui ha avuto tre figli: Dylan (1984), Emily (1986), Jeffery (1993).\nDoppiatori italiani.\nNelle versioni in italiano delle opere in cui ha recitato, Beau Bridges \u00e8 stato doppiato da:"}
{"id": "1863098", "revid": "729019", "url": "https://it.wikipedia.org/wiki?curid=1863098", "title": "Gerolsteiner Brunnen", "text": "La Gerolsteiner Brunnen GmbH &amp; Co. KG \u00e8 un'azienda tedesca con sede a Gerolstein, citt\u00e0 della Renania-Palatinato situata sull'altopiano di Eifel.\nFondata il 1\u00ba gennaio 1888 con il nome di \"Gerolsteiner Sprudel GmbH\", la Gerolsteiner \u00e8 la principale azienda sul mercato tedesco per vendite nel settore dell'acqua minerale. Oltre alla Germania, distribuisce i suoi prodotti in altri 34 paesi.\nIl prodotto \"storico\", l'acqua minerale \"Gerolstein Sprudel\", \u00e8 noto per la naturalmente alta presenza di anidride carbonica. Pi\u00f9 recentemente (dal 1986) sono state introdotte delle acque con inferiore concentrazione di anidride carbonica.\nDal 1998 al 2008 l'azienda \u00e8 stata anche lo sponsor principale della squadra ciclistica professionistica Team Gerolsteiner."}
{"id": "1863103", "revid": "124123", "url": "https://it.wikipedia.org/wiki?curid=1863103", "title": "Zh\u012b Qi\u0101n", "text": "Zh\u012b Qi\u0101n fu uno studioso poliglotta (le Cronache monastiche attestano che parlava sei lingue), di origini Kushan, discendente di una famiglia che si era stabilita in Cina verso la meta del I secolo a Luoyang (capitale della Dinastia Han Orientali, 25-220). Nel 220, Luoyang divenne la capitale del Regno di Wei (220-265), uno dei Tre regni in cui era suddivisa la Cina dopo il crollo della dinastia imperiale. Cos\u00ec Zhiqian si trasferisce, pochi anni dopo e con tutta la famiglia, a Nanchino, capitale del regno di Wu (222-280). A Nanchino Zhi Qian inizi\u00f2 la sua opera di traduzione. Nel Canone buddhista cinese gli vengono attribuite circa 50 traduzioni. Le pi\u00f9 importanti riguardano:"}
{"id": "1863105", "revid": "1544559", "url": "https://it.wikipedia.org/wiki?curid=1863105", "title": "Como Calcio 1990-1991", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1990-1991.\nStagione.\nDopo la seconda retrocessione consecutiva, gli azzurri ritornano in terza serie dopo 11 anni:ritorna in panchina Eugenio Bersellini (che allen\u00f2 i lariani dal 1971 al 1973) e l'obiettivo dichiarato \u00e8 la salita immediata in Serie B.\nSul fronte mercato, lasciano i Lario il brasiliano Milton,l'attaccante Giunta,e l'altra bandiera Maccoppi, \"Tarzan\" Annoni, Biondo,e Notaristefano;e si registrano gli arrivi di Berlinghieri (dal ), Seno (dal Treviso), Mariotto (dalla ),e Chiodini (dall').\nDopo un avvio in sordina, il Como ottiene 5 vittorie consecutive che lo portano ai vertici della classifica tallonato solamente da Piacenza, Venezia, Empoli:da ricordare la vittoria nel derby a Varese del 2 dicembre per 1-2.Ma nel girone di ritorno il Como accusa un netto calo dal punto di vista dei risultati (saranno ben 8 i pareggi) e nonostante le sconfitte con le corregionali Pavia e Monza i lariani dovettero disputare uno spareggio, contro gli stessi lagunari (che li raggiunsero a quota 44 punti all'ultima giornata) sul neutro di Cesena (seguiti da ben 5000 tifosi comaschi) il 16 giugno 1991 che vide la vittoria dei veneti di Alberto Zaccheroni per 2-1 con gol di Zanin per i lagunari al 37\u00b0 del primo tempo, il pareggio azzurro arriva al 52\u00ba della ripresa con un gol di Francesco Pedone,la gara si mette in salita per gli uomini di Bersellini che rimangono in 10 per l'espulsione di Fortunato e al 77\u00b0 gli arancioneroverdi ritornano in vantaggio con una rasoiata di Fabrizio Perrotti su punizione.Sembra finita quando per\u00f2 esattamente un minuto dopo viene fischiato un rigore ai lariani per mani veneziane in area ma Vincenzi (incaricato sul dischetto) sciupa tutto facendosi respingere il tiro dall'estremo difensore veneziano Pierantonio Bosaglia (nativo proprio di Como):il Venezia va in Serie B mentre il Como rimane in C.\nSponsor.\nCome per l'anno precedente in B,lo sponsor tecnico rimane la tedesca Adidas (che lascer\u00e0 la societ\u00e0 lombarda dopo quasi 10 anni) e lo sponsor ufficiale rimane la FISAC di Grandate."}
{"id": "1863106", "revid": "200154", "url": "https://it.wikipedia.org/wiki?curid=1863106", "title": "Prokofiev", "text": ""}
{"id": "1863111", "revid": "200154", "url": "https://it.wikipedia.org/wiki?curid=1863111", "title": "Manuel De Falla", "text": ""}
{"id": "1863113", "revid": "1347902", "url": "https://it.wikipedia.org/wiki?curid=1863113", "title": "F\u00ebdor Ivanovi\u010d Tolbuchin", "text": "\u00c8 stato anche maresciallo dell'Unione Sovietica.\nCarriera.\nSi arruol\u00f2 come volontario nell'esercito imperiale nel 1914, allo scoppio della prima guerra mondiale. Venne rapidamente promosso da soldato scelto a capitano nel 1916, venendo pi\u00f9 volte decorato per il coraggio mostrato in battaglia.\nNel 1918 entr\u00f2 a far parte dell'Armata Rossa dove serv\u00ec come comandante si stato maggiore della cinquantaseiesima divisione di fanteria. Al termine della guerra civile russa gli vennero affidati diversi incarichi nello stato maggiore. Frequent\u00f2 inoltre l'Accademia Militare Frunze per salire ulteriormente di grado, laureandosi nel 1931. Dopo alcuni incarichi nello stato maggiore, gli venne assegnato il comando di una divisione; divenne in seguito comandante del gruppo di armate di stanza nel Caucaso.\nMantenne questo incarico fino alle prime fasi dell'operazione Barbarossa, nell'agosto del 1941, quando gli venne assegnato il fronte della Crimea, che difese fino al marzo del 1942. Dal marzo del 1942 al luglio dello stesso anno fu assistente al comando del fronte di Stalingrado; dopo questo incarico divenne il comandante della 57\u00aa Armata fino al marzo del 1943. La sua armata fu coinvolta nella battaglia di Stalingrado, dove il suo superiore Andrej Ivanovi\u010d Er\u00ebmenko elogi\u00f2 le sue capacit\u00e0 organizzative e militari; in seguito Tolbuchin venne assegnato al fronte meridionale.\nDopo la guerra fu Comandante in Capo del Gruppo di Armate Sud, che comprendeva la regione dei Balcani. Nel gennaio 1947 venne nominato Comandante del Distretto Militare della Transcaucasia, posto che mantenne fino alla sua morte, il 17 ottobre 1949."}
{"id": "1863115", "revid": "196390", "url": "https://it.wikipedia.org/wiki?curid=1863115", "title": "Fyodor Tolbukhin", "text": ""}
{"id": "1863122", "revid": "287204", "url": "https://it.wikipedia.org/wiki?curid=1863122", "title": "Como Calcio 1989-1990", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1989-1990.\nStagione agonistica.\nNella stagione 1989-1990 dopo la retrocessione dell'anno precedente dalla massima serie, i lariani sono candidati tra i favoriti (insieme alle retrocesse Pisa, Pescara, Torino e alle outsider Parma, , Cagliari) per la promozione in Serie A: dopo aver ceduto il talento Marco Simone al Milan e le bandiere Albiero e Todesco e il fuoriclasse Corneliusson, la squadra nelle prime 10 giornate incassa due vittorie, cinque pareggi e tre sconfitte.\nIl 5 novembre, dopo la sconfitta in trasferta (1-0) di Barletta, Vitali \u00e8 stato esonerato ed \u00e8 stato sostituito Galeone che ha fatto di tutto per salvare una squadra a ridosso della zona retrocessione, ma la situazione \u00e8 ulteriormente peggiorata: infatti la prima vittoria (2-0) della nuova gestione \u00e8 giunta solo il 4 marzo, in casa contro il Padova mentre qualche settimana prima i biancazzurri avevano subito un umiliante tracollo (5-0) in casa del lanciatissimo Torino.\nGaleone si dimette il 1\u00ba aprile, l'arrivo del tecnico della primavera Massola non ha portato nulla di nuovo, il 6 maggio con la sconfitta (2-0) subita a Reggio Emilia i lariani sono retrocessi in Serie C1 dopo 11 anni ed \u00e8 stata la seconda retrocessione consecutiva. Da segnalare che nelle 38 gare la squadra ha messo a segno solo 16 gol, e di questi appena 4 realizzati in trasferta, in tutto raccoglie 27 punti e retrocede con il Monza, il Licata ed il Catanzaro.\nNella Coppa Italia ritornata ad eliminazione diretta il Como supera nel primo turno (2-1) l'Empoli, nel secondo turno viene estromesso dall Fiorentina, l'incontro termina (1-1) poi ai calci di rigore s'impone la viola con un interminabile (10-9).\nMaglie e Sponsor.\nLo sponsor tecnico per la stagione 1989-1990 \u00e8 stato Adidas, mentre cambia dopo 5 stagioni lo sponsor ufficiale sulle maglie, che diventa la FISAC (azienda di Grandate leader nella lavorazione della seta) che rimpiazza la Mita (azienda giapponese produttrice di fotocopiatrici)."}
{"id": "1863123", "revid": "365417", "url": "https://it.wikipedia.org/wiki?curid=1863123", "title": "Spyro Gyra (album)", "text": "Spyro Gyra \u00e8 il primo album in studio del gruppo musicale statunitense omonimo, pubblicato nel 1978."}
{"id": "1863124", "revid": "125270380", "url": "https://it.wikipedia.org/wiki?curid=1863124", "title": "Keep on Movin'", "text": "Keep on Movin' \u00e8 un brano musicale della boy band britannica 5ive, estratto come secondo singolo dall'album \"Invincible\". Pubblicato alla fine del 1999, la canzone \u00e8 diventata il primo singolo al numero uno in Inghilterra del gruppo, ed in generale uno dei loro pi\u00f9 grandi successi.\nIl video di \"Keep on Movin\" \u00e8 stato diretto da Cameron Casey.\nCuriosit\u00e0.\nUn brano omonimo fu scritto e pubblicato da Pino Daniele nel 1984. La canzone dei 5ive non ha alcun collegamento con quella del cantautore napoletano."}
{"id": "1863125", "revid": "93556", "url": "https://it.wikipedia.org/wiki?curid=1863125", "title": "Jacob van Campen", "text": "Biografia.\nTra il 1615 ed il 1621 si rec\u00f2 in Italia, dove soggiorn\u00f2 nel Veneto, e a Vicenza incontr\u00f2 lo Scamozzi.\nProgett\u00f2 il Palazzo Reale di Amsterdam, costruito dal 1648, e il Mauritshuis, un edificio in cui lo stile palladiano \u00e8 aggiornato al classicismo barocco olandese.\nCostru\u00ec due castelli, a Rijswijk e Hondsholredijk distrutti nel 1800, e inoltre rimodern\u00f2 il castello di Buren."}
{"id": "1863133", "revid": "547992", "url": "https://it.wikipedia.org/wiki?curid=1863133", "title": "Un figlio a met\u00e0", "text": "Un figlio a met\u00e0 \u00e8 una miniserie televisiva trasmessa su Rai 2 il 15 e il 17 dicembre 1992 e poi replicato pi\u00f9 volte anche negli anni duemila. Circa due anni dopo \u00e8 stato prodotto il seguito del film: \"Un figlio a met\u00e0 - Un anno dopo\". Il protagonista \u00e8 Gigi Proietti.\nTrama.\nSandro Giacomelli (Gigi Proietti) \u00e8 un ex attore che, dopo il divorzio dalla moglie Nathalie (Kathy Connelly), ha abbandonato la recitazione diventando doppiatore, per potersi prendere cura del figlio Luca (Matteo Bellina).\nDopo diversi anni, dopo aver trovato un equilibrio tra il lavoro, il figlio e la nuova compagna Francesca (Bettina Giovannini), Nathalie ricompare a sorpresa, chiedendo di poter rivedere il figlio, e sfruttando il fatto che figura sul passaporto di entrambi i genitori, riesce a portarlo con s\u00e9 a Miami.\nSandro denuncia subito il rapimento alle autorit\u00e0 ma la diplomazia italiana non pu\u00f2 ottenere che le autorit\u00e0 americane obblighino la donna, cittadina americana, a riconsegnare il bambino. Deciso a riprendersi il figlio, Sandro, dopo aver venduto quasi tutti i beni personali per pagarsi il viaggio, parte per Miami chiedendo al suo vecchio amico Carlo (Andrea Giordana), che vive a Boston, di raggiungerlo l\u00ec per aiutarlo nelle ricerche.\nScontrandosi con una societ\u00e0 non disposta ad aiutare un uomo che vuole sottrarre il figlio alla madre e dopo affannose ricerche, Sandro trova finalmente Luca, a cui la madre aveva detto che il padre sapeva del viaggio a Miami; il ragazzo, nonostante sia felice di vivere a Miami con la madre e il nuovo compagno, chiede al padre di riportarlo in Italia. Sandro e Luca, per non essere scoperti organizzano una serie di depistaggi cambiando pi\u00f9 volte aereo prima di lasciare finalmente l'America e raggiungere Roma, dove ora \u00e8 Sandro ad avere la legge dalla sua parte. Ad attenderli all'aeroporto c'\u00e8 Francesca: ora finalmente i tre possono diventare una vera famiglia."}
{"id": "1863135", "revid": "767487", "url": "https://it.wikipedia.org/wiki?curid=1863135", "title": "Donauweibchen", "text": "Donauweibchen (Dama del Danubio) op. 427, \u00e8 un valzer di Johann Strauss (figlio).\nIl 17 dicembre 1887, al \"Theater an der Wien\" di Vienna, vi fu la prima assoluta dell'operetta di Johann Strauss \"Simplicius\".\nBasata su \"Der abenteuuerliche Simplicissimus\", una famosa novella di Grimmelhausen ambientata durante la Guerra dei Trent'anni, l'operetta-seria di Strauss, nonostante la bellezza delle melodie,\nnon ebbe grande successo.\nLa sera della prima fu rovinata, soprattutto, quando una piccola parte della scenografia prese fuoco; la fuga completa del pubblico fu evitata grazie all'idea che Strau\u00df ebbe di far ripetere l'aria dell'eremita: \"Ich denke gern zuruck\", la cui bellezza riport\u00f2 la calma tra il pubblico.\nNon a caso il valzer \"Donauweibchen\" di Strauss, basato sulle melodie dell'operetta, richiama le note di quest'aria per l'apertura del valzer.\nIl titolo deriva dal ritornello del quartetto dell'atto 3\u00b0 e si riferisce alla leggendaria fanciulla che, secondo la tradizione, porterebbe fortuna ai pescatori del Danubio.\nIl valzer di Strauss fu eseguito per la prima volta l'8 gennaio 1888 da Eduard Strauss durante un concerto al Musikverein."}
{"id": "1863136", "revid": "272827", "url": "https://it.wikipedia.org/wiki?curid=1863136", "title": "Vinnicja", "text": ""}
{"id": "1863137", "revid": "1543377", "url": "https://it.wikipedia.org/wiki?curid=1863137", "title": "Como Calcio 1987-1988", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1987-1988.\nStagione.\nNella stagione 1987-1988 il Como si classifica all'undicesimo posto del campionato di Serie A. Il tecnico scelto per questa stagione \u00e8 Aldo Agroppi che a causa di una difficile partenza e quindi di una precaria posizione di classifica, dopo la sconfitta di Pescara (2-0) del 3 gennaio 1988, viene sollevato dall'incarico ed avvicendato con Tarcisio Burgnich. Il tecnico friulano riesce nel progetto di portare la squadra lariana alla salvezza. Nel girone di andata il Como raccoglie 10 punti, nel girone di ritorno con il nuovo tecnico fa meglio, ne mette insieme 15, sufficienti per mantenere la categoria. \nNella Coppa Italia la quadra lariana si piazza terza classificata nel secondo girone eliminatorio, disputato prima del campionato, con , Milan (entrambe qualificate per gli ottavi di finale), , e . In questa manifestazione nei gironi di qualificazione, per questa stagione vi sono alcune importanti novit\u00e0, 3 punti alla squadra che vince, chi pareggia tira i calci di rigore, che assegnano 2 punti a chi vince ed 1 a chi perde. Il Como ha ottenuto due vittorie e tre sconfitte, e quindi non pareggiando non ha sperimentato alcune di queste novit\u00e0 stagionali.\nOrganigramma societario.\nArea direttiva\nArea tecnica"}
{"id": "1863138", "revid": "30610", "url": "https://it.wikipedia.org/wiki?curid=1863138", "title": "Sordomutismo", "text": "Il sordomutismo \u00e8 la condizione di chi \u00e8 contemporaneamente affetto da sordit\u00e0 e mutismo. \nLa maggior parte delle persone a cui ci si riferisce come \"sordomute\" sono in realt\u00e0 solamente sorde dalla nascita o dai primi anni di vita e non hanno potuto acquisire in maniera naturale la lingua parlata. Queste persone non sono per\u00f2 mute in quanto, attraverso un percorso riabilitativo adeguato di logopedia, possono imparare a parlare.\nIl sordomutismo ha importanti effetti sul corretto sviluppo psicologico e sociale del soggetto - in particolare giovane - che ne sia affetto, e che in mancanza di adeguati sostegni psicopedagogici pu\u00f2 rischiare l'emarginazione e l'analfabetismo.\nSecondo la teoria riabilitativa oralista, \u00e8 possibile far fronte alla sordit\u00e0 - evitando cos\u00ec il sordomutismo - grazie alla logopedia con utilizzo di apparecchio acustico/impianto cocleare.\nUn approccio alternativo \u00e8 quello costituito dalla lingua dei segni (in Italia tipicamente la LIS) e dalle sue derivazioni come ad esempio il cosiddetto bilinguismo.\nStoria.\nNell'Impero Ottomano molti sordomuti, chiamati \"dilsiz\", vivevano nell'interno del palazzo imperiale, ed erano al servizio del Sultano. I Dilsiz svolgevano compiti di vigilanza, e agivano come messaggeri e paggi, svolgendo specialmente compiti che richiedevano segretezza. Questi includevano anche le esecuzioni.\nDiritto.\nIn Italia.\nLa condizione giuridica della persona affetta da sordomutismo \u00e8 in molti ordinamenti osservata sotto un profilo di specialit\u00e0.\nSe da un punto di vista civilistico sono numerose le previsioni normative volte ad assicurare al paziente mezzi e strumenti per abbattere la diseguaglianza sostanziale rispetto agli altri cittadini (ad esempio, ma non solo, organizzazione di sostegni di istruzione specializzata, forme di integrazione, provvisione di strumenti e presidi specialistici, e in genere adeguamento delle normative generali onde evitare l'impossibilit\u00e0 di esercizio di taluni diritti), anche dal punto di vista penale la reit\u00e0 del sordomuto deve essere valutata secondo termini principalmente afferenti alla necessit\u00e0 di accertare con estrema cura la condizione psicologica del reo e la sua effettivamente cosciente volont\u00e0 di infrazione."}
{"id": "1863141", "revid": "287204", "url": "https://it.wikipedia.org/wiki?curid=1863141", "title": "Let's Dance (Five)", "text": "\"Let's Dance\" \u00e8 il primo singolo ad essere estratto da \"Kingsize\", terzo album della boy band britannica 5ive, pubblicato nel 2001.\n\"Let's Dance\" \u00e8 stata scritta da Richard Stannard, Julian Gallagher, Ash Howes, Martin Harrington, Richard Breen, Jason 'J' Brown e Sean Conlon. Il singolo \u00e8 stato coprodotto da Stannard e Rowe.\nIl video prodotto da \"Let's Dance\" \u00e8 stato girato da Max &amp; Dania, ed \u00e8 l'ultimo effettivamente girato dai 5ive, dato che i due video successivi, saranno girato dopo lo scioglimento del gruppo."}
{"id": "1863147", "revid": "91572", "url": "https://it.wikipedia.org/wiki?curid=1863147", "title": "Gulesin Sukru", "text": ""}
{"id": "1863157", "revid": "765341", "url": "https://it.wikipedia.org/wiki?curid=1863157", "title": "Metodo dell'inventario permanente", "text": "Il metodo dell'inventario permanente (in inglese PIM, \"Perpetual Inventory Method\") consente di ottenere una stima dello stock di capitale esistente (difficile da rilevare direttamente) sulla base dei dati relativi ai flussi di investimento.\nIl metodo, introdotto da Raymond W. Goldsmith nel 1951, viene regolarmente utilizzato in molti paesi, tra cui l'Italia.\nPrezzi costanti e uscita simultanea.\nIn una situazione semplificata al massimo, si pu\u00f2 supporre che:\nLa seconda ipotesi viene resa graficamente mediante i grafici di due funzioni:\nSulla base di tali assunzioni, lo stock di capitale formula_7 esistente al tempo formula_8 non \u00e8 altro che la somma di tutti gli investimenti fissi formula_9 effettuati negli formula_1 anni precedenti:\nformula_11\nda cui:\nformula_12\nAd esempio, supponendo uno stock iniziale nullo formula_13, si avrebbe:\nGli investimenti si cumulano nei primi tre periodi, ma poi, a partire dal quarto, vengono eliminati i macchinari installati tre anni prima; ne risulta che, dopo i due anni iniziali, in qualsiasi anno lo stock di capitale \u00e8 uguale agli investimenti effettuati nei tre anni precedenti:\nUscita lineare.\nSi pu\u00f2 anche supporre, pi\u00f9 realisticamente, che ogni anno si guasti e venga eliminata una frazione costante dei macchinari installati: nulla nell'anno di installazione, formula_18 in ciascuno degli anni successivi, fino ad arrivare a formula_19 (il 100%) dopo formula_1 anni.\nNell'anno formula_8, quindi, la quota dei macchinari installati nell'anno formula_22 ed ancora in uso \u00e8 pari a formula_23: se formula_24 l'espressione tra parentesi vale 1 (100%), se formula_25 (met\u00e0 della vita utile) l'espressione vale formula_26 (50%), se formula_27 vale formula_28.\nGraficamente:\nLa funzione di sopravvivenza \u00e8 linearmente decrescente, la funzione di eliminazione \u00e8 costante (tasso di eliminazione sempre uguale a formula_18).\nNell'ipotesi di uscita lineare lo stock di capitale \u00e8 dato da:\nformula_30\nAd esempio, supponendo ancora uno stock iniziale nullo e formula_13, si avrebbe:\nLo stock di capitale risulta minore rispetto all'ipotesi di uscita simultanea, in quanto al tempo formula_8 risultano eliminati non solo i macchinari installati fino al tempo formula_33, ma anche un terzo di quelli installati al tempo formula_34 e due terzi di quelli installati al tempo formula_35.\nUscita lineare differita.\nIn realt\u00e0, anche l'ipotesi di uscita lineare risulta poco realistica; si pu\u00f2 infatti supporre che i macchinari funzionino tutti almeno per qualche dopo l'installazione e che comincino a guastarsi solo dopo un primo periodo di utilizzo. Graficamente:\nSi tratta di un'ipotesi intermedia tra l'uscita simultanea e l'uscita lineare. Indicando con formula_36 il periodo iniziale (in cui i macchinari non si guastano e non vengono eliminati) e con formula_37 il periodo di uscita lineare (ogni anno si guasta una percentuale costante dei macchinari), si ha:\nformula_38\nAd esempio, supponendo nullo lo stock iniziale, formula_39 e formula_40, si avrebbe:\nUscita a campana.\nSi usa spesso una funzione di eliminazione non lineare ma \"a campana\" (con un andamento simile a quello della curva di Gauss), secondo l'ipotesi che le eliminazioni siano poche all'inizio, quando i macchinari sono ancora nuovi, poi sempre pi\u00f9 frequenti man mano che invecchiano, infine ancora pochi - rispetto alle installazioni iniziali - per il semplice motivo che molti di quelli installati in origine sono gi\u00e0 stati eliminati. Graficamente:\nIndicando con formula_41 la percentuale di macchinari ancora in uso dopo formula_42 anni dall'installazione, si ha:\nformula_43\nUna volta data una funzione di eliminazione a campana, si pu\u00f2 facilmente costruire una tabella come quelle proposte sopra. Ad esempio, supponendo che dopo un anno si elimini 1/6 dei macchinari, 2/3 dopo due anni ed il restante 1/6 alla fine del terzo anno, si avrebbe:\nformula_44\nSupponendo ancora uno stock iniziale nullo e formula_13, si avrebbe:\nLa scelta delle possibili funzioni di eliminazione \"a campana\" \u00e8 ampia; le pi\u00f9 usate sono quelle di Weibull, di Winfrey e la lognormale.\nPrezzi variabili nel tempo.\nSi pu\u00f2 tenere conto della variabilit\u00e0 dei prezzi nel tempo in tre modi: \nformula_50\nformula_52\nformula_54\nIl primo metodo viene talvolta utilizzato nella contabilit\u00e0 aziendale, ma non trova applicazione nella contabilit\u00e0 nazionale, i cui aggregati vangono calcolati a prezzi correnti o a prezzi costanti.\nAmmortamenti.\nLo stock di capitale viene normalmente stimato (anche dall'ISTAT) sia \"al lordo\" che \"al netto\" degli ammortamenti. Lo stock lordo viene stimato con uno dei metodi sopra descritti, quello netto deducendo le quote di ammortamento.\nGli ammortamenti ripartiscono il costo di un macchinario in pi\u00f9 anni secondo la sua durata economica, cio\u00e8 in tanti anni quanti sono quelli del suo presumibile utilizzo (trascorsi i quali il macchinario dovr\u00e0 essere sostituito, per obsolescenza tecnica o economica).\nSia nella contabilit\u00e0 aziendale che nella contabilit\u00e0 nazionale, gli ammortamenti vengono detratti dal valore aggiunto ed accantonati per poter disporre delle risorse necessarie alla sostituzione del macchinario alla fine della sua vita utile.\nSi tratta quindi di un accantonamento contabile che pu\u00f2 risultare molto simile all'eliminazione fisica dei macchinari (il calcolo di un ammortamento a quote costanti \u00e8 identico al calcolo delle eliminazioni annuali di capitale secondo l'ipotesi di uscita lineare), ma non va confuso con essa. In particolare, per calcolare la produttivit\u00e0 dello stock di capitale si deve tenere conto del capitale fisicamente installato, non del suo valore al netto degli ammortamenti; viceversa, per calcolare il patrimonio di un'azienda o di una nazione si deve tenere conto degli ammortamenti (un macchinario nuovo vale pi\u00f9 di uno vecchio, in quanto quest'ultimo dovr\u00e0 essere presto sostituito e ci\u00f2 comporter\u00e0 una diminuzione di altre attivit\u00e0 o un aumento delle passivit\u00e0).\nSeguendo l'ipotesi di ammortamento a quote costanti, il capitale netto viene stimato come segue:\nformula_55\nLa metodologia dell'ISTAT.\nL'ISTAT stima il capitale lordo e netto ipotizzando:"}
{"id": "1863158", "revid": "741067", "url": "https://it.wikipedia.org/wiki?curid=1863158", "title": "Un figlio a met\u00e0 - Un anno dopo", "text": "Un figlio a met\u00e0 - Un anno dopo \u00e8 una miniserie televisiva trasmessa su Rai 2 nel 1994 e poi replicato pi\u00f9 volte anche negli anni duemila; \u00e8 il seguito di \"Un figlio a met\u00e0\". Il protagonista \u00e8 sempre interpretato da Gigi Proietti.\nTrama.\nIl doppiatore Sandro Giacomelli, un anno dopo aver riportato il figlio Luca in Italia, \u00e8 ormai a un passo da un nuovo matrimonio con Francesca (dopo quattro anni di convivenza), il giorno previsto per le nozze la donna d\u00e0 alla luce una bambina, chiamata Valeria. Luca fin dall'inizio \u00e8 molto geloso della sorellina cos\u00ec decide di raggiungere la madre Nathalie a Parigi nell'estate, anche con il consenso del padre.\nLuca per\u00f2, una volta in Francia, instaura un pessimo rapporto con Jean-Paul, il nuovo marito della madre, cos\u00ec il bambino chiama il padre Sandro perch\u00e9 lo vada a riprendere. Nathalie ed il marito ricorrono alla legge per avere l'affidamento del bambino.\nIntanto Sandro perde il suo lavoro da doppiatore ed \u00e8 costretto a fare il parcheggiatore; inoltre instaura una storia con una regista di teatro e per tale motivo la compagna Francesca lo caccer\u00e0 di casa. Per fortuna Carlo, dopo essere tornato a vivere in Italia, ospita Sandro e Luca in casa propria."}
{"id": "1863159", "revid": "1745361", "url": "https://it.wikipedia.org/wiki?curid=1863159", "title": "Polipete", "text": "Polipete () \u00e8 un personaggio della mitologia greca, figlio di Piritoo e di Ippodamia, re dell'antica citt\u00e0 di \"Ghirt\u00f2ne\" in Tessaglia.\nMitologia.\nFu fra i pretendenti di Elena e partecip\u00f2 alla guerra di Troia con 40 navi da Argisa, dove uccise alcuni guerrieri troiani minori come Pilone, Astialo ed Ormeno, ma soprattutto il giovane e valoroso eroe Damaso:\n&lt;poem&gt;\"Vibr\u00f2 la lancia il forte Polip\u00e8te,\"\n\"e Damaso colp\u00ec tra le ferrate\"\n\"guance dell'elmo. L'elmo non sostenne\"\n\"la fur\u00efosa punta che, spezzati\"\n\"i temporali, gli allag\u00f2 di sangue\"\n\"tutto il cer\u00e8bro, e morto lo distese\" &lt;/poem&gt;\nPolipete fu tra coloro che entrarono nel Cavallo di Troia. Dopo la presa di Troia, egli segu\u00ec Calcante, che non salp\u00f2 con gli altri eroi greci bens\u00ec prefer\u00ec viaggiare a piedi, prevedendo un ritorno a casa difficile per causa dell'ira di Atena. Arriv\u00f2 cos\u00ec a Colofone, dove, assieme al compagno lapita Leonteo, seppell\u00ec Calcante, morto di crepacuore dopo una sfida con Mopso l'indovino. Al seguito di Mopso quindi, Polipete e Leonteo fondarono la citt\u00e0 di Aspendo, nella regione della Panfilia."}
{"id": "1863163", "revid": "117293369", "url": "https://it.wikipedia.org/wiki?curid=1863163", "title": "Leichtes Blut", "text": "Leichtes Blut (\"A cuor leggero\") op. 319, \u00e8 una polka veloce di Johann Strauss (figlio).\nNel 1867, con l'arrivo a Vienna del carnevale, i tre fratelli Strauss si prepararono a presentare al grande pubblico tutti i pezzi da ballo che avevano composto per i festeggiamenti di quell'anno (una pratica che era ormai diventata un'abitudine).\nAnche se in totale arrivarono a creare il record di 24 nuovi lavori (5 di Johann, 11 di Josef e 8 di Eduard) Johann era consapevole che la sua lista di opere (che comprendeva i valzer \"Sul bel Danubio blu\" op. 314 e \"Kunstlerleben\" op. 316) mancava di una polka veloce, un genere di danza con la quale Josef aveva recentemente ottenuto un grande successo.\nJohann cre\u00f2 allora una polka veloce dal titolo \"Leichtes Blut\", che esegu\u00ec per la prima volta, durante il periodo del carnevale, ad un concerto di beneficenza nei \"Volksgarten\" di Vienna il 10 marzo 1867."}
{"id": "1863166", "revid": "1414688", "url": "https://it.wikipedia.org/wiki?curid=1863166", "title": "Olimpiadi degli scacchi del 1966", "text": "Le Olimpiadi degli scacchi del 1966 si tennero a L'Avana, a Cuba, dal 23 ottobre al 20 novembre. Furono la diciassettesima edizione ufficiale (ovvero organizzata dalla FIDE) della competizione, e l'unico torneo previsto era quello \"open\", giocato su quattro scacchiere.\nTorneo.\nIl numero di partecipanti segn\u00f2 un nuovo record: ci furono infatti 299 giocatori di 52 nazioni; la Germania Ovest tuttavia boicott\u00f2 l'edizione per motivi politici, mentre gli Stati Uniti non fecero altrettanto. Le squadre vennero divise, come nell'edizione precedente, in sette gironi, e successivamente in quattro finali: a quella principale si qualificavano le prime due di ogni gruppo.\nPrima fase.\nNella tabella seguente sono elencati i gruppi in cui vennero divise le squadre. In grassetto e corsivo sono evidenziate le qualificate alla finale A, in solo grassetto le qualificate alla finale B e in \"solo corsivo\" le qualificate alla finale C.\nNel primo girone, dietro l'Unione Sovietica, la Spagna guadagn\u00f2 l'accesso alla finale principale grazie alla vittoria (al primo turno) contro la Svizzera, l'avversaria diretta, per 3-1; nel secondo gruppo, dietro la Jugoslavia che vinse tutte le partite, l'Islanda batt\u00e9 l'Austria per 3,5-0,5 nello scontro diretto, e mantenne la seconda posizione nonostante la sconfitta con la Turchia. Nel terzo girone, Norvegia e Polonia arrivarono al secondo posto a pari merito, ma la prima pass\u00f2 per spareggio tecnico, mentre nel quarto l'Inghilterra perse la possibilit\u00e0 di qualificarsi lasciando punti preziosi contro squadre minori.\nIl girone 5 fu dominato da Cecoslovacchia, Germania Est e Canada; quest'ultima, arrivata alla fine terza (dopo aver perso con i tedeschi), fece il doppio dei punti della Scozia (quarta). Cuba riusc\u00ec a qualificarsi nel sesto gruppo battendo il Belgio all'ultimo turno e vanificando la rimonta olandese, mentre Romania e Bulgaria si qualificarono tranquillamente nell'ultimo girone.\nSeconda fase.\nLe finali cominciarono il 4 novembre. Gi\u00e0 al secondo turno si accese tuttavia una polemica tra l'Unione Sovietica e gli Stati Uniti: questi ultimi chiedevano infatti di spostare la partita a causa delle convinzioni religiose di Fischer, loro prima scacchiera; a seguito del rifiuto sovietico gli statunitensi non si presentarono, perdendo la partita 4-0 per \"forfait\". Successivamente, a seguito dell'insistenza degli americani sulla FIDE, i russi acconsentirono a giocare la partita dopo il nono turno, in uno dei giorni di riposo, vincendola 2,5-1,5.\nNel frattempo, Argentina e Cecoslovacchia scivolarono fuori dalla corsa per le medaglie, mentre l'Unione Sovietica guidava con ampio margine sugli Stati Uniti. Ungheria e Jugoslavia finirono il torneo a pari punti; anche il numero di punti squadra (contando i punti, cio\u00e8, come vittorie o sconfitte di squadra e non individuali) erano anche pari; la giuria, alla fine, diede il bronzo agli ungheresi adottando un altro spareggio tecnico.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1863170", "revid": "767487", "url": "https://it.wikipedia.org/wiki?curid=1863170", "title": "Safari (singolo Jovanotti)", "text": "Safari \u00e8 un singolo del cantautore italiano Jovanotti, pubblicato il 4 luglio 2008 come terzo estratto dall'album omonimo.\nIl brano figura la partecipazione di Giuliano Sangiorgi, frontman dei Negramaro. I due artisti avevano precedentemente collaborato nel brano \"Cade la pioggia\" contenuto nell'album \"La finestra\" dei Negramaro.\nVideo musicale.\nIl videoclip, girato a Rio de Janeiro in Brasile, \u00e8 diretto dal regista Ambrogio Lo Giudice, che aveva lavorato con Jovanotti gi\u00e0 in \"L'ombelico del mondo\" e \"Falla girare\". Il video mostra Jovanotti aggirarsi di notte per le strade della metropoli brasiliana con addosso un trucco tribale fosforescente, ed una giacca dotata di illuminazione sulle braccia. Alle immagini dell'artista toscano si alternano freneticamente sequenze che riprendono la vita cittadina ed il suo degrado. Nella parte finale compare anche Giuliano Sangiorgi, che a differenza di Jovanotti per\u00f2 si esibisce in un ambiente chiuso. Alla fine del video, Jovanotti \u00e8 sulla spiaggia a guardare l'alba, mentre inforca un paio di occhiali da sole."}
{"id": "1863172", "revid": "287204", "url": "https://it.wikipedia.org/wiki?curid=1863172", "title": "Alb\u00e9niz", "text": ""}
{"id": "1863173", "revid": "48279", "url": "https://it.wikipedia.org/wiki?curid=1863173", "title": "Coppa Interamnia", "text": ""}
{"id": "1863185", "revid": "200154", "url": "https://it.wikipedia.org/wiki?curid=1863185", "title": "Jos\u00e9 Luis Mart\u00ed Soler", "text": ""}
{"id": "1863188", "revid": "344646", "url": "https://it.wikipedia.org/wiki?curid=1863188", "title": "Chiesa anglicana cattolica in Australia", "text": "La Chiesa anglicana cattolica in Australia (Anglican Catholic Church in Australia, ACCA) \u00e8 la giurisdizione regionale della Comunione anglicana tradizionale in Australia e Nuova Zelanda. \u00c8 composta da una sola diocesi, a sua volta suddivisa in tre distretti apostolici affidati a vescovi coadiutori. Il suo primate \u00e8 John Hepworth, che fino al 2012 ha ricoperto anche il ruolo di primate della Comunione anglicana tradizionale. I coadiutori sono David Chislett (distretto apostolico Nord), David Robarts (distretto apostolico Sud) e Henry Entwistle (distretto apostolico Ovest)."}
{"id": "1863189", "revid": "228587", "url": "https://it.wikipedia.org/wiki?curid=1863189", "title": "20 Years of Dischord", "text": "20 Years of Dischord \u00e8 un cofanetto contenente 3\u00a0cd con 73 canzoni e 6 videoclip con all'interno un libretto con 134 pagine. Il box \u00e8 una raccolta di varie canzoni hardcore punk di vari artisti.\nDisco uno.\nDisco tre.\nPi\u00f9 6 videoclips (Teen Idles, The Untouchables, State of Alert, Faith, Void e Deadline)"}
{"id": "1863197", "revid": "767487", "url": "https://it.wikipedia.org/wiki?curid=1863197", "title": "Bitte sch\u00f6n!", "text": "Bitte sch\u00f6n! (Per favore) op. 372, \u00e8 una polka francese di Johann Strauss II.\nNell'atto I dell'operetta di Johann Strauss, \"Cagliostro in Wien\" (Cagliostro a Vienna), l'imbroglione del XVIII secolo Alessandro Cagliostro, stupisce una folla di viennesi avendo ridato (apparentemente) la vita ad un cadavere.\nAll'inizio del secondo atto, sei donne brutte e vecchie pregano Cagliostro di farle tornare giovani e belle con l'elisir di giovinezza di sua invenzione: \"Bitte schon, bitte schon, o mach 'uns Jung, mach' schon uns, bitten wir schon!\" (Se per favore, se per favore, ci far\u00e0 tornare giovani, ci faccia belle, la preghiamo!).\n\u00c8 questo sestetto che fornisce il titolo per la polka di Strauss \"Bitte schon!\".\nFinora non \u00e8 stato possibile stabilire la data esatta della prima esecuzione della polka \"Bitte schon!\". Dopo la prima di \"Cagliostro in Wien\" al \"Theater an der Wien\" il 27 febbraio 1875, Johann part\u00ec per Parigi per controllare le prove di \"La Reine Indigo\" (adattamento francese della sua operetta \"Indigo und die vierzig Rauber\") ed \u00e8 probabile che non abbia trovato il tempo di eseguire la nuova polka se non al suo ritorno a Vienna nel mese di maggio.\n\u00c8 sicuro che l'orchestra Strauss incluse la nuova polka francese nei programmi dei suoi concerti estivi diretti da Eduard Strauss.\nLe bande militari, come sempre, furono rapide a inserire l'ultima polka di Johann nel loro repertorio, e \"Bitte schon!\" non fece eccezione. Di sicuro l'8 settembre 1875 Josef Hellmesberger junior (1855-1907) condusse \"Bitte schon!\" con la \"Tonknstlerkapelle\", formata da musicisti di teatro, all\"'Elterlein Casin\u00f2\" (precedentemente noto come \"Unger Casin\u00f2\")."}
{"id": "1863204", "revid": "1442080", "url": "https://it.wikipedia.org/wiki?curid=1863204", "title": "Brett Holman", "text": "Carriera.\nHa segnato due delle tre reti della Nazionale australiana durante i Mondiali del 2010 in Sudafrica."}
{"id": "1863208", "revid": "404449", "url": "https://it.wikipedia.org/wiki?curid=1863208", "title": "Bratto (Pontremoli)", "text": "Bratto \u00e8 una frazione del comune italiano di Pontremoli, nella provincia di Massa-Carrara, in Toscana.\nSi trova a 870\u00a0m s.l.m. sulla strada provinciale del Bratello tra Braia e il passo verso la Val di Taro.\nNell'antichit\u00e0 il borgo era noto per l'artigianato di mobili in legno, in particolare per le culle, un esemplare delle quali si conserva ancor oggi nel \"Museo etnografico a Villafranca\". Molte delle abitazioni locali venivano erette con questo materiale.\nMonumentie luoghi d'interesse.\nChiesa di San Giorgio.\nNella piazza del paese, alla quale si arriva da una strada in ciottoli in salita, si affaccia la chiesa di San Giorgio, dedicata al santo patrono del paese, con un portale dotato di una lunetta in marmo bianco scolpita con le storie del santo. Il campanile, restaurato nel 2006, \u00e8 composto dai \"facion\", protomi umane in funzione apotropaica, come si trovano anche a Cervara."}
{"id": "1863212", "revid": "436907", "url": "https://it.wikipedia.org/wiki?curid=1863212", "title": "Morning Dance", "text": "Morning Dance \u00e8 il secondo album in studio del gruppo musicale statunitense Spyro Gyra, pubblicato nel 1979.\nIl disco \u00e8 stato classificato al secondo posto dalla rivista settimanale statunitense Billboard per la categoria \"Jazz Albums\". \u00c8 stato certificato disco d'oro in data 19/09/1979 dall'Associazione americana dei produttori discografici (RIAA) e disco di platino in data 01/06/1987. Dall'album \u00e8 stato estratto il singolo omonimo."}
{"id": "1863218", "revid": "767487", "url": "https://it.wikipedia.org/wiki?curid=1863218", "title": "Incognito (gruppo musicale)", "text": "Gli Incognito sono un gruppo musicale britannico, considerati tra i primi a proporre il genere acid jazz.\nIl leader Jean-Paul \"Bluey\" Maunick \u00e8 l'unico componente ad essere rimasto sempre attivo all'interno della formazione. Nel corso della loro storia si sono alternati vari sassofonisti, bassisti, batteristi e cantanti.\nBiografia.\nLa storia degli Incognito inizia nel 1979 quando Jean-Paul \"Bluey\" Maunick, inglese originario di Mauritius, e Paul \"Tubbs\" Williams creano la band. Nel 1981 pubblicano il primo album intitolato \"Jazz Funk\".\nDopo l'esordio segue un lungo periodo di silenzio. Nel 1989 avviene la svolta decisiva per la band: in quell'anno il dj britannico Gilles Peterson crea l'etichetta discografica Talkin' Loud, dando la possibilit\u00e0 agli Incognito di creare un nuovo genere musicale, l'acid jazz, del quale ancora oggi sono tra i pi\u00f9 autorevoli rappresentanti nel mondo.\nNel 1991, con l'album \"Inside Life\" e nel 1992 con l'album seguente \"Tribes, Vibes + Scribes\", si fanno conoscere dal pubblico internazionale, anche grazie alla cover del brano \"Don't You Worry 'Bout a Thing\", di Stevie Wonder.\nNegli anni a seguire la band, caratterizzata da una continua variazione dei propri componenti, produce numerosi album in studio ed una serie continua di tour mondiali di successo.\nNel 2010 viene pubblicato l'album Transatlantic R.P.M., disco che vede gli Incognito collaborare con Al McKay, celebre chitarrista degli Earth Wind and Fire, con Chaka Khan, Leon Ware e Mario Biondi.\nDue anni pi\u00f9 tardi, nel 2012, il gruppo d\u00e0 alla luce l'album \"Surreal\", dove Bluey si avvale della collaborazione del cantante e autore tedesco Mo Brandis e della nuova voce femminile Natalie Williams.\nMembri e Invitati.\nCantanti.\nMaysa, Marc Anthoni, Mo Brandis, Linda Muriel, Richard Wayler, Chaka Khan, Stevie Wonder, Elizabeth Troy, Joy Malcolm, Josephine McCormick, Arlene \"Danielle\" Rookwood, Chyna Gordon, Claudia Fontaine, Claudia Rey, Vivienne Mckone, Gina Foster, Janice Hoyte, Ed Motta, Beverley Skeete, Dianne Reeves, Chris Ballin, Imaani, Karen Bernaud, Veronique, Charlise Rookwood, Paul Jason Federicks, Ogadinma Umelo Sang, Lawrence Johnson, Lain Grey, Lennox, Kelli Sae, Raymond Simpson, Xavier Barnett, Diane Joseph, Sarah Brown, Terri Walker, Tyrone Henry, Tony Momrelle, Priscilla May Jones, Tessa Niles, Linda Taylor, Carol Kenyon, Paige Lackey Martin, Rhonda Thomas, Dave Collins, Root Jackson, Juliet Roberts, Bazil Meade, Valerie Etienne, Jocelyn Brown, Noel McCoy, Joy Rose, Gail Evans, Robbie Danzie, Lauraine McIntosh, Sophia Jones, Ledisi, Dira, Carleen Anderson, Sakura, Donna Gardier, Jack Kerouac, Mario Biondi, Jocelyn Brown.\nTastieristi.\nPeter Hinds, Graham Harvey, Jim Watson, Gary Sanctuary, Rickardo Reid, Simon Grey, John Deley, Mark Taylor, Matt Cooper, Leon Greening, Mark Edwards, Mike Gorman, Ski Oakenfull, Jamie Norton, Tim Vine, Lyndon Connah, Don Doobay, Errol Reid, Nikki Yeoh, Mattie Collins, Jools Holland, George Duke.\nChitarristi.\nBluey, Tony Remy, Paul Weller, Robert Greenfield, Ronnie Johnson, Tim Cansfield, Dave Ital, Hamish Stuart, George Benson, Matias Sanchez(Ex Ojas).\nBassisti.\nPaul \"Tubbs\" Williams, Alpheous Little, Alex Maheiros, Greg Harewood, Nick Cohen, Yolanda Charles, Julian Crampton, Randy-Hope Taylor, Neville Malcolm, Francis Hylton, Andy Kremer, Gavin W. Pearce, Stuart Zender.\nBatteristi.\nFrancesco Mendolia, Geoff Dunn, Trevor Murrell, Gavin Harrison, John Piper, Ron Telemaque, Andy Gangadeen, Richard Bailey, Tony Mason, Ian Thomas, Max Beesley, Frank Tontoh, Peter Ray Biggin, Darren Abraham, Alberto Businari.\nPercussionisti.\nBosco De Oliveira, Thomas Dyani, Daniel Sadownick, Danny Cummings, Snowboy, Martin Verdonk, Miles Bould, Karl Vanden Bossche, Luis Jardim, Chris Joris, Gee Bello, Steve Thornton, Iwan, Pandit, James Mack.\nTrombettisti.\nPeter Segona, Guy Barker, Claude Deppa, Byron Wallen, John Thirkell, Gerard Presencer, Basilio Marquez, Julio Padr\u00f3n, Jes\u00fas Alemany, Alexander Norris, Colin Graham, Dominc Glover, Juanito Mungui, Tony Kadler, Duncan McKay, Kevin Robinson, Greg Gisbet, Tim Hagans, Tom Res, Dave Defries, Sid Gauld, Roy Hargrove, RIo Sidik, Daniel Marsden, Darren Wiles, Kenny Wellington.\nSassofonisti.\nGeorge Lee, Ray Carless, Roger Thomas, Denys Baptiste, Patrick 'Roppongi' Clahar, Jason Yarde, Bud Beadle, Snake Davis, Chris White, Roman Filiu, Chris DeMargary, Chris Hunter, Tim Ries, Ronnie Cuber, Ken Hitchcock, Rowland Sutherland Richard, Daniel Nicholson, Tom Richards, Finn Peters, Molly Duncan, Ben Castle, Ed Xiques, Jim Hunt, Dave O'Higgins, Ed Jones, Andy Ross, Chris DeMargary.\nTrombonisti.\nTrevor Mires, Nichol Thomson, Michael Davis, Fayaz Virgi, Joe De Jesus, Jimmy Bosch, Adrian Fry, Avi Leibovich, Richard Edwards, Mark Nightingale, Winston Rollins, Vin Gordon, Neil Sidwell, Martin Gladdish, Magnus Dearness, Raphael Crawford, Andrea Andreoli, Alistar White\nFlautisti.\nGareth Lockrane, Neil Metcalfe, Rowland Sutherland.\nArmonicisti.\nAdam Glasser.\nArrangiatori.\nSimon Hale, Bob Belden.\nArchi.\nDiane Monroe, Yuri Vodovoz, Paul Woodiel, Barry Finclair, Rebekah Johnson, Sanford Allen, Steven Hussey, Alison Dods, Becca Ware, Catherine Browning, Chris Worsey, Everton Nelson, Jesse Levine, Ian Burdge, Lucy Wilkins, John Dexter, Kurt Coble, Marshall Coid, Liuh-Wen Ting, Vince Greene, Xin Zhao, Jean R. Perrault, Yolisa Phahle, Michael Gray, Darragh Morgan, John Metcalfe, Helena Wood, Adrian Smith, Warren Zielinski, Louisa Fuller, Camilla Pay, Celine Saout, Ivan Hussey\nDJ.\nDJ Dodge, DJ Soul Slinger, DJ Soul slinger, Venom, Alex Rizzo, Roger Sanchez, Matt Ottewill, Ray Hayden."}
{"id": "1863220", "revid": "2079728", "url": "https://it.wikipedia.org/wiki?curid=1863220", "title": "Mounir El Hamdaoui", "text": "\u00c8 soprannominato \"Il mago di Kralingen\".\nBiografia.\n\u00c8 nato nei Paesi Bassi da genitori originari della citt\u00e0 di Al-Hoseyma in Marocco.\nCaratteristiche tecniche.\nLa sua posizione preferita \u00e8 quella di seconda punta, ma pu\u00f2 giocare anche come centravanti. Fa della dinamicit\u00e0 e della grande tecnica le sue caratteristiche principali.\nCarriera.\nClub.\nInizi.\nInizia la sua carriera nell'Excelsior Rotterdam mettendo a segno 32 gol in 74 presenze durante 4 stagioni.\nNel 2005 passa al Tottenham Hotspur, scendendo in campo solo in occasione di competizioni amichevoli e mai per match ufficiali. A settembre dello stesso anno passa in prestito al Derby County, dove una serie di infortuni lo costringono a fare la spola tra Derby e Londra. Con la maglia del Derby County totalizza 3 gol in 9 presenze.\nNel giugno del 2006 fa ritorno nel suo paese nat\u00eco, accasandosi al Willem II. La sua stagione comincia con 3 reti in 6 partite, finch\u00e9 l'ennesimo lungo infortunio lo blocca. La stagione seguente, a campionato in corso, passa all' con cui scende in campo 23 volte segnando 7 gol. Nella stagione 2008-2009 gioca con continuit\u00e0, vantando 21 realizzazioni in 28 partite, tra cui una tripletta contro il Willem II, vinta dall'AZ per 5-2. Con tre giornate di anticipo l'AZ vince poi il suo secondo titolo olandese.\nL'approdo all'Ajax.\nNel luglio 2010 passa all'Ajax, dove eredita la maglia numero 9 dei lancieri. Disputa una stagione in cui tocca i 100 gol in carriera. Nel 2011 con il nuovo allenatore Frank de Boer ha all'inizio alcuni dissidi ma poi torna titolare a partire da aprile. Il 1\u00ba maggio \u00e8 nuovamente messo fuori squadra prima della partita con l'Heerenveen.\nIl 15 maggio i lancieri vincono senza di lui l'Eredivisie nello scontro diretto vinto per 3-1 contro il .\nIl passaggio alla Fiorentina.\nIl 31 gennaio 2012, dopo che la aveva trovato l'accordo con il giocatore e dopo che l'attaccante aveva effettuato le visite mediche, il trasferimento salta perch\u00e9 l'Ajax chiede, a garanzia del pagamento, una fideiussione bancaria, quando ormai mancavano pochi minuti alla fine della sessione di gennaio di calciomercato. Il calciatore viene comunque acquistato a titolo definitivo dalla societ\u00e0 viola l'11 luglio dello stesso anno per 850.000 euro, firmando un contratto triennale con opzione per il quarto. Esordisce in Serie A il 25 agosto in Fiorentina-Udinese 2-1, subentrando al 66' al posto di Adem Ljaji\u0107. Segna il suo primo gol in maglia viola l'11 novembre nella gara di campionato Milan-Fiorentina 1-3. Segna il suo secondo gol il 25 novembre nella gara di campionato pareggiata 2-2 col Torino. Segna il suo terzo goal l'8 dicembre nella gara di serie A Roma-Fiorentina.\nPrestito al M\u00e1laga ed il ritorno a Firenze.\nIl 29 agosto 2013 il M\u00e1laga annuncia di aver acquistato il giocatore in prestito con diritto di riscatto dalla Fiorentina, fissato a 2,5 milioni di euro.\nSegna una tripletta con la sua nuova maglia nella partita giocata contro il Rayo Vallecano il 15 settembre 2013, ma a fine stagione non viene riscattato dalla societ\u00e0 spagnola.\nNell'estate del 2014 torna a Firenze, ma non sembra rientrare nei piani della societ\u00e0 e viene messo tra i possibili partenti per il mercato di gennaio. Tuttavia, dopo l'infortunio di Babacar e complici le molteplici assenze, a sorpresa il giocatore marocchino \u00e8 stato convocato per la gara del 14 dicembre a dove, dopo aver sostituito Borja Valero al minuto 84, segna il gol del definitivo 1-4 per i viola.\nIl ragazzo entrer\u00e0 in campo anche nelle 2 partite successive contro Empoli e Parma senza per\u00f2 incidere nell'andamento delle gare.\nRitorno all'AZ.\nIl 20 ottobre 2015 torna a vestire la maglia dell'AZ Alkmaar dopo 5 anni. Torna in campo da titolare il 1\u00ba novembre in AZ-NEC 2-4 giocando 60 minuti.\nNazionale.\nFino alla selezione Under-21 ha giocato con la Nazionale dell'Olanda, poi possedendo anche il passaporto marocchino ha scelto di giocare per la Nazionale Marocchina.\nStatistiche.\nPresenze e reti nei club.\n\"Statistiche aggiornate al 5 marzo 2017\""}
{"id": "1863221", "revid": "828781", "url": "https://it.wikipedia.org/wiki?curid=1863221", "title": "Ercole Rabitti", "text": "Carriera.\nGiocatore.\nCome calciatore, Rabitti esord\u00ec in Serie A con la il 26 maggio 1940 nell'incontro di campionato Juventus- 2-1. Con la maglia bianconera, per\u00f2, collezion\u00f2 appena 6 presenze e 1 rete, cosicch\u00e9 prosegu\u00ec la sua carriera in altre squadre, in particolare con il dal 1947 al 1952, con 116 presenze e 35 reti realizzate. Prese cos\u00ec parte alla stagione migliore del club lariano, che nel campionato di Serie A 1949-1950 conquist\u00f2 il settimo posto.\nAllenatore.\nCome allenatore, dopo aver iniziato nel settore giovanile nella , nella parte finale della stagione 1963-1964 venne promosso sulla panchina della prima squadra bianconera, subentrando a Eraldo Monzeglio il quale contestualmente pass\u00f2 ad affiancarlo come direttore tecnico. Allen\u00f2 in seguito il nel campionato di Serie B 1966-1967, conclusosi con la retrocessione dei liguri.\nTornato nel frattempo a occuparsi del vivaio della Juventus, nell'annata 1969-1970 venne richiamato in prima squadra sostituendo in ottobre Luis Carniglia: rimontando da una pessima situazione di classifica, sfior\u00f2 lo scudetto dando filo da torcere al poi campione d'Italia. Successivamente pass\u00f2 ai concittadini del dove per vari anni allen\u00f2 nel settore giovanile; nel febbraio del 1980 subentr\u00f2 a Luigi Radice alla guida della prima squadra, conducendo i granata al terzo posto finale in campionato e alla finale di Coppa Italia (persa contro la ), prima di venire a sua volta sostituito nel marzo del 1981 da Romano Cazzaniga.\n\u00c8 morto il 27 maggio 2009 all'et\u00e0 di 87 anni."}
{"id": "1863223", "revid": "729019", "url": "https://it.wikipedia.org/wiki?curid=1863223", "title": "Liebeslieder", "text": "Liebeslieder (Canti d'amore) op. 114, \u00e8 un valzer di Johann Strauss (figlio).\nDopo il suo debutto del 1844, servirono ancora diversi anni al giovane Johann Strauss per affermarsi sulle scene musicali di Vienna come degno successore di suo padre, in seguito alla morte di quest'ultimo avvenuta nel settembre 1849.\nDurante il carnevale del 1852 fu convocato per la prima volta a condurre i balli di corte, e un articolo del \"Theaterzeitung\", lodando il suo talento, afferm\u00f2:\nIl valzer \"Liebeslieder\" pu\u00f2 essere considerato il primo dei valzer col quale Strauss riusc\u00ec a dimostrare appieno la propria individualit\u00e0 e la capacit\u00e0 musicale, attraverso audaci sviluppi nella melodia, armonia e ritmo del brano. \nOriginariamente annunciato con il titolo \"Liebesgedichte\" (Poema d'amore), il brano fu eseguito per la prima volta da Strauss nel \"Volksgarten\" di Vienna il 18 giugno 1852 con il titolo \"Liebesstandchen\" (Serenata d'amore).\nFra gli estimatori di questa composizione vi fu anche il noto critico musicale Eduard Hanslick."}
{"id": "1863227", "revid": "1632387", "url": "https://it.wikipedia.org/wiki?curid=1863227", "title": "PMMP", "text": "PMMP \u00e8 un gruppo pop-rock finlandese formato dalle cantanti Paula Vesala e Mira Luoti, coadiuvate dai musicisti Mikko Virta, Juho Vehmanen e Heikki Kyt\u00f6l\u00e4.\nSecondo quanto dichiarato dalle cantanti a inizio carriera, il nome della band deriverebbe dalle iniziali della frase \"Paulan ja Miran molemmat puolet\", traducibile come \"entrambi i lati di Paula e Mira\", sebbene successivamente abbiano anche dichiarato che derivi dal loro nome ripetuto: Paula, Mira, Mira, Paula."}
{"id": "1863232", "revid": "3082", "url": "https://it.wikipedia.org/wiki?curid=1863232", "title": "Senonae", "text": ""}
{"id": "1863237", "revid": "1079891", "url": "https://it.wikipedia.org/wiki?curid=1863237", "title": "Streicher", "text": "Streicher \u00e8 una razza leggera di anatra domestica di origini inglesi ma selezionata in Germania durante il ventesimo secolo, con lo scopo di ottenere un'anatra buona produttrice sia di uova che di carne. Si tratta di una razza dal portamento slanciato ed elegante, dal peso leggero tipico di tutte le razze da uova e da un'unica colorazione selvatica argento. La Streicher \u00e8 diffusa e allevata in tutta Europa, ed \u00e8 presente in quasi tutte le manifestazioni avicole del continente.\nOrigini.\nLa razza \u00e8 nata intorno al 1920 in Inghilterra per opera dell'avicoltore Oscar Grey, partendo dall'incrocio di una femmina Campbell con un maschio di Corritrice Indiana bianca; inizialmente la colorazione non era ancora ben definita, e i soggetti ottenuti erano per lo pi\u00f9 bianchi. Lo scopo di Gray era quello di ottenere un'anatra capace di produrre un considerevole numero di uova bianche, come le progenitrici Campbell e Corritrice Indiana, e al tempo stesso di un buon peso per una buona produzione di carne. Nacque cos\u00ec l'Abacot Ranger, nome originario della razza tuttora utilizzato nel Regno Unito: Abacot, dal villaggio in cui Grey viveva e aveva il suo allevamento di anatre, a Friday Wood, vicino Colchester, e Ranger perch\u00e9 si trattava di una grande \"esploratrice\", una razza molto rustica che amava pascolare tutto il giorno alla ricerca di insetti e altro cibo. In un primo momento l'allevatore aveva coniato il nome Hooded Ranger Duck, seguendo l'onda di quegli anni in cui varie razze inglesi prendevano nomi dal sapore militare: \"hooded\" vuol dire \"con il cappuccio\", e si riferisce alla testa della razza che ha, in entrambi i sessi, un colore diverso dal resto del corpo. Il termine \"ranger\" fa inoltre riferimento a particolari unit\u00e0 militari. Questo nome fu presto abbandonato in favore di Abacot Ranger. La razza si presentava negli anni '20 del 900 come l'anatra ideale: capace di performance produttive da ovaiola pari a quelle della Campbell, ma con una carcassa superiore da permetterle un posto anche sul mercato della carne; inoltre al momento della spiumatura la carcassa si presentava pulita e chiara come fosse una versione leggera della Aylesbury, grazie alla sua colorazione chiara, ed essendo un'attiva pascolatrice richiedeva spese economiche minori rispetto alle altre razze.\nDopo pochi anni per\u00f2 la razza scomparve dalle campagne dell'Essex, ma nel frattempo era gi\u00e0 stata esportata in Germania, dove gli allevatori ne hanno fatto un oggetto di intensa selezione fino ad arrivare alla forma attuale dell'animale. L'onore di questa operazione va in primo luogo all'allevatore tedesco Herr Lieker, che nel 1926 aveva acquistato un gruppo di soggetti della razza. Inizialmente la razza fu ribattezzata dai tedeschi Liekers Streifere (Pascolatrice di Lieker, in onore dell'allevatore tedesco), poi Streifere Enten e infine Streicher, dal tedesco \"streicheln\", che vuol dire girovagare o aggirarsi, mantenendo cos\u00ec il significato del nome originale inglese Ranger.\nNegli anni '80 fu inviata al Poultry Club of Great Britain una traduzione dello standard tedesco della Streicher, e cos\u00ec nel 1987 torn\u00f2 a esser presente anche nello standard britannico.\nCaratteristiche morfologiche.\n\u00c8 un'anatra dal portamento elegante ed aggraziato, con una struttura fisica molto proporzionata.\nIl tronco \u00e8 cilindrico e compatto e assolutamente privo di chiglia. La posizione non \u00e8 orizzontale, ma leggermente eretta (come in tutte le razza che derivano dalla Corritrice), specie nel maschio. Il petto \u00e8 pieno senza essere troppo carnoso n\u00e9 piatto. Il ventre \u00e8 ben teso e non troppo sviluppato. La coda continua la linea del dorso e sale leggermente.\nLe gambe sono posizionate leggermente indietro e non sono pienamente visibili, in quanto non si staccano dal tronco. I tarsi sono fini e di media lunghezza, pi\u00f9 lunghi nel maschio. Le ali sono chiuse e serrate al corpo, senza mai incrociarsi; \u00e8 permesso solo che possano toccarsi le punte.\nIl collo \u00e8 di media lunghezza e leggermente arcuato, non troppo fine, si ingrossa gradualmente verso la base. La testa \u00e8 piccola, liscia e con la fronte piatta. Il becco prosegue la linea della testa ed \u00e8 lungo e liscio senza chiglia.\nIl piumaggio \u00e8 ben aderente su tutto il corpo e non troppo morbido. \nIl peso \u00e8 di 2,5\u00a0kg per il maschio e di 2,0\u00a0kg per la femmina.\nDifetti gravi.\nForma alterata, posizione estremamente orizzontale e grossolanit\u00e0 generale. Peso eccessivo, che oltre ad alterare la morfologia, porterebbe alla perdita della buona produzione di uova per cui la razza \u00e8 stata selezionata. Presenza della striscia oculare in entrambi i sessi. Nella femmina: becco bruno, assenza delle striature, specchio alare grigiastro, testa bianca o di altro colore diverso dal bruno dorato. Nel maschio: colore generale troppo scuro, che impedirebbe di far risaltare l'argento di base, anello del collo troppo sottile o aperto nell parte posteriore, assenza di orlatura, testa di colore diverso dal nero con riflessi verdi.\nColorazioni.\nLa Streicher \u00e8 presente in un'unica colorazione, la \"Selvatica Argento\". Gli allevatori di questa razza devono sapere che il colore e il disegno generale si alterano con l'avanzamento dell'et\u00e0, e che inoltre questa colorazione, come la \"Selvatica\" e altre di simile disegno, \u00e8 soggetta all\"'eclissi\" nel maschio, subito dopo il periodo nuziale. L'allevatore dunque dovr\u00e0 preoccuparsi di incubare le uova in tempo per poter esporre gli uccelli nel giusto periodo.\nQualit\u00e0.\nLa Streicher \u00e8 un'anatra molto vivace e attiva, ottima pascolatrice e \"distruttrice\" di insetti e invertebrati che infestano i campi; per questo \u00e8 opportuno che sia allevata in spazi aperti dotati di specchi d'acqua, dove l'uccello possa trovare ulteriore cibo e pulire la propria livrea. Quest'anatra \u00e8 capace di deporre pi\u00f9 di 200 uova bianche all'anno, e nonostante sia una razza leggera, \u00e8 ottima anche per produrre anatre da tavola. Grazia alle sue capacit\u00e0 produttive e alla sua bellezza, la razza ha attirato l'interesse di tutti gli allevatori europei, per cui \u00e8 molto comune presso le pi\u00f9 grandi mostre avicole europee. L'uovo pesa circa 65 gr."}
{"id": "1863239", "revid": "118410104", "url": "https://it.wikipedia.org/wiki?curid=1863239", "title": "Caught Up (Ja Rule)", "text": "Caught Up \u00e8 il terzo singolo del rapper statunitense Ja Rule estratto dall'album \"R.U.L.E.\". \u00c8 stato prodotto da Irv Gotti e Jimi Kendrix e vi ha partecipato il cantante R&amp;B Lloyd, artista anch'esso scritturato nella \"The Inc. Records\".\nInformazioni.\nLa canzone \u00e8 stata l'unico singolo dell'album a non aver debuttato all'interno della chart \"Billboard Hot 100\", raggiungendo la posizione n.65 solo nella \"Hot R&amp;B/Hip-Hop Songs\". In Regno Unito si \u00e8 classificata alla 20\u00aa posizione.\nVideoclip.\nIl videoclip \u00e8 stato diretto da Erik White. All'inizio gli artisti eseguono il brano in una sala di registrazione. Subito dopo l'ambientazione si svolge in lussuosa villa con piscina, dove insieme a loro vi sono molte comparse. Nelle scene finali si ritirano in intimit\u00e0 con alcune ragazze. I cameo sono quelli di Irv Gotti e della modella Esther Baxte, gi\u00e0 apparsa in molti altri videoclip hip hop."}
{"id": "1863242", "revid": "1512880", "url": "https://it.wikipedia.org/wiki?curid=1863242", "title": "PricewaterhouseCoopers", "text": "PricewaterhouseCoopers (nome commerciale PwC) \u00e8 un network multinazionale di imprese di servizi professionali, operativo in 158 Paesi, che fornisce servizi di consulenza di direzione e strategica, revisione di bilancio e consulenza legale e fiscale.\nLa societ\u00e0, nata dalla fusione tra la \"Price Waterhouse\" e la \"Coopers &amp; Lybrand\" avvenuta nel 1998, \u00e8 la seconda pi\u00f9 grande al mondo nei servizi professionali e fa parte delle cosiddette Big Four: le quattro pi\u00f9 grandi aziende di revisione dei bilanci al mondo, insieme a Deloitte &amp; Touche, Ernst &amp; Young e KPMG. Fino al 2002 a queste si aggiungeva la Arthur Andersen, prima del fallimento in seguito allo scandalo Enron negli Stati Uniti. Alla PwC viene affiancata l'erogazione di servizi di consulenza direzionale, strategica e IT &amp; Technology oltre che di analisi finanziaria e servizi in ambito Tax &amp; Legal.\nA partire dal 2016, PwC \u00e8 la quinta pi\u00f9 grande azienda privata negli Stati Uniti.\nStoria.\nPricewaterhouseCoopers \u00e8 il frutto della fusione, avvenuta nel 1998, di \"Price Waterhouse\" e \"Coopers &amp; Lybrand\", due grandi imprese che trovarono le loro origini nel diciannovesimo secolo.\nPrice Waterhouse.\nSamuel Lowell Price inizi\u00f2 la sua professione a Londra nel 1849. Nel 1865 Price entr\u00f2 in societ\u00e0 con William Hopkins Holyland e Edwin Waterhouse. Holyland lasci\u00f2 poco dopo e la societ\u00e0 dal 1874 assunse il nome Price, Waterhouse &amp; Co. Il contratto societario originale, firmato da Price, Holyland e Waterhouse \u00e8 conservato presso le Southwark Towers, a Londra, una delle pi\u00f9 importanti sedi legali di PwC.\nGi\u00e0 dalla fine del diciannovesimo secolo, Price Waterhouse guadagn\u00f2 un significativo riconoscimento nel campo della contabilit\u00e0. A fronte dell'espansione dei rapporti commerciali tra il Regno Unito e gli Stati Uniti d'America, Price Waterhouse apr\u00ec nel 1890 un ufficio a New York, da l\u00ec inizio un processo di espansione in altri paesi europei.\nPW e Arthur Andersen hanno cercato l'accordo per una fusione nel 1989, ma non riuscirono a trovarlo a causa del conflitto di interessi generato dal fatto che PW revisionasse IBM, con la quale invece Andersen aveva stretti rapporti commerciali.\nCoopers &amp; Lybrand.\nWilliam Cooper inizi\u00f2 ad esercitare la sua professione a Londra nel 1854. Sette anni dopo i suoi tre fratelli entrarono in societ\u00e0 con lui, fondando la Cooper Brothers.\nNel 1898, negli USA, Robert H. Montgomery, William M. Lybrand, Adam A. Ross Jr. e suo fratello T. Edward Ross costituirono Lybrand, Ross Brothers and Montgomery.\nCoopers &amp; Lybrand \u00e8 il risultato di una fusione avvenuta nel 1957 tra Cooper Brothers &amp; Co; Lybrand, Ross Bros &amp; Montgomery e una societ\u00e0 canadese, la McDonald, Currie and Co. Nel 1990, in alcuni paesi compreso il Regno Unito, Coopers &amp; Lybrand si \u00e8 fusa con Deloitte Haskins &amp; Sells per diventare Coopers &amp; Lybrand Deloitte, rinominata nel 1992 Coopers &amp; Lybrand.\nFusione.\nNel 1998 Price Waterhouse e Coopers &amp; Lybrand si sono fuse in PricewaterhouseCoopers, al fine di ottenere le economie di scala necessarie alla crescita della nuova societ\u00e0.\nPosizionamento attuale.\nPwC ha annunciato di avere archiviato l'esercizio al 30 giugno 2011 con un fatturato aggregato pari a 29,2 miliardi di dollari, in aumento del 10% rispetto al 2010 e con la miglior crescita dal 2008. A tassi di cambio costante il network ha riportato ricavi in crescita dell\u00b48%.\nIl giro d'affari dei servizi di consulenza \u00e8 balzato del 20% a 7,5 miliardi di dollari, quello core della revisione \u00e8 progredito del 7% a 14,1 miliardi, mentre i ricavi dell'area Tax &amp; Legal sono saliti dell'8% a 7,6 miliardi. A livello geografico sono ancora Europa e Nordamerica i principali mercati del gruppo, anche se i tassi di crescita pi\u00f9 rilevanti sono stati registrati altrove con un incremento in Asia del 14%, in Australasia del 38% e in Medio Oriente e Africa del 20%.\nIn Italia.\n\"PwC Italy\" ha 24 uffici nelle principali citt\u00e0 italiane.\nLa sede italiana \u00e8 a Milano in piazza Tre Torri nell'area che precedentemente ospitava la fiera di Milano ed \u00e8 situata nella Torre Libeskind. Anche l'Italia ha preso parte al buon andamento complessivo con ricavi che si attestano intorno a 556 milioni di euro e circa 6.000 dipendenti."}
{"id": "1863254", "revid": "287204", "url": "https://it.wikipedia.org/wiki?curid=1863254", "title": "Club Deportivo Maldonado", "text": "Il Club Deportivo Maldonado, noto semplicemente come Deportivo Maldonado, \u00e8 una societ\u00e0 calcistica uruguaiana con sede nella citt\u00e0 di Maldonado, militante nella Primera Divisi\u00f3n Profesional de Uruguay (massima divisione uruguayana).\nStoria.\nFondato il 25 agosto 1928, il club milita nella Segunda Divisi\u00f3n Profesional de Uruguay (seconda divisione uruguayana). Ha ottenuto come miglior piazzamento della sua storia il 7\u00ba posto nella Primera Divisi\u00f3n Uruguaya 2003.\nControversie.\nSecondo un'inchiesta pubblicata il 18 settembre 2012 dall'agenzia di stampa \"Bloomberg\", il Deportivo Maldonado sarebbe una sorta di \"societ\u00e0 fantasma\" in quanto fungerebbe da ponte per i trasferimenti di calciatori sudamericani in Europa, in virt\u00f9 delle agevolazioni fiscali concesse in Uruguay alle Societ\u00e0 Sportive Anonime.\nOrganico.\n\"Aggiornato al 28 ottobre 2019\""}
{"id": "1863256", "revid": "69794", "url": "https://it.wikipedia.org/wiki?curid=1863256", "title": "Pricewaterhouse Coopers", "text": ""}
{"id": "1863264", "revid": "767487", "url": "https://it.wikipedia.org/wiki?curid=1863264", "title": "Superman (It's Not Easy)", "text": "Superman (It's Not Easy) \u00e8 un brano pop rock di Five for Fighting (nome d'arte del cantautore John Ondrasik), estratto come primo singolo dal suo secondo album \"America Town\", e pubblicato nel 2000.\nLa canzone \u00e8 interpretata dal punto di vista di Superman, bench\u00e9 nel testo del brano non venga mai fatto il nome del supereroe. Superman viene dipinto non come una creatura potente ed infallibile, ma come un semplice essere umano, con addosso la pressione di dover soddisfare le aspettative altrui, e adempiere ai propri doveri.\nLa canzone \u00e8 stata utilizzata nella colonna sonora del telefilm \"Smallville\" e del telefilm \"Squadra Emergenza\". In italia il brano \u00e8 stato anche utilizzato come sottofondo della pubblicit\u00e0 della linea di gelati \"cremeria\" Motta.\nIl video.\nIl video del brano \u00e8 stato diretto da Ramaa Mosley, con la produzione di Devin Whatley per la \"Ritts/Hayden\". La fotografia del video \u00e8 stata affidata a Giorgio Scali, ed \u00e8 stato trasmesso per la prima volta nella settimana del 4 giugno 2001. Il video mostra Five for Fighting interpretare il brano, mentre l'ambiente alle sue spalle cambia continuamente. Alla fine del video il cantante si sdraia su un letto, nel quale si trovano gi\u00e0 la moglie e il figlioletto."}
{"id": "1863266", "revid": "392652", "url": "https://it.wikipedia.org/wiki?curid=1863266", "title": "Scavo a sezione obbligata", "text": " \nLo scavo a sezione obbligata \u00e8 il tipo di escavazione che consente di ricavare vuoti nel terreno destinati alla realizzazione delle fondazioni di nuovi edifici, canalizzazioni, fognature, cunette, fossi, cordonature.\nPer scavi a sezione ristretta o obbligata, si intendono di solito gli scavi aventi la larghezza uguale o inferiore all'altezza, eseguiti a partire dalla superficie del terreno naturale o dal fondo di un precedente scavo di sbancamento, sempre che il fondo dello scavo non sia accessibile ai mezzi di trasporto.\nLa dimensione della larghezza dello scavo, a prescindere dalla sua estensione in lunghezza, \u00e8 inferiore alla profondit\u00e0 (ci\u00f2 si verifica spesso negli scavi stradali per la posa di cavi per pubblici servizi di modesta dimensione)."}
{"id": "1863270", "revid": "1602064", "url": "https://it.wikipedia.org/wiki?curid=1863270", "title": "Cultura della ceramica cardiale", "text": "La cultura della ceramica cardiale \u00e8 una facies archeologica neolitica caratterizzata dallo stile della sua decorazione ceramica, ottenuta mediante l'impressione della conchiglia di un mollusco della famiglia Cardiidae (\"Cerastoderma edule\" o \"Cerastoderma glaucum\"). La sua diffusione fu prevalentemente nel bacino occidentale del Mediterraneo, dalle coste adriatiche dei Balcani a quelle del Portogallo e a sud fino al Marocco.\nNella sua evoluzione, le decorazioni impresse furono realizzate anche con altre tecniche: per questo motivo si parla anche di cultura della ceramica impressa.\nOrigine e diffusione.\nI predecessori di questa cultura sono stati individuati sia in Tessaglia, prima della fioritura della cultura di Sesklo, sia in Libano presso Byblos.\nLe sue tracce pi\u00f9 antiche sono state individuate nell'Epiro e a Corf\u00f9, alla fine del VII millennio a.C., in insediamenti in grotta di genti che praticavano un'economia di caccia e raccolta e avevano acquisito della rivoluzione neolitica esclusivamente l'uso della ceramica. Nel corso del millennio venne integralmente adottato lo stile di vita neolitico, con la pratica dell'agricoltura (cereali) e dell'allevamento (capre, pecore e mucche) e la costruzione di villaggi: in questo periodo si diffuse la decorazione della ceramica cardiale vera e propria. Alla fine del millennio le tecniche ceramiche decaddero.\nEspansione.\nNel corso del suo sviluppo questa cultura mostr\u00f2 grandi capacit\u00e0 marinare: si trovano infatti resti di specie che possono essere pescate solo in mare aperto e l'abilit\u00e0 di queste genti nella navigazione si mostr\u00f2 nella loro capacit\u00e0 di irradiarsi progressivamente sulle coste del Mediterraneo.\nLa prima espansione si ebbe verso la Puglia, e quindi in altre aree dell'Italia meridionale e in Sicilia, da dove la cultura della ceramica cardiale si espanse verso il Lazio, la Toscana, la Sardegna la Corsica e la Liguria, contemporaneamente genti di questa cultura colonizzarono anche via terra l'Italia settentrionale, fino a stabilire alcuni isolati insediamenti sulle coste provenzali. Nel V millennio a.C. aveva raggiunto la Francia sudorientale e la Spagna orientale. Da qui si espanse ancora verso nord lungo la valle del Rodano e verso ovest lungo la valle dell'Ebro. Ebbe influenza anche sul lento sviluppo delle prime culture neolitiche sulle coste atlantiche e alcuni monumenti megalitici dell'Europa nord-occidentale sono associati con resti archeologici che comprendono ceramica e altri manufatti di questa cultura.\nNei secoli successivi, le diverse culture mediterranee ebbero ciascuna proprie evoluzioni autonome, che nell'Europa occidentale sono generalmente etichettate come culture della ceramica epi-cardiale. Nell'Italia settentrionale si svilupp\u00f2 a partire da questa la cultura del vaso a bocca quadra e nei Balcani si divisero il territorio le culture locali di Hvar, di Lisicici e di Butmir.\nGenetica.\nL'espansione avvenne attraverso spostamenti massicci di popolazioni dall'area egeica che soppiantarono o si amalgamarono con i cacciatori-raccoglitori occidentali. Le popolazioni moderne che risultano pi\u00f9 affini alle popolazioni della ceramica cardiale sono i baschi e i sardi. \u00c8 associata inoltre all'introduzione dell'agricoltura e della ceramica cardiale e lineare la presenza in Europa dell'aplogruppo G del cromosoma Y e della sua subclade G2a, in particolare in Tessaglia, nei Balcani, nella Penisola italiana, in Sardegna, in Corsica, nelle coste meridionali della Penisola iberica, nella Provenza e nell'Arco Alpino, aplogruppo correlato alle popolazioni del Caucaso occidentale, e dell'Anatolia neolitica.\nGalleria d'immagini.\nEsempi di impressione nella decorazione della ceramica cardiale (da Josep Corominas, \"Prehistoria de Montserrat\", Barcellona 1925)."}
{"id": "1863278", "revid": "254059", "url": "https://it.wikipedia.org/wiki?curid=1863278", "title": "Val Squaranto", "text": "La Valle di Squaranto, o semplicemente Val Squaranto, \u00e8 una valle della provincia di Verona, la terza pi\u00f9 lunga dopo la Val Lagarina e la Val d'Illasi.\nLa valle sfocia in pianura Padana nei pressi di Verona, il suo primo percorso \u00e8 nelle colline veronesi dove vi sono le localit\u00e0 di Montorio Veronese, Mizzole e Pigozzo (la cosiddetta valle bassa). La valle poi inizia il percorso all'interno dell'altopiano della Lessinia separando i subaltopiani di Erbezzo e di Velo Veronese. In questa zona ci sono i comuni di Cerro Veronese (770\u00a0m), Rover\u00e8 Veronese (843\u00a0m). e Bosco Chiesanuova (1106\u00a0m).\nL'alta Val Squaranto \u00e8 divisa tra i comuni di Bosco ed Erbezzo, vi si trovano tre localit\u00e0 principali: Maregge (1264\u00a0m). con l'Oratorio affrescato, intitolato a San Michele Arcangelo, consacrato nel 1725, Tracchi (1335\u00a0m). e la stazione sciistica San Giorgio (1510\u00a0m), la valle termina infine al Passo Castel di San Giorgio (1806\u00a0m)."}
{"id": "1863280", "revid": "124076379", "url": "https://it.wikipedia.org/wiki?curid=1863280", "title": "Massimo Caputi", "text": "Biografia.\nIn giovane et\u00e0, grazie alla sua passione per la musica, ha fatto il DJ. \nInizia la carriera giornalistica nel 1984 collaborando per radiocronache, servizi tv e interviste per le emittenti locali romane Teleregione, GBR e Teletevere.\nTelemontecarlo.\nDue anni dopo, entra nella redazione sportiva di Telemontecarlo in occasione dei Mondiali di calcio in Messico e viene assunto nel 1987. Dal 1989 diventa giornalista professionista ed ottiene cos\u00ec la guida del telegiornale sportivo e commenta i Mondiali di Pallavolo, il Tour dell'Avvenire di ciclismo, i Goodwill Games e anche le Olimpiadi di Seul1988 e Barcellona1992.\nSpecializzatosi principalmente sul calcio, \u00e8 il telecronista assieme a Jos\u00e9 Altafini di Italia90 e, assieme a Giacomo Bulgarelli, di USA94 e Francia98, degli Europei di Germania Ovest88, Svezia92, Inghilterra96 e Belgio-Olanda2000. Inoltre segue da inviato e telecronista la Coppa America di Cile (nel 1991), Uruguay (nel 1995), Bolivia (nel 1997) e Paraguay (nel 1999).\nHa anche commentato la gara di qualificazioni al campionato mondiale di calcio 1998 tra e , giocata al Wembley Stadium di Londra il 12 febbraio 1997, vinta dagli \"Azzurri\" per 1-0 e trasmessa in esclusiva dall'emittente. \nDal 1990 al 2001 \u00e8 il conduttore delle trasmissioni domenicali \"Galagoal e Goleada\". \nAll'interno della redazione ha ricoperto le cariche di inviato, caposervizio e caporedattore.\nRAI.\nNell'agosto del 2001 lasci\u00f2 la neonata LA7 per trasferirsi in Rai nella trasmissione Quelli che... il calcio, ereditando il ruolo di commentatore da Carlo Sassi e, sempre nello stesso anno commenta le partite di Coppa dei Campioni per Stream. \nNella stagione 2002-2003 conduce la storica Domenica Sportiva che ha come ospiti in studio Giacomo Bulgarelli e Rino Tommasi. Tra l'altro nella puntata del 29 settembre su suggerimento del collega Fabrizio Ferrari ospita l'allenatore della Sansovino Maurizio Sarri prevedendo per lui un futuro in serie A come aveva gi\u00e0 fatto con Serse Cosmi quando conduceva Goleada a Telemontecarlo. \nNel 2003-2004 torna a \"Quelli che il calcio\", dove verr\u00e0 riconfermato anche per il 2004-2005. \nInsieme a Simona Ventura, partecipa in qualit\u00e0 di inviato dalla Repubblica Dominicana alla seconda ed alla terza edizione de L'isola dei famosi. \nDurante i collegamenti, Caputi ha indossato in tre occasioni delle maglie recanti il marchio \"Gatta ci cueva\". La vicenda ha avuto delle conseguenze che hanno portato alla condanna della RAI per pubblicit\u00e0 occulta. \nNel 2006 ha condotto su Rai Uno, insieme a Valeria Marini, lo spettacolo di musica e solidariet\u00e0 \"Con tutto il cuore\".\nResta a \"Quelli che il calcio\" fino al 2014.\nAltro.\nHa inoltre prestato la voce alla serie di videogiochi FIFA, insieme a Giacomo Bulgarelli, dal 1998 al 2002. Mentre nelle telecronache TV a Caputi spettava la telecronaca e a Bulgarelli il commento tecnico, nella serie FIFA i ruoli si ribaltavano, Bulgarelli era il telecronista e Caputi l'addetto al commento tecnico. \nDa agosto 2008 ha commentato insieme a Gianni Di Marzio le principali partite di Coppa Intertoto e Coppa UEFA 2007-2008 trasmesse su ContoTV, mentre dalla stagione 2009-2010 entrambi hanno commentato per dahlia TV le principali partite di Serie A trasmesse dalla piattaforma digitale terrestre. Nello stesso periodo assume la Direzione editoriale dei canali calcio di Dahlia TV.\nDal 13 ottobre 2012 ha condotto con Laura Esposto \"B Live\" la trasmissione dedicata alla serie B su Serie B TV, nuova piattaforma lanciata dalla Lega Serie B su Europa7 HD di cui \u00e8 stato anche direttore editoriale. \nDal 2011 al 2013 \u00e8 stato il Direttore della Comunicazione per gli Internazionali BNL d'Italia di tennis.\nHa condotto fino al 2013 la trasmissione \"Due ganzi due ficcanaso\" con Carletto su RTL 102.5.\nDall'agosto del 2013 sino al 30 ottobre 2020 \u00e8 stato il caporedattore della redazione sportiva dello storico quotidiano romano \"Il Messaggero\".\nDal 9 gennaio 2021 \u00e8 testimonial della Fondazione Arpa.\nDal 1 aprile 2021 \u00e8 consulente per la Comunicazione del Sottosegretario alla Presidenza del Consiglio dei Ministri con delega allo Sport, Valentina Vezzali."}
{"id": "1863283", "revid": "767487", "url": "https://it.wikipedia.org/wiki?curid=1863283", "title": "Luis Carniglia", "text": "Caratteristiche tecniche.\nGiocatore.\nGiocava come interno destro; era dotato di buona tecnica e discreta visione di gioco.\nCarriera.\nGiocatore.\nPass\u00f2 all'Atlas nel 1945. Nel giugno 1948 lasci\u00f2 il Messico per tornare in patria.\nAllenatore.\nInizia subito la carriera di allenatore nel suo ultimo club da calciatore professionista, il . Con la squadra della costa azzurra si aggiudica il titolo francese al suo primo anno da mister. Si posiziona al 2\u00ba posto nella Coppa Grasshoppers, con solo tre punti di distacco dal club vincitore del torneo. Nel 1957 viene ingaggiato dal campione d'Europa con il quale si aggiudica due Coppe dei Campioni (1958 e 1959) e una Liga (1958). Fu cacciato da Santiago Bernab\u00e9u in seguito alla scelta di lasciare in panchina Ferenc Pusk\u00e1s nella finale della Coppa dei Campioni 1958-1959.\nHa guidato anche alcune squadre italiane, tra cui la Fiorentina (con la quale perse la finale di Coppa Italia 1959-1960), la Roma (con la quale vinse la Coppa delle Fiere nel 1961), il Milan (sconfitto nella finale di Coppa Intercontinentale nel 1963 contro il Santos di Pel\u00e9) e la Juventus. \u00c8 stato per tre stagioni allenatore del Bologna, prima di essere esonerato nel gennaio del 1968, a seguito della sconfitta per 4-2 contro il Milan, e sostituito da Viani.\nSuo figlio Luis Carniglia Jr. ha militato in Serie A con la maglia della ."}
{"id": "1863285", "revid": "1305772", "url": "https://it.wikipedia.org/wiki?curid=1863285", "title": "Huntsville", "text": ""}
{"id": "1863293", "revid": "110157", "url": "https://it.wikipedia.org/wiki?curid=1863293", "title": "Message for Albert", "text": "Message for Albert \u00e8 l'album di debutto del cantante statunitense Five for Fighting, pubblicato nel 1997."}
{"id": "1863296", "revid": "439868", "url": "https://it.wikipedia.org/wiki?curid=1863296", "title": "Nevill Francis Mott", "text": ""}
{"id": "1863297", "revid": "51323", "url": "https://it.wikipedia.org/wiki?curid=1863297", "title": "Nevill F. Mott", "text": ""}
{"id": "1863298", "revid": "17337922", "url": "https://it.wikipedia.org/wiki?curid=1863298", "title": "Stoke", "text": ""}
{"id": "1863300", "revid": "51323", "url": "https://it.wikipedia.org/wiki?curid=1863300", "title": "Nevill Mott", "text": ""}
{"id": "1863302", "revid": "110157", "url": "https://it.wikipedia.org/wiki?curid=1863302", "title": "America Town", "text": "America Town \u00e8 il secondo album del cantante statunitense Five for Fighting, pubblicato nel 2000."}
{"id": "1863307", "revid": "110157", "url": "https://it.wikipedia.org/wiki?curid=1863307", "title": "The Battle for Everything", "text": "The Battle for Everything \u00e8 il terzo album del cantante statunitense Five for Fighting, pubblicato nel 2004."}
{"id": "1863309", "revid": "2122884", "url": "https://it.wikipedia.org/wiki?curid=1863309", "title": "Fabrizio Temperini", "text": "Biografia.\nNato a Roma, \u00e8 noto in particolare per il doppiaggio di protagonisti di serie televisive, fra i quali: George Clooney in \"E.R. - Medici in prima linea\", David Boreanaz (in \"Bones\") e Michael Emerson (in \"Person of Interest\", \"Lost, Arrow\").\nAl cinema ha doppiato, fra gli altri, lo stesso Clooney in tre lungometraggi, Patrick Swayze in \"Pecos Bill\", Steven Seagal in \"Out of Reach\" e \"Killing Point\"."}
{"id": "1863310", "revid": "110157", "url": "https://it.wikipedia.org/wiki?curid=1863310", "title": "Two Lights", "text": "Two Lights \u00e8 il quarto album del cantante statunitense Five for Fighting, pubblicato nel 2006."}
{"id": "1863312", "revid": "599013", "url": "https://it.wikipedia.org/wiki?curid=1863312", "title": "Suore del Santissimo Sacramento per gli indiani e i negri", "text": "Le Suore del Santissimo Sacramento per gli Indiani e i Negri (in latino \"Institutum Sororum a Sanctissimo Sacramento pro Indianis Gentibusque Coloratis\", in inglese \"Sisters of the Blessed Sacrament for Indians and Colored People\") sono un istituto religioso femminile di diritto pontificio: le suore di questa congregazione pospongono al loro nome la sigla S.B.S. (\"Sisters of the Blessed Sacrament\").\nStoria.\nLa congregazione venne fondata in Pennsylvania da madre Katharine Mary Drexel (1858-1955): erede di una cospicua fortuna (suo padre, il banchiere Francis Anthony Drexel, era socio di J.P. Morgan), inizi\u00f2 a meditare di entrare come monaca in un ordine contemplativo ma, su invito di James O'Connor, vicario apostolico del Nebraska, e di papa Leone XIII, decise di iniziare un nuovo istituto interamente dedicato all'apostolato presso le comunit\u00e0 amerinde e afroamericane.\nLa congregazione sorse ufficialmente il 12 febbraio 1891 con l'approvazione di Patrick John Ryan, arcivescovo di Filadelfia; ricevette il pontificio decreto di lode il 16 febbraio 1897 e le sue costituzioni vennero approvate definitivamente dalla Santa Sede il 25 maggio 1913; venne aggregata all'Ordine dei Frati Minori Conventuali il 15 agosto 1912.\nLa fondatrice \u00e8 stata proclamata santa in Piazza San Pietro a Roma il 1\u00ba ottobre 2000 da papa Giovanni Paolo II.\nAttivit\u00e0 e diffusione.\nLe Suore del Santissimo Sacramento si dedicano prevalentemente all'istruzione e all'educazione cristiana dei ragazzi di colore e ai nativi: gestiscono scuole primarie e secondarie e la Xaverian University di New Orleans.\nSono presenti negli Stati Uniti d'America e ad Haiti. La sede generalizia \u00e8 a Bensalem, in Pennsylvania.\nAlla fine del 2008 la congregazione contava 157 religiose in 40 case."}
{"id": "1863314", "revid": "196390", "url": "https://it.wikipedia.org/wiki?curid=1863314", "title": "Canone protestante", "text": ""}
{"id": "1863316", "revid": "599013", "url": "https://it.wikipedia.org/wiki?curid=1863316", "title": "Bryant Smith", "text": "Carriera.\nLa sua carriera inizia nel 1995 con la prima delle quattro stagioni presso la Auburn University, dove disputa il campionato NCAA con medie che oscillano tra i 3,6 punti del primo anno ai 13,3 della stagione 1997-98.\nLe sue esperienze successive sono all'interno dei campionati minori americani, laddove indossa la casacca degli Atlanta Trojans (USBL) e dei Sioux Falls Skyforce (campionato CBA), esprimendosi qui con 19 punti a partita.\nDopo aver sostenuto qualche summer league negli Stati Uniti, Smith ha la sua prima avventura europea in quel di Cipro, accettando nel 2001 l'offerta dell': produce 31 punti a partita in campionato, e 29,5 in campo europeo dove gioca la Coppa Kora\u0107.\nLa carriera \u00e8 proseguita poi in Bulgaria nel Lukoil Akademik Sofia, rimanendovi per tre stagioni e mezzo, disputando le coppe europee: qui vince due scudetti e viene nominato miglior giocatore del campionato bulgaro 2004.\nNel febbraio 2006 si trasferisce al Hapoel Galil Elyon, in Israele, giocando 18 partite di campionato alla media di 14,2 punti e 4,2 rimbalzi a gara.\nL'annata 2006-07 segna il suo esordio italiano: inizia l'annata con la neopromossa Legea Scafati, in Serie A, disputando per\u00f2 7 partite (alla media di 8,9 punti a partita); in seguito verr\u00e0 ingaggiato dalla Benetton Treviso per sostituire Richie Frahm, ottenendo un bottino pi\u00f9 modesto: 3,5 punti di media in campionato e 3,3 in Eurolega.\nTorner\u00e0 nuovamente protagonista a Cipro nel 2007-08, firmando un contratto con il Keravnos Strovolou e vincendo il campionato proprio contro la sua ex squadra, l'Apollon. Nell'estate 2008 arriva invece la firma per Reggio Emilia (campionato di Legadue) ma nel febbraio 2009 esce dalle rotazioni con l'arrivo del connazionale Glen McGowan: fin l\u00ec aveva avuto medie pari a 10,3 punti, 3,9 rimbalzi, 52,3% da due e 36,6% da tre. A marzo arriva la rescissione del contratto.\nNel 2004 ha inoltrato richiesta per ottenere il passaporto bulgaro."}
{"id": "1863318", "revid": "767487", "url": "https://it.wikipedia.org/wiki?curid=1863318", "title": "Back Country", "text": "Back Country \u00e8 il primo album dal vivo del cantante statunitense Five for Fighting, pubblicato nel 2007."}
{"id": "1863319", "revid": "115533", "url": "https://it.wikipedia.org/wiki?curid=1863319", "title": "Sikorsky S-47", "text": ""}
{"id": "1863320", "revid": "115533", "url": "https://it.wikipedia.org/wiki?curid=1863320", "title": "Sikorsky S-49", "text": ""}
{"id": "1863321", "revid": "115533", "url": "https://it.wikipedia.org/wiki?curid=1863321", "title": "Sikorsky S-54", "text": ""}
{"id": "1863326", "revid": "167080", "url": "https://it.wikipedia.org/wiki?curid=1863326", "title": "Magistrato monetale", "text": ""}
{"id": "1863328", "revid": "585241", "url": "https://it.wikipedia.org/wiki?curid=1863328", "title": "Chiesa di Santa Maria Stella Maris (Napoli)", "text": "La chiesa di Santa Maria stella maris \u00e8 una chiesa neogotica di Napoli; fu costruita verso gli inizi del XX secolo in via Lucrezia d'Alagno, nel centro storico della citt\u00e0, nelle immediate vicinanze della Fontana della Sellaria.\nStoria e descrizione.\nLa chiesa sostituisce quella sita presso il vico Vacca, demolita nel XIX secolo, che ospitava dal 1561 la congrega dei venditori di ferri, nonch\u00e9, da fine del XVII secolo, quella dei Tavernari e, dalla met\u00e0 del XVIII secolo, quella dei Caciolii.\nL'odierno edificio, eretto nel 1907, fu sede dalla Reale Arciconfraternita di Santa Maria Stella Maris e San Biagio dei Caciolii. La sua fondazione \u00e8 attestata sull'iscrizione del portale.\nLa chiesa \u00e8 chiusa al culto da numerosi decenni ed \u00e8 stata adibita a deposito. Di recente, l'associazione \"I Sedili di Napoli\" ha iniziato un percorso di risanamento e restauro della struttura, facendo leva anche sulle donazioni della comunit\u00e0.\nL'esterno \u00e8 caratterizzato da un campaniletto a punta di diamante con piccole monofore su ciascun lato; pi\u00f9 in basso si trovano bifore, ma, stavolta, di dimensioni assai maggiori."}
{"id": "1863330", "revid": "184755", "url": "https://it.wikipedia.org/wiki?curid=1863330", "title": "Cerata", "text": ""}
{"id": "1863331", "revid": "79454", "url": "https://it.wikipedia.org/wiki?curid=1863331", "title": "Jack Hamilton Marone", "text": ""}
{"id": "1863335", "revid": "486946", "url": "https://it.wikipedia.org/wiki?curid=1863335", "title": "Jack Marone", "text": ""}
{"id": "1863339", "revid": "399", "url": "https://it.wikipedia.org/wiki?curid=1863339", "title": "Nave ammiraglia", "text": "La nave ammiraglia o nave di bandiera \u00e8 l'unit\u00e0 navale sulla quale \u00e8 imbarcato l'ammiraglio di una flotta o di un reparto navale, indicata dalla presenza della bandiera dell'ammiraglio stesso o l'insegna del comandante del reparto e dalla quale vengono impartiti gli ordini per tutte le unit\u00e0 navali sottoposte al suo comando.\nOltre alla nave Ammiraglia della Flotta, cos\u00ec si hanno navi comando di gruppi navali, di flottiglia o di squadriglia.\nStoria e caratteristiche.\nNel Mediterraneo durante il Medioevo e fino al XVIII secolo le navi ammiraglie erano rappresentate da particolari galee, spesso appartenenti al tipo detto \"galea bastarda\", che potevano assumere diverse denominazioni a seconda del rango del comandante imbarcato:\nPer tutta l'epoca della vela l'ammiraglia fu il vascello di maggior prestigio e potenza di fuoco presente nella flotta delle marine militari. L'ammiraglia spesso rappresenta, oltre che semplicemente la nave da guerra pi\u00f9 prestigiosa della flotta dal punto di vista tattico, il simbolo della flotta navale militare stessa.\nLe ammiraglie nella Marina militare italiana.\nL'ultima nave della Regia Marina a innalzare l'insegna di nave comando dell'ammiraglio Carlo Bergamini \u00e8 stata la nave da battaglia , affondata da bombardieri bimotori Dornier Do 217 al largo dell'Asinara.\nDall'istituzione della Marina Militare nel 1946 hanno svolto nel tempo la funzione di nave ammiraglia della flotta le corazzate \"Andrea Doria\" e \"Duilio\", l'incrociatore \"Duca degli Abruzzi\" dal 1957, dal 1964 l'incrociatore lanciamissili \"Giuseppe Garibaldi\", seguito nel 1971 dall'incrociatore portaelicotteri \"Vittorio Veneto\" e quindi, dal 1987, dall'incrociatore portaeromobili \"Garibaldi\".\nNel breve periodo intercorso tra il disarmo del \"Duca degli Abruzzi\" e l'entrata in squadra del \"Garibaldi\" il ruolo di nave comando \u00e8 stato ricoperto dal \"Grecale\".\nLa portaerei STOVL \"Cavour\", la cui entrata in servizio operativo risale al 2009, \u00e8 dal 2011 il vascello che ha assunto il prestigioso ruolo.\nNella Marina Militare Italiana, oltre alla sede del Comando della squadra navale, vi sono le sedi comando del Comando delle forze di altura che ha alle sue dipendenze la I e la II Squadriglia fregate con i rispettivi comandi di squadriglia, del Comando delle forze anfibie del Comando delle forze da pattugliamento per la sorveglianza e la difesa costiera che ha alle sue dipendenze la Squadriglia corvette, la I e la II Squadriglia pattugliatori con i rispettivi comandi di squadriglia. Vi sono poi il comando gruppo sommergibili inquadrato nel Comando delle forze subacquee e il comando forze contromisure mine che ha alle sue dipendenze la 53\u00aa e la 54\u00aa Squadriglia dragamine con le rispettive navi comando di squadriglia, e che \u00e8 stato unificato con il comando delle forze ausiliarie, costituito dalle navi ausiliarie della Marina Militare e da uno dei pattugliatori del X Gruppo navale costiero. Infine il Comando gruppo navale italiano che si occupa delle missioni all'estero delle unit\u00e0 della flotta della Marina Militare, costituito da un gruppo navale composto da sei unit\u00e0 del COMFORAL, che viene approntato in un massimo di 72 ore, da proiettare sul mare in una qualsiasi area di crisi, con una delle sei unit\u00e0 a fungere da nave comando.\nLe ammiraglie nei media.\nFantascienza.\nNel variegato mondo bibliografico, cinematografico e televisivo della fantascienza, la transposizione della struttura militare della marina \u00e8 assunta dalle flotte della astronavi e raramente i protagonisti dell'opera non sono ai comandi della pi\u00f9 importante, o prestigiosa, o unica sopravvissuta della flotta, ovvero l'ammiraglia. Nell'immaginario collettivo ne \u00e8 un sicuro esempio la USS Enterprise della serie televisiva \"Star Trek\"."}
{"id": "1863342", "revid": "228587", "url": "https://it.wikipedia.org/wiki?curid=1863342", "title": "Bassone", "text": "Bassone \u00e8 una frazione del comune italiano di Pontremoli, in provincia di Massa e Carrara.\nGeografia fisica.\nIl borgo di Bassone \u00e8 situato a 414\u00a0m s.l.m., a nord-ovest del capoluogo comunale, in un territorio ricco di castagni, ulivi, faggi e noccioli.\nMonumenti e luoghi d'interesse.\nLa chiesa parrocchiale di Bassone, dedicata a San Giacomo il Maggiore, \u00e8 stata edificata nel 1798. \u00c8 stata oggetto di restauro nel 2000. L'edificio possiede una pianta longitudinale, con l'altare posto ad est, e si presenta in stile barocco con la facciata a capanna tipicamente neoclassica.\nSociet\u00e0.\nTradizioni e folclore.\nA Bassone, nella domenica di Carnevale, viene organizzata una sfilata mascherata tra le vie del paese. Nella sera di marted\u00ec grasso, invece viene acceso per tradizione un fal\u00f2 che simboleggia la purificazione da ogni peccato, in occasione dell'arrivo della Quaresima.\nI patroni di Bassone sono sant'Anna e san Gioachino, che si festeggiano il 26 luglio. Durante la settimana festiva, vengono celebrate diverse funzioni liturgiche nelle varie localit\u00e0 in preparazione del festa del patrono che solitamente viene festeggiato alla domenica successiva dal 26 luglio.\nCultura.\nCucina.\nTra le coltivazioni tipiche del paese si distingue la cosiddetta \"cipolla di Bassone\", contraddistinta dal sapore particolarmente dolce.\nGeografia antropica.\nLa frazione di Bassone \u00e8 divisa in varie localit\u00e0:"}
{"id": "1863345", "revid": "110157", "url": "https://it.wikipedia.org/wiki?curid=1863345", "title": "Izapa", "text": "Izapa \u00e8 un sito archeologico pre-colombiano della civilt\u00e0 Maya, il pi\u00f9 grande nello stato messicano del Chiapas, che fior\u00ec nel tardo periodo formativo. La citt\u00e0 era sorta sul fiume Izapa vicino al vulcano Tacan\u00e1.\nGli insediamenti di Izapa si estendevano per oltre 1,4 miglia, e la citt\u00e0 raggiunse il periodo di massimo splendore tra il 600 a.C. e il 100; alcuni archeologi hanno proposto una teoria che daterebbe il primo insediamento nella zona intorno al 1500 a.C., che renderebbe Izapa antico quanto i siti Olmechi di San Lorenzo Tenochtitl\u00e1n e La Venta. La citt\u00e0 rimase abitata per tutto il periodo del Tardo Classico.\nA causa del numero di oggetti, manufatti e stele ritrovate ad Izapa, il termine \"stile di Izapa\" \u00e8 stato coniato per indicare opere architettoniche costruite in modo simile che sono state rinvenute presso la costa pacifica, tra cui nei siti di Takalik Abaj e Kaminaljuyu.\nIzapa si trova su un terreno formato da materiale di origine vulcanica, fertile e adatto all'agricoltura. L'area attorno ad Izapa era un centro importante dove si produceva il cacao, conosciuta come Soconusco, che veniva sfruttata dagli Aztechi.\nIzapa era un sito esteso che comprendeva un gruppo di 80-130 tumuli, dei quali solo met\u00e0 sono stati scavati e restaurati. Nella citt\u00e0 vi erano piramidi, piazze e due giardini da gioco della palla. \nIzapa \u00e8 stato costruito allineato con il vulcano Tacan\u00e1 e sembra essere situato verso l'orizzonte corrispondente al solstizio invernale.\nMichael Coe descrive Izapa come un punto di unione tra gli Olmechi e i Maya. Sostiene la propria teoria indicando il gran numero di motivi artistici in stile olmeco in uso nella citt\u00e0, tra cui la rappresentazione di giaguari, bocche umane, croci di San Andrea, palpebre di fuoco, cieli e nuvole, e figurine rappresentanti facce. Coe indica che alcuni elementi della cultura Maya fossero derivati dagli abitanti di Izapa, che ne influenzarono lo stile artistico, architettonico e anche il pantheon di divinit\u00e0.\nAltri archeologi sostengono che non ci sono abbastanza prove e che il termine \"stile di Izapa\" si debba usare solo per indicare la particolare arte di quella citt\u00e0. Virginia Smith afferma che l'arte di Izapa sia troppo peculiare e diversa dagli altri stili per essere un risultato dell'interazione tra cultura Maya e Olmeca, e che non si sia diffusa in luoghi lontani dal sito di origine.\nIl sito di Izapa \u00e8 noto per il suo stile artistico. L'arte del sito comprende sculture, stele, e altari. Le steli e gli altari (dalle sembianze di rane) erano spesso associati e simboleggiavano la pioggia. Vi sono oggetti provvisti di ali, divinit\u00e0 dalle lunghe labbra (tipiche del dio Chaac dei Maya), rappresentazioni del cielo e delle nubi (tipiche degli Olmechi), rappresentazioni di animali (coccodrilli, giaguari, rane, pesci, uccelli).\nGarth Norman ha stabilito che nel sito vi fossero 89 steli, 61 altari, 3 troni, e 68 monumenti di altro tipo. In contrasto con le sculture degli Epi-Olmechi e della cultura classica di Veracruz, a 550\u00a0km di distanza, le sculture di Izapa mostrano soggetti mitologici e religiosi, di natura cerimoniale e narrativa. \nInoltre, a differenza delle stele degli Epi-Olmechi e dei Maya, quelle di Izapa raramente mostrano dei glifi. Questo potrebbe indicare che gli abitanti della citt\u00e0 non avessero conoscenza di un sistema di scrittura, ma Julia Guernsey, autrice di diversi studi sulla scultura di Izapa, ha proposto che i monumenti fossero appositamente costruiti senza alcun riferimento linguistico e che \"la posizione di Izapa come punto di collegamento tra due regioni linguistiche (principalmente Mixe-Zoque e Maya) potrebbe aver favorito lo sviluppo di strategie comunicative non-verbali\".\nCostruzioni importanti.\nLa \"Stele 1\" mostra una divinit\u00e0 dalle labbra lunghe, che Coe descrive come una versione del dio Maya della pioggia e dei fulmini, Chaac. Il dio \u00e8 rappresentato mentre cammina sull'acqua e raccoglie pesce in un cesto.\nLa \"Stele 2\", come la Stele 25, \u00e8 collegata alla battaglia degli eroi gemelli contro Vucub Caquix, un uccello-demone dell'oltretomba.\nLa \"Stele 3\" mostra un dio che porta una mazza. La gamba del dio si trasforma in un serpente mentre muove il corpo.\nLa \"Stele 4\" mostra una danza di uccelli dove un re si trasforma in un uccello. La trasformazione potrebbe essere un simbolo di sciamanismo e estasi, dove lo sciamano usava sostanze allucinogene per raggiungere un altro mondo. La stele potrebbe indicare che a capo della citt\u00e0 vi fosse uno sciamano, che gestiva il potere politico e religioso.\nLa \"Stele 5\" mostra un complesso rilievo. Al centro vi \u00e8 un albero, circondato da una dozzina di figure umane.\nLa \"Stele 8\" mostra un governatore seduto su un trono. La scena mostrata viene spesso confrontata con il Trono 1, situato presso la colonna centrale di Izapa.\nLa \"Stele 21\" mostra una rara rappresentazione di uno scontro violento di divinit\u00e0, con un guerriero che tiene in mano la testa di un dio decapitato.\nLa \"Stele 25\" mostra probabilmente una scena di \"Popol Vuh\". L'immagine sulla stele rappresenta i gemelli eroi che colpiscono un dio uccello con una cerbottana."}
{"id": "1863349", "revid": "119865891", "url": "https://it.wikipedia.org/wiki?curid=1863349", "title": "Dialetto slesiano di Niemodlin", "text": "Il dialetto di Niemodlin (slesiano: \"\u0144ymodli\u0144ski djalekt\") \u00e8 un dialetto della lingua slesiana, parlata nell'area del confine di Piechocice, Stara jamka, Ku\u017anica Ligocka, Sowin, Narok e Niewodniki (in Polonia). Il dialetto era parlato nella citt\u00e0 di Niemodlin e nei suoi dintorni, ma \u00e8 da considerarsi ormai estinto."}
{"id": "1863351", "revid": "767487", "url": "https://it.wikipedia.org/wiki?curid=1863351", "title": "Rebeka Dremelj", "text": "Biografia.\nNel 2008 ha rappresentato il proprio paese all'Eurovision Song Contest con la canzone \"Vrag naj vzame\".\nHa recitato nel film sloveno \"Na svoji Vesni\"."}
{"id": "1863357", "revid": "56620", "url": "https://it.wikipedia.org/wiki?curid=1863357", "title": "La stella di pietra (Pierdomenico Baccalario)", "text": "La stella di pietra \u00e8 il secondo libro della serie fantasy \"Century\", scritto da Pierdomenico Baccalario e pubblicato in Italia nel 2007.\nTrama.\nIl tempo scorre e il Patto tra Uomo e Natura va rinnovato al pi\u00f9 presto. Elettra, Mistral, Harvey e Sheng hanno superato la prima prova: trovare l'anello di fuoco. Ma la sfida \u00e8 appena cominciata. Teatro della loro ricerca questa volta \u00e8 New York (citt\u00e0 di Terra). Ospiti a casa di Harvey e aiutati da Ermete, lo strano inventore del Regno del Dado che si \u00e8 trasferito in Scrabble street, i ragazzi sono sulle tracce della Stella di Pietra, un oggetto potente e misterioso.\nUn amore nascente e una profonda amicizia unisce i quattro protagonisti che si troveranno pi\u00f9 volte di fronte a LORO e dovranno mettere alla prova il loro coraggio per superare le difficolt\u00e0.\nLe loro ricerche li condurranno in giro per tutta la citt\u00e0 fino alla stazione abbandonata di City Hall e a un misterioso albero sotterraneo.\nCapitoli.\nPrecisazione.\nTra il 4\u00ba e il 5\u00ba capitolo ci sarebbe il \"Primo Stasimo\", tra il 10\u00ba e il 11\u00ba capitolo ci sarebbe il \"Secondo Stasimo\" mentre tra il 30\u00ba e il 31\u00ba capitolo ci sarebbe il \"Terzo Stasimo\"."}
{"id": "1863358", "revid": "15756", "url": "https://it.wikipedia.org/wiki?curid=1863358", "title": "Personaggi di Shrek", "text": "Questa voce contiene l'elenco dei personaggi presenti nella saga cinematografica \"Shrek\".\nPersonaggi secondari.\nDraghessa.\nDraghessa (o Dragona, come la chiama Fiona all'inizio di \"Shrek 2\") \u00e8 il terribile mostro sputafuoco che nel primo film teneva segregata Fiona all'interno di un angusto maniero. Inizialmente si credeva che fosse un maschio ma, quando riesce a intrappolare Ciuchino (mentre Shrek era arrivato alla stanza della Principessa), si rivela essere in realt\u00e0 una femmina dagli occhi verdi, le labbra truccate e le squame di colore rosa-fucsia, che rimane molto colpita dai complimenti dell'asino circa il suo fascino. Cos\u00ec, invece di mangiarlo, se ne innamora a prima vista. A differenza di tutti gli altri personaggi non parla, ma riesce a farsi comprendere. Inizialmente cattiva, la draghessa si rivela successivamente molto dolce e affettuosa nei confronti di Ciuchino, capace di veri sentimenti. \u00c8 diventata anche una fedele alleata di Shrek e di Fiona e ha aiutato i due orchi in pi\u00f9 di una occasione, mangiando Lord Farquaad e schiacciando Azzurro con una torre. Inoltre ha sposato Ciuchino e ha partorito ben sei cuccioli avuti da lui, tutti met\u00e0 asino e met\u00e0 drago. Dopo la nascita degli orchetti di Shrek, le due famiglie saranno sempre pi\u00f9 legate e unite tra loro diventando praticamente un'unica grande famiglia.\nOmino di Pan di Zenzero.\nL'Omino di Pan di Zenzero (\"The Gingerbread Man\"), anche noto come Zenzy (\"Gingy\"), \u00e8 un biscotto parlante di pan di zenzero che fa apparizioni minori in tutti i film. \u00c8 tratto dalla fiaba \"L'omino di pan pepato\". \u00c8 stato plasmato e sfornato dall'Uomo Focaccina (The Muffin-Man, personaggio di una filastrocca inglese per bambini) che si pu\u00f2 considerare suo padre. \u00c8 socievole, buono, tenero e uno dei personaggi pi\u00f9 simpatici e divertenti della saga ma allo stesso tempo \u00e8 anche abbastanza irascibile, e detesta quando qualcuno tenta di togliergli i suoi bottoni gommosi. Nel terzo film, quando Uncino (alleato di Azzurro) minaccia di ucciderlo, vengono mostrati flashback del suo passato: (compreso quando \u00e8 stato torturato da Lord Farquaad) ha studiato in una scuola per biscotti viventi e si era anche sposato (la moglie per\u00f2 \u00e8 stata mangiata, come possiamo vedere in \"Shrekkati per le feste\").\nArthur Pendragon.\nArthur \"Artie\" Pendragon \u00e8 il cugino adolescente di Fiona, e ignaro successore del re Harold, dato che Shrek e Fiona non intendono assolvere tale compito. Ex studente di Worcestershire, prima che Shrek, Ciuchino e il Gatto lo andassero a prelevare per portarlo nel regno di \"Molto, molto lontano\", Artie sembra essere la vittima preferita dei bulli e prepotenti nella sua scuola (ma anche dei \"nerd\"), i quali lo deridono e lo considerano uno sfigato. \u00c8 buono, sensibile, gentile, intelligente, giudizioso e di buon cuore ma anche molto timido e ingenuo, inizialmente ritroso nei confronti di Shrek e spaccone quando comunica ai suoi compagni di scuola che lui diventer\u00e0 sovrano. Si scopre che \u00e8 stato abbandonato dal padre. Grazie alla sua amicizia con Shrek, diventa pi\u00f9 saggio e accetta di diventare un re responsabile. Compare soltanto in \"Shrek terzo\", bench\u00e9 fosse originariamente presente anche in alcune scene, successivamente cancellate, di \"Shrek e vissero felici e contenti\". Il suo cognome \u00e8 un riferimento a Uther Pendragon, leggendario re della Britannia e padre di re Art\u00f9.\nPinocchio.\nCome il suo alter ego della fiaba omonima, Pinocchio \u00e8 un burattino di legno costruito da Geppetto, e condannato a non poter mentire pena l'allungarsi del proprio naso. Compare in tutti i film della serie. Nel primo viene consegnato dal padre alle guardie di Lord Farquaad, che lo giudicano \"giocattolo indemoniato\". Nel secondo film aiuta Shrek nella propria missione, nel terzo viene imprigionato da Azzurro, mentre nel quarto film si scopre che gestisce una libreria a \"Molto, molto lontano\". \u00c8 intimamente buono e socievole, anche se non molto sincero. In tutti i film dice in qualche scena \"Sono un ragazzo vero\", \"Io non sono un ragazzo vero\" o \"Fatemi diventare un ragazzo vero!\" . In \"Shrek 2\", quando viene colpito dalla bacchetta della Fata Madrina, acquista sembianze umane finch\u00e9 un secondo colpo lo riporta alle condizioni di burattino.\nPinocchio \u00e8, insieme al Lupo, ai Tre Porcellini, ai tre topini ciechi, a Zenzy, a Ciuchino e al Gatto Con gli Stivali, uno degli amici ufficiali di Shrek.\nIl Lupo.\nIl Lupo \u00e8 un maschio che veste abiti femminili, ispirato sia da quello della favola di \"Cappuccetto rosso\" sia da quella dei tre porcellini, compare in tutti e quattro i film della serie. \u00c8 costantemente vestito con una camicia da notte femminile (presumibilmente quella della nonna di Cappuccetto Rosso), e con l'abilit\u00e0 di soffiare molto forte, richiamo al lupo dei tre porcellini. A dispetto della sua tradizionale caratterizzazione, \u00e8 un personaggio positivo e uno dei tanti amici di Shrek.\nCeleberrimo il suo \"Che vuoi?\" nel primo film mentre si trova nel letto di Shrek e all'inizio di Shrek 2 quando Azzurro lo scambia per Fiona.\nI tre porcellini.\nI tre porcellini sono tre degli amici di Shrek e compaiono in tutti e quattro i film della serie. In \"Shrek 4-D\" vengono rivelati i loro nomi Ham (\"prosciutto\"), Sausage (\"salsiccia\") e Bacon (\"pancetta\"). Nell'adattamento italiano hanno un pesante accento tedesco (probabile analogia con i fratelli Grimm).\nCeleberrima la loro battuta \"Innescata!\" quando liberano Shrek, il Gatto e Ciuchino dalle segrete in Shrek 2.\nI tre topini ciechi.\nI tre topini ciechi, ispirati a quelli della filastrocca \"tre topini ciechi\", e in quanto ciechi vanno in giro con occhiali neri e bastone. Compaiono in tutti e quattro i film della serie, bench\u00e9 abbiano un ruolo piuttosto marginale.\nDrughini.\nI drughini sono i sei figli mutanti nati dall'unione di Ciuchino e la Draghessa. Sono dei cuccioli di mulo in grado di volare e sputare fuoco. I loro nomi sono Donkey Jr., Banane, Nocciolina, Cocco, Farfallas e la femmina Peanut. L'unico ad avere qualche segno di distinzione rispetto agli altri \u00e8 Banane che ha gli occhi verdi e spesso starnutisce fuoco. Compaiono per la prima volta nel finale di \"Shrek 2\", e successivamente compaiono in tutti gli episodi successivi, bench\u00e9 il loro ruolo \u00e8 molto marginale. Sono molto buoni e affettuosi.\nFergus, Farkle e Felicia.\nFergus, Farkle e Felicia sono i tre figli neonati di Shrek e Fiona. Sono due maschietti (Farkle e Fergus) e una femminuccia (Felicia). In \"Shrek e vissero felici e contenti\" viene rivelato che il nome Felicia \u00e8 sempre stato molto amato da Fiona, anche nella realt\u00e0 alternativa. Come la mamma e il pap\u00e0, i tre piccoli orchi hanno la pelle verde e rispecchiano molte delle caratteristiche fisiche dei genitori. Compaiono ufficialmente alla fine di \"Shrek terzo\", bench\u00e9 gi\u00e0 durante il film Shrek aveva fatto dei sogni sui suoi possibili figli. Hanno un ruolo abbastanza rilevante in \"Shrekkati per le feste\" e in \"Shrek e vissero felici e contenti\", dove per\u00f2 non esistono nella realt\u00e0 alternativa. Il film infatti comincia proprio con il loro primo compleanno. Sono molto amici dei drughini e giocano sempre insieme a loro.\nRegina Lillian.\nLa regina Lilian \u00e8 la moglie del defunto re Harold e madre di Fiona. Compare per la prima volta in \"Shrek 2\" e bench\u00e9 sorpresa si mostrer\u00e0 molto pi\u00f9 comprensiva della condizione della figlia, rispetto a quanto far\u00e0 il marito, il re Harold. Quando alla fine del secondo film, Harold viene trasformato in un rospo, Lillian accetta la situazione, cos\u00ec come fece tanti anni prima e rivelando quindi che lei e il marito sono i protagonisti della favola \"Il principe ranocchio\". Dopo essere diventata vedova in \"Shrek terzo\", riveler\u00e0 una forza fisica straordinaria, al punto di sfondare pi\u00f9 pareti a testate. Compare, sebbene con un ruolo pi\u00f9 limitato rispetto alle precedenti apparizioni, anche in \"Shrek e vissero felici e contenti\".\nRe Harold.\nRe Harold era il re di \"Molto, molto lontano\", marito della regina Lillian e padre di Fiona. \u00c8 morto all'inizio di \"Shrek terzo\". Harold compare per la prima volta in \"Shrek 2\", quando accoglie il ritorno a casa di sua figlia e del suo nuovo marito (aspettandosi Azzurro) non conoscendo il fatto che sono entrambi due orchi, rimanendo sconcertato alla vista dell'orco e della figlia.\nAll'inizio Harold al contrario della moglie non accetta e tratta male Shrek, e intenzionato ad allontanarlo dalla figlia arriva ad assumere il gatto con gli stivali per assassinarlo e stringe un fraudolento patto con la Fata Madrina per far sposare Azzurro con Fiona.\nVerso la fine della storia, re Harold si render\u00e0 conto della vera natura della Fata Madrina e rifiuter\u00e0 di aiutarla finch\u00e9 lei lo ricatter\u00e0 minacciandolo di togliere le sembianze umane (dategli dalla Fata per sposarsi con Lillian). Messo alle strette accetta e gli viene data una pozione che avrebbe fatto innamorare Fiona di Azzurro con un bacio, anche se invece di far bere la pozione a Fiona come ordinato, la berr\u00e0 lui stesso, salvando la figlia.\nNello scontro finale tra la Fata Madrina e Shrek, Harold si frappone al colpo della fata madrina riflettendo il colpo con l'armatura che indossa, salvando la vita a Shrek ma perder\u00e0 la sua forma umana per tornare a quella originale, un rospo parlante. Dopodich\u00e9 Harold si scuser\u00e0 con Shrek per il comportamento, rendendosi conto del buon cuore di Shrek e dei sentimenti genuini per la figlia cos\u00ec finalmente lo accetta, offrendogli la benedizione. Ciononostante la regina Lillian e tutti i sudditi di \"Molto, molto lontano\" accetteranno la nuova condizione del re.\nCenerentola.\nCenerentola \u00e8 una delle principesse amiche di Fiona. Cos\u00ec come per Biancaneve, il suo aspetto \u00e8 in qualche modo ispirato a quello del personaggio presente nel film Disney. \u00c8 caratterizzata come se si soffrisse di una qualche forma di disturbo ossessivo-compulsivo, dato che continua a pulire i pavimenti, rigorosamente inginocchiata a terra, ovunque si trovi, anche in carcere. Utilizza come arma la propria scarpetta di cristallo, lanciandola come un boomerang.\nBiancaneve.\nBiancaneve \u00e8 una delle principesse amiche di Fiona. Cos\u00ec come per Cenerentola, il suo aspetto \u00e8 in qualche modo ispirato a quello del personaggio presente nel film Disney. \u00c8 una ragazza di carattere piuttosto forte, e in alcuni aspetti molto vanitoso. Ha la possibilit\u00e0 di utilizzare il proprio canto per comandare gli animali, sfruttando questa caratteristica come arma contro i nemici.\nLa bella addormentata.\nLa bella addormentata \u00e8 una delle principesse amiche di Fiona. Soffre di narcolessia ed \u00e8 in grado di addormentarsi in qualunque momento. Compare in un piccolo ruolo in \"Shrek 2\", citata dalla Fata Madrina, e pi\u00f9 sostanzialmente in \"Shrek terzo\".\nDoris, la sorellastra brutta di Cenerentola.\nDoris \u00e8 una delle due sorellastre di Cenerentola, che, rispettando la fiaba originale, viene rappresentata come molto brutta. Gli autori hanno deciso di dare al personaggio un aspetto marcatamente maschile, anche scegliendo in tutti gli adattamenti un uomo come doppiatore. Compare per la prima volta in \"Shrek 2\" come barista alla locanda e taverna \"Mela avvelenata\". A differenza del personaggio della favola a cui \u00e8 ispirato, Doris, la sorellastra di Cenerentola, \u00e8 un personaggio positivo nella serie di film, che diventer\u00e0 amica e alleata del gruppo di Shrek. Doris, questa sorellastra di Cenerentola ricorda un po' come quella di Anastasia della Disney.\nMerlino.\nMerlino \u00e8 lo svampito stregone ispirato al personaggio di Mago Merlino. Insegnante di magia ritirato per via di un esaurimento nervoso (che in realt\u00e0 sembra avergli fatto perdere completamente il senno), a differenza del Merlino classico, il personaggio presente in \"Shrek\" \u00e8 un mago poco abile e ogni suo incantesimo sembra avere sempre effetti indesiderati. Compare soltanto in \"Shrek terzo\".\nCeleberrime le sue frasi come \"\u00c8 organico\" mentre mangia il suo piatto di sassi o quando Artie dice \"\u00c8 da scemi\" riferendosi al viaggio verso l'anima voluto da Merlino il quale gli risponde tirandogli una sberla \"Tu sei scemo\".\nBrogan.\nBrogan \u00e8 un orco, braccio destro di Fiona nella realt\u00e0 alternativa presentata in \"Shrek e vissero felici e contenti\". Nonostante compaia per la prima volta nella realt\u00e0 alternativa creata da Tremotino, quando Shrek ritorna alla realt\u00e0, Brogan viene comunque mostrato alla festa dei gemelli perch\u00e9 viveva anche nel mondo reale ma non aveva conoscenze con Shrek e Fiona.\nCuciny.\nCuciny (in originale \"Cookie\") \u00e8 un cuoco orco convinto che il cibo possa rappresentare un'arma. Viene mostrato insieme a Brogan alla festa dei gemelli alla fine del film preparando cibo.\nGretched.\nGretched \u00e8 un'orchessa grassa nel quarto film, membro della Resistenza di orchi con Fiona nella realt\u00e0 alternativa. Alla fine anche lei viene mostrata alla festa dei gemelli.\nAntagonisti.\nLord Farquaad.\nLord Farquaad \u00e8 l'antagonista principale del primo film e del cortometraggio. \u00c8 il regnante di Duloc ed \u00e8 bassissimo, crudele, e fanatico della perfezione; non sopporta le creature delle favole, in quanto ritiene che \"avvelenino il suo mondo perfetto\", vendendole dai rispettivi padroni (in cambio di ricompense misere) ed esiliandole nella palude di Shrek. Per poter diventare re deve sposare una principessa e le sue mire cadono sulla principessa Fiona, tenuta prigioniera in un castello da un terribile drago. Incapace di salvare Fiona egli stesso e rifiutandosi di sentire di un avvertimento che lo Specchio Magico vorrebbe dirgli (ossia che Fiona \u00e8 vittima dell'incantesimo che di notte la trasforma in orchessa), Farquaad organizza un torneo tra i suoi cavalieri per scegliere l'eroe che dovr\u00e0 salvare la bella principessa. Proprio quando il torneo sta per iniziare, arriva l'orco Shrek e Farquaad cambia la sfida, dichiarando il prescelto tra chi uccider\u00e0 Shrek, ma l'orco finir\u00e0 per battere tutti gli avversari. Farquaad, sorpreso, proclama Shrek il prescelto per salvare la principessa Fiona.\nShrek accetta l'incarico, purch\u00e9 Lord Farquaad liberi la sua palude da tutte le creature delle favole; accettando le condizioni di Shrek, Farquaad lo manda verso il castello del drago, che si scoprir\u00e0 essere una Draghessa.\nShrek salva Fiona, ma durante il viaggio di ritorno si innamora di lei. Una sera, nei pressi di Duloc, Shrek sente un pezzo di conversazione tra Ciuchino e Fiona in cui lei parla male di s\u00e9 stessa. Shrek crede che si riferisca a lui e, arrabbiato e offeso, si reca a Duloc per chiamare Lord Farquaad, che giunge sul posto il giorno seguente. Farquaad soddisfatto organizza il matrimonio tra lui e Fiona il giorno stesso e rispetta i patti sgombrando la palude di Shrek. Pi\u00f9 tardi, grazie a Ciuchino, Shrek si rende conto di aver capito male le parole di Fiona e con l'aiuto della Draghessa i due si recano al matrimonio per impedirlo, durante cui Farquaad verr\u00e0 mangiato dalla Draghessa.\nComparir\u00e0 brevemente alla fine del film, quando lo si vedr\u00e0 cantare \"Stayin' Alive\" dall'interno dello stomaco della Draghessa. Tuttavia \u00e8 morto di digestione, dato che comparir\u00e0 come fantasma in \"Shrek 3-D\". Compare anche nel videogioco \"Shrek Smash n' Crash Racing\" e in un flashback in cui tortura Zenzy in \"Shrek terzo\". In \"Shrek The Musical\" viene rivelato che \u00e8 figlio del nano Brontolo e della Principessa sul pisello.\nFata Madrina.\nLa Fata Madrina \u00e8 l'antagonista principale del secondo film. La Fata Madrina aiut\u00f2 Re Harold a diventare un umano e sposare la regina Lillian, purch\u00e9 in cambio lui avesse permesso che sua figlia Fiona fosse salvata, e di conseguenza sposata, dal figlio della Fata Madrina, il principe Azzurro. Si scoprir\u00e0 che fu lei a convincere i sovrani a rinchiudere la figlia Fiona nella torre e a farle l'incantesimo come incentivo per mantenere il patto a Harold. Dopo gli eventi di \"Shrek\" per\u00f2 le cose sono andate diversamente, e la Fata Madrina, apparentemente buona e gentile, si rivela tuttavia malvagia, subdola e calcolatrice sotto un'apparenza adorabile e altruista, far\u00e0 di tutto per far credere a Fiona che Shrek si \u00e8 trasformato in Azzurro. Soltanto nel finale del film tutti gli inganni di Fata Madrina verranno svelati, e la stessa rimarr\u00e0 uccisa da un incantesimo tornatole indietro. La sua sparizione far\u00e0 tornare re Harold a essere un rospo. La Fata Madrina viene nominata in \"Shrek terzo\", dato che Azzurro cercher\u00e0 di vendicarla e prendersi il regno di \"Molto, molto lontano\" e viene citata anche all'inizio di \"Shrek e vissero felici e contenti\" dato che la regina Lillian non si fidava di lei.\nPrincipe Azzurro.\nIl principe Azzurro, o semplicemente Azzurro, \u00e8 l'antagonista secondario del secondo film, e poi antagonista principale del terzo film. \u00c8 il pi\u00f9 longevo nemico della saga di \"Shrek\", figlio della Fata Madrina e un giovane di bell'aspetto e dai capelli biondi, ma in realt\u00e0 \u00e8 anche perfido, crudele, cinico, egoista, arrogante, ingannevole, subdolo, vanitoso, immaturo e narcisista. Avrebbe dovuto salvare Fiona dal drago. Nel secondo film sua madre vorrebbe fare innamorare di lui Fiona e governare sul regno di \"Molto, molto lontano\". Dopo aver visto sfumare tutti i propri progetti, in \"Shrek terzo\" si allea con tutti i malvagi delle fiabe per prendersi la propria rivincita su Shrek e sull'intero regno di \"Molto molto lontano\". Qui riesce a prendere (anche se per poco tempo) il controllo del regno e progetta di uccidere l'orco protagonista di fronte a tutti gli abitanti. Alla fine di \"Shrek terzo\" rimane schiacciato dalla torre del musical che aveva creato e probabilmente muore. Fa comunque una breve apparizione in \"Shrekkato da morire\", in una delle storie di paura raccontate dai personaggi.\nRaperonzolo.\nRaperonzolo \u00e8 una delle principesse amiche di Fiona, ma a differenza delle altre tre principesse, Biancaneve, Cenerentola e la Bella Addormentata, Raperonzolo tradisce il gruppo, schierandosi al fianco di Azzurro e divenendo cos\u00ec l'antagonista secondaria del terzo film. Di carattere vanitoso e snob, sembra essere particolarmente in antipatia con Biancaneve, Cenerentola, la Bella Addormentata e Fiona. Viene rivelato che \u00e8 completamente calva. Dopo che Zenzy avr\u00e0 fatto cadere accidentalmente la sua parrucca lei scappa imbarazzata e non si sa cosa le succeder\u00e0, ma \u00e8 molto probabile che sia stata arrestata.\nTremotino.\nTremotino compare per la prima volta come antagonista minore nel terzo film quando il Principe Azzurro recluta tutti i cattivi delle favole, e ha un aspetto diverso dal pi\u00f9 noto Tremotino presente nel seguito come antagonista principale del quarto film. Tremotino \u00e8 un nano dai capelli rossi e corti e ha un viso sproporzionato rispetto al corpo. \u00c8 un personaggio scaltro, infido, malvagio, subdolo, crudele, avido, spietato, disonesto, diabolico, ambizioso, intelligente, tirannico e assetato di potere, tuttavia \u00e8 anche un cattivo abbastanza comico a causa del suo carisma e del suo modo di parlare oltre che le sue battute e il suo atteggiamento quando \u00e8 con le streghe o quando fa discorsi persuasivi per convincere la gente a firmare i suoi contratti, e infinite, in confronto degli altri antagonisti, viene rappresentato come l'unico e vero arcinemico dell'orco protagonista Shrek. Utilizza diverse parrucche a seconda dell'occasione e del proprio stato d'animo. Nel quarto capitolo della saga si scopre che, prima degli eventi narrati nel primo film, Tremotino stava per stipulare un contratto con i genitori di Fiona in cui in cambio della liberazione di Fiona Tremotino sarebbe diventato il nuovo re di Molto Molto Lontano, ma proprio quando re Harold stava per firmare si venne a sapere della liberazione della principessa da parte di Shrek, mandando in fumo i piani del nano, il quale cadde in rovina. Alcuni anni dopo, Tremotino riesce a convincere Shrek a stipulare un patto: condurre la vecchia vita da orco per un solo giorno. Ma il patto richiede il sacrificio di un giorno passato dall'orco, e Tremotino, senza farlo intuire a Shrek, sceglie proprio il giorno della nascita di quest'ultimo. In questo modo gli eventi scaturiti dalle azioni di Shrek non si sono mai verificati: nessuno ha mai salvato Fiona dalla torre e Tremotino \u00e8 diventato re stipulando il patto con il re e la regina che sono in seguito scomparsi per sempre, a causa di una sua maledizione. In seguito viene sconfitto da Shrek che riesce a baciare Fiona e tornare nel suo mondo. Nella scena finale Tremotino viene visto chiuso in una gabbia alla festa di compleanno dei tre orchetti, inoltre viene tormentato dal Pifferaio Magico che lo costringe a ballare nella sua gabbia.\nTremotino appare nel cortometraggio La Shrekettacolare Festa di Natale di Ciuchino dove \u00e8 ancora rinchiuso in una gabbia avendo apparentemente cercato di scappare una volta e riceve carbone per natale, inoltre appare in Thriller Night come uno zombie, poich\u00e9 era tutto un sogno di Shrek.\nFifi.\nFifi \u00e8 un'oca gigante, cavalcatura, guardia del corpo e cucciolo di compagnia di Tremotino che appare come uno dei due antagonisti secondari nel quarto film. Durante i titoli finali del film, Fiona intona una nota altissima e Fifi esplode, in riferimento a una scena del primo film. \u00c8 fedele e affezionata al suo padrone, mentre \u00e8 terrificante, famelica, aggressiva e odiosa con gli altri.\nLe streghe.\nAlcune streghe compaiono in \"Shrek terzo\" come clienti del bar \"Mela avvelenata\", e si uniscono ad Azzurro nel suo tentativo di conquistare \"Molto, molto lontano\", diventando con le loro scope volanti il principale mezzo di spostamento dei cattivi. In \"Shrek e vissero felici e contenti\", un nutrito gruppo di streghe fa assistenza a Tremotino, e vive nel suo castello, allestito come se fosse una discoteca, divenendo quindi delle antagoniste terziare del quarto film. Il loro aspetto \u00e8 ispirato a quello della Strega dell'Ovest de \"Il meraviglioso mago di Oz\": lungo abito nero, carnagione verdastra, naso aquilino, grosso cappellaccio e si sciolgono a contatto con l'acqua.\nJack e Jill.\nJack e Jill sono gli antagonisti principali del film spin-off \"Il gatto con gli stivali\".\nLupo Sanguinario.\nIl Lupo Sanguinario \u00e8 l'antagonista principale della serie animata \"Le avventure del gatto con gli stivali\". \u00c8 una creatura antica, potente, malvagia, temuta, distruttiva, minacciosa e violenta dell'Oltretomba a forma di un grande e imponente lupo, intrappolata dal Grande Mago. Questo personaggio si dimostra come il nemico pi\u00f9 potente e pericoloso del Gatto con gli stivali mai apparso nella saga di Shrek, e oltretutto \u00e8 anche l'unico dotato di pura malvagit\u00e0, a differenza degli altri personaggi cattivi.\nOppositori.\nCapitan Uncino.\nMostrato dapprima come pianista della \"Mela avvelenata\" in \"Shrek 2\", Capitan Uncino \u00e8 uno dei principali nemici assoldati da Azzurro in \"Shrek terzo\". Quando nel finale del film, Artie convince i cattivi ad abbandonare il male, Uncino rivela di coltivare giunchiglie.\nThelonius.\nThelonius il boia compare nel primo film \"Shrek\" ed \u00e8 uno dei tirapiedi di Lord Farquaad. Sembra essere molto poco intelligente. Non viene mai mostrato il volto di Thelonius, che \u00e8 coperto da una maschera nera e in \"Shrek 3-D\", il fantasma di Farquaad lascia intendere che Thelonius \u00e8 in realt\u00e0 un orco.\nCeleberrima la sua frase \"Scegliete la tre, mio signore\" mentre mostra con le mani il numero 2.\nDiventa alla fine del primo film amico di Shrek.\nCiclope.\nIl ciclope viene prima mostrato come cliente della \"Mela avvelenata\", e in seguito alleato di Azzurro nel suo tentativo di conquista di \"Molto, molto lontano\". Ha una figlia, anch'essa con un occhio solo.\nGli alberi cattivi.\nGli alberi cattivi, il cui nome viene rivelato essere Ed e Steve compaiono brevemente in \"Shrek 2\" e in un ruolo maggiore in \"Shrek terzo\", come aiutanti di Azzurro nella conquista di \"Molto, molto lontano\". Biancaneve li sconfigge evocando degli animali cantando e e mandandoglieli contro.\nIl cavaliere senza testa.\nFa una apparizione cameo in \"Shrek 2\" in una scena alla \"Mela avvelenata\", per poi ricomparire in \"Shrek terzo\" come alleato di Azzurro nella conquista di \"Molto, molto lontano\". Sembra essere amico di Capitan Uncino quando lo porta in galoppo alle spalle nel suo cavallo. Nel finale rivela di aver sempre desiderato suonare il flauto.\nMabel, la cattiva sorellastra di Cenerentola.\nMabel \u00e8 una delle due sorellastre di Cenerentola, che ha preso il posto di sua sorella come locandiera alla \"Mela avvelenata\", e aiuter\u00e0 il principe Azzurro nella conquista di \"Molto, molto lontano\". Sembra non andare pi\u00f9 d'accordo con la sua sorella Doris, presumibilmente da quando lei vive al castello con Shrek e Fiona. Dal quarto film Mabel compare alla festa dei gemelli insieme a la sua sorella Doris, diventando di conseguenza alleata di Shrek. Mabel, questa sorellastra di Cenerentola ricorda un po' come quella di Genoveffa della Disney.\nLa regina cattiva, la malvagia matrigna di Biancaneve.\nLa regina cattiva, la malvagia matrigna di Biancaneve, compare in \"Shrek terzo\" come alleata di il principe Azzurro nella conquista di \"Molto, molto lontano\". Nel finale riveler\u00e0 di desiderare aprire una spa in Francia. Il suo aspetto \u00e8 ispirato al personaggio di Grimilde della Disney.\nMangiafuoco.\nCompare brevemente in \"Shrek terzo\", quando Azzurro lo assolda nel suo gruppo, ricordandogli di quando Pinocchio and\u00f2 via in cerca del suo vero padre, e non si fece pi\u00f9 sentire.\nLancillotto.\n\u00c8 un compagno di classe di Arthur Pendragon ed \u00e8 un tipico ragazzo \"popolare \" pieno di s\u00e9 ed estremamente snob. Compare soltanto in \"Shrek terzo\".\nRobin Hood.\nRobin Hood, insieme alla sua banda, compare esclusivamente in \"Shrek\", quando tenta di salvare Fiona, pensando che l\u2019orco la tenga in ostaggio. L'intero gruppo viene sgominato da Fiona a colpi di kung fu e vengono rivisti al matrimonio di Shrek e Fiona. Rispetto alla sua versione originale, Robin Hood \u00e8 caratterizzato da un pesante accento francese, al punto di farsi chiamare \"Monsier Hood\". Robin Hood ricompare nel \"Karaoke Dance Party\" (dove interpreta \"YMCA\") e nel videogioco \"Shrek SuperSlam\".\nIl cavaliere nero.\nIl cavaliere nero, caratterizzato da una armatura nera e un mantello rosso, compare come personaggio giocabile in \"Shrek SuperSlam\".\nAltri personaggi.\nLo specchio magico.\nLo specchio magico, ispirato a quello della favola \"Biancaneve e i sette nani\" nel primo film, \u00e8 di propriet\u00e0 di Lord Farquaad. In quell'occasione present\u00f2 le varie principesse che Farquaad avrebbe potuto salvare. In seguito compare brevemente alla fine del film, in \"Shrek 2\" e in \"Shrek e vissero felici e contenti\".\nSostituisce la TV in un locale di Molto molto lontano.\nMongo.\nMongo \u00e8 il gigantesco uomo di marzapane creato dall'uomo focaccina, e guidato da Zenzy. Il suo aspetto \u00e8 ispirato all'uomo di marshmallow del film \"Ghostbusters\". Ha il compito di fare irruzione nel castello di Azzurro per permettere a Shrek e agli altri di accedervi. Mongo riesce a far penetrare i suoi amici all'interno del castello, ma viene abbattuto da una colata di latte caldo, che lo fa sciogliere. Bench\u00e9 apparentemente distrutto, Mongo ricompare brevemente nei festeggiamenti alla fine del film.\nGinevra.\nGinevra \u00e8 una studentessa di Worcestershire Academy, compagna di Arthur e leader delle cheerleader. \u00c8 la ragazza pi\u00f9 bella di tutta la scuola e di conseguenza molti suoi compagni sono innamorati di lei tra cui il cugino di Fiona tuttavia ella respinge quest'ultimo come tutti gli altri studenti. La sua migliore amica si chiama Tiffany. Appare solamente in \"Shrek terzo\".\nCappuccetto Rosso.\nCappuccetto Rosso compare per la prima volta all'inizio di \"Shrek 2\" nelle vesti di una venditrice di biscotti che si presenta alla porta di Shrek e Fiona per poi fuggire via terrorizzata. Cambia completamente aspetto in \"Shrek terzo\", dove viene mostrata prima al bar dei cattivi \"La mela avvelenata\", e poi nell'esercito di malvagi organizzato da Azzurro. Non \u00e8 chiaro perch\u00e9 Cappuccetto Rosso sia stata inserita nel film come personaggio cattivo, probabilmente perch\u00e9 antagonista del Lupo Cattivo, che rispetto alla tradizione, nella serie di film di \"Shrek\" \u00e8 un personaggio positivo. Compare anche nel videogioco \"Shrek Smash n' Crash Racing\".\nL'uomo Focaccina.\nL'uomo focaccina \u00e8 il fornaio che ha \"creato\" Zenzy. Viene citato nel primo film e fa una breve apparizione in \"Shrek 2\" (quando aiuta Zenzy a creare Mongo), in \"Shrek terzo\" (nel flashback della vita di Zenzy), e brevemente anche in \"Shrek e vissero felici e contenti\".\nNei film si fa spesso riferimento al fatto che l'uomo focaccina viva \"nella farina\". Nella versione inglese, lo scambio di battute \u00e8 basato su una filastrocca infantile (\"the Muffin Man who lives in Drury Lane\"), mentre nella traduzione italiana viene solo mantenuta la rima.\nI Sette nani.\nCompaiono nel primo film, in cui accompagnano la bara di Biancaneve. Fanno un cameo anche in \"Shrek 2\", dove per\u00f2 appaiono pi\u00f9 simili agli hobbit dei \"Il signore degli anelli\".\nGeppetto.\nGeppetto, come nella fiaba, \u00e8 il padre di Pinocchio. Lo si vede nel primo film mentre consegna Pinocchio alle guardie di Lord Farquaad e nel quarto film quando \u00e8 invece Pinocchio a tentare di spacciarlo per Shrek per consegnarlo a Tremotino, ma senza alcun risultato.\nLa fata.\nUna fata simili nell'aspetto a Campanellino compare svariate volte nel corso dei film della serie: in \"Shrek\" viene quasi venduta da Peter Pan; in \"Shrek 2\" la si vede danzare con Zenzy, e in un'altra scena cospargere il gatto con gli stivali di polvere magica. Appare anche in \"Shrek 2\" come personaggio giocabile.\nI tre orsi.\nI tre orsi, della fiaba \"Riccioli d'oro e i tre orsi\" compaiono in \"Shrek\" quando tutte le creature delle fiabe vengono esiliate nella palude di Shrek.\nHumpty Dumpty.\nHumpty Dumpty \u00e8 un personaggio sbloccabile del gioco \"Shrek SuperSlam\". Ne \"Il gatto con gli stivali\", spin-off della serie, Humpty Dumpty appare come amico d'infanzia (nonch\u00e9 uno dei compagni di avventure) del Gatto. In \"Shrek 4-D\" si vede una lapide con il suo nome.\nLa sirenetta.\nUna sirenetta, molto simile nell'aspetto ad Ariel della Disney fa una breve apparizione all'inizio di \"Shrek 2\", quando si trova casualmente a scambiarsi un bacio con Shrek. Viene malamente allontanata da una gelosissima Fiona infatti dopo che l'orchessa la getta con forza in mare viene attaccata da due squali.\nIl pifferaio magico.\nIl pifferaio magico compare in \"Shrek e vissero felici e contenti\", assoldato da Tremotino affinch\u00e9 metta fuori gioco Shrek e Fiona. Il suo piffero pu\u00f2 essere regolato su varie frequenze in modo da poter ipnotizzare, a seconda delle necessit\u00e0, topi, streghe, orchi, unicorni e calzini. Era in precedenza comparso anche nel primo film anche se solo per pochi secondi e nel videogioco \"Shrek Smash and Crash Racing\". Comunica solo suonando e non parla mai.\nLo si vede anche nel finale di \"Shrek e vissero felici e contenti\" mentre con il suo piffero fa ballare Tremotino. Nella realt\u00e0 alternativa in cui \u00e8 malvagio \u00e8 vestito di nero, in quella vera in cui \u00e8 buono di bianco: ha degli stivali neri con delle cinghie di cuoio, un cappello a punta con una piuma rossa, dei pantaloni neri e una maglietta nera con delle maniche\nrinforzate col ferro fino al gomito come un'armatura, una cintura marrone e un mantello nero.\nPeter Pan.\nPeter Pan viene mostrato soltanto nel primo \"Shrek\", nella scena in cui vengono consegnate le creature delle fiabe alle guardie di Lord Farquaad, e lui sta tentando di vendere Campanellino.\nLe fate madrine.\nLe fate madrine appaiono in \"Shrek\" primo quando ci sono tutte le creature magiche nella palude di Shrek, mentre alla fine una fata trasforma la cipolla in una carrozza di Shrek e Fiona. Il loro aspetto \u00e8 basato sulle fate della Disney Flora, Fauna e Serenella.\nFiglia del Ciclope.\nLa figlia del ciclope appare in \"Shrek terzo\", solo in una parte piccola del film, e spunta prima che cominciasse lo spettacolo di Azzurro e appunto ha un occhio solo."}
{"id": "1863362", "revid": "79859869", "url": "https://it.wikipedia.org/wiki?curid=1863362", "title": "F.F.S.S. cio\u00e8 che mi hai portato a fare sopra Posillipo se non mi vuoi pi\u00f9 bene", "text": ""}
{"id": "1863365", "revid": "287204", "url": "https://it.wikipedia.org/wiki?curid=1863365", "title": "Bolt", "text": ""}
{"id": "1863369", "revid": "205250", "url": "https://it.wikipedia.org/wiki?curid=1863369", "title": "James Cronin", "text": ""}
{"id": "1863371", "revid": "51323", "url": "https://it.wikipedia.org/wiki?curid=1863371", "title": "James W. Cronin", "text": ""}
{"id": "1863374", "revid": "51323", "url": "https://it.wikipedia.org/wiki?curid=1863374", "title": "James Watson Cronin", "text": ""}
{"id": "1863377", "revid": "205250", "url": "https://it.wikipedia.org/wiki?curid=1863377", "title": "Val Fitch", "text": ""}
{"id": "1863378", "revid": "51323", "url": "https://it.wikipedia.org/wiki?curid=1863378", "title": "Val Logsdon Fitch", "text": ""}
{"id": "1863379", "revid": "51323", "url": "https://it.wikipedia.org/wiki?curid=1863379", "title": "Val L. Fitch", "text": ""}
{"id": "1863384", "revid": "770813", "url": "https://it.wikipedia.org/wiki?curid=1863384", "title": "Fleet Air Arm", "text": "La Fleet Air Arm \u00e8 la componente aerea della Royal Navy, la marina militare del Regno Unito, responsabile per le operazioni di volo a bordo della propria flotta navale.\nStoria.\nOrigini.\nIl Royal Naval Air Service (RNAS) venne costituito nel gennaio 1914 alle dipendenze del Air Department, il Dipartimento dell'aria dell'Ammiragliato. All'entrata in guerra del Regno Unito nel successivo mese di agosto, il RNAS risultava avere pi\u00f9 velivoli sotto il suo controllo che l'Army's Royal Flying Corps (RFC). Le principali operazioni di competenza della RNAS erano il pattugliamento marittimo a difesa della flotta e delle coste per l'individuazione di navi nemiche e sottomarini, e la difesa aerea del cielo della Gran Bretagna. Nell'aprile 1918 il RNAS, che il quel momento constava di 67\u00a0000 uomini tra ufficiali e personale, 2\u00a0949 aerei, 103 dirigibili e 126 stazioni costiere, venne fuso con l'RFC per formare la Royal Air Force.\nLa Fleet Air Arm.\nil 1\u00ba aprile 1924 viene costituita la \"Fleet Air Arm of the Royal Air Force\", comprendendo quelle unit\u00e0 della Royal Air Force normalmente imbarcate sulle portaerei ed altre navi da guerra. il 14 maggio 1937 la Fleet Air Arm ritorn\u00f2 sotto il controllo dell'Ammiragliato ed ufficialmente ridenominata \"Air Branch of the Royal Navy\". All'entrata del Regno Unito nella seconda guerra mondiale, la Fleet Air Arm consisteva in 20 Squadrons dotati di soli 232 velivoli, ma alla fine del conflitto era arrivata a contare di 59 portaerei, 3\u00a0700 aerei, 72\u00a0000 uomini e 56 aeroporti posizionati in tutto il mondo. La portaerei aveva rimpiazzato la corazzata come nave ammiraglia della flotta in quanto i velivoli imbarcati erano diventati la naturale evoluzione delle armi navali tradizionali.\nDopo la partecipazione alla seconda guerra mondiale, il servizio equipaggi\u00f2 le portaerei britanniche in servizio durante la guerra di Corea alla quale parteciparono varie portaerei della Royal Navy, passando dagli aerei ad elica come il Supermarine Seafire (versione navalizzata del famoso Spitfire) e Hawker Sea Fury agli aerei a getto, tra i quali dapprima il de Havilland DH.100 Vampire e il Gloster Meteor e poi il Phantom II e il Blackburn Buccaneer, fino alla dismissione delle portaerei convenzionali avvenuta alla fine degli anni settanta con la radiazione della HMS \"Ark Royal\" (che fu la prima nave portaerei ad essere costruita con il ponte di volo angolato, mentre quelle che la precedettero ne vennero dotate solo dopo l'entrata in servizio). Nel 1972, i Buccaneer imbarcati sulla HMS \"Ark Royal\" presero parte ad una missione di attacco a lungo raggio sull'Honduras Britannico Poco dopo la sua indipendenza per dissuadere il Guatemala da una possibile invasione. Sempre sulla \"Ark Royal\" nel 1963, vennero condotte le prove di un nuovo velivolo sperimentale a decollo verticale, lo Hawker P.1127, che poi sarebbe diventato lo Hawker Siddeley Harrier.\nDopo la sperimentazione sulla HMS \"Hermes\" e la immissione in servizio delle portaerei della classe Invincible, il Sea Harrier con le sue capacit\u00e0 di decollo corto e atterraggio verticale (STOVL) assunse il ruolo di intercettore ognitempo e, come poi venne dimostrato durante la guerra delle Falkland, anche di cacciabombardiere attraverso la combinazione delle caratteristiche del radar Blue Fox (nella versione FA.1) e poi Blue Vixen (FA.2) e del computer di navigazione Navhars. Dello Harrier vennero consegnati 56 esemplari alla Noyal Navy, che vennero radiati dal servizio nel marzo 2007, e sostituiti nel ruolo di attacco dalla versione terrestre GR.9 mentre da allora la marina inglese ha perso le capacit\u00e0 di intercettazione aerea. Nei programmi futuri della forza aerea rientra l'acquisizione del caccia multiruolo F-35 Lightning II, inizialmente nella versione B di tipo VSTOL, per il quale l'Inghilterra \u00e8 l'unico partner di \"livello 1\", con un contributo di 2,5 miliardi di dollari, pari al 10% dei costi di sviluppo; dopo le affermazioni del segretario alla Difesa statunitense Gates secondo le quali per la crescita dei costi il programma dell'F-35 B avrebbe potuto essere cancellato, la Gran Bretagna \u00e8 intenzionata a rivedere il suo interesse per la versione \"B STOVL\" a favore della versione \"C CATOBAR\". Per far fronte a questa esigenza le nuove portaerei della Classe Queen Elizabeth verranno dotate di catapulta a vapore e cavi di arresto a vantaggio della interoperabilit\u00e0 dei velivoli della FAA con quelli di altre marine militari\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1863387", "revid": "228587", "url": "https://it.wikipedia.org/wiki?curid=1863387", "title": "Senza Nome della Covata", "text": "Il Senza Nome della Covata (\"No-Name of the Brood\") \u00e8 un personaggio dei fumetti, creato da Greg Pak (testi) e Carlo Pagulayan (disegni), pubblicato dalla Marvel Comics.\n\u00c8 uno dei Fratelli di guerra di Hulk, che lo accompagnano e appoggiano nella sua missione di vendetta sulla Terra durante \"World War Hulk\". Appartiene alla razza della Covata, una specie di alieni insettoidi gi\u00e0 avversaria degli X-Men e ostile alla razza umana.\nBiografia del personaggio.\nPlanet Hulk.\nDel passato del Senza Nome si sa che era una regina della Covata. Con alcuni membri della sua razza arriv\u00f2 su Sakaar dopo essere fuggita da un mostro spaziale, qui venne sottomessa dagli imperiali, chiamati anche \"rosati\", e dovette combattere come gladiatore.\nNel primo scontro come gladiatori morirono tutte le sue sorelle, solo Senza Nome sopravvisse ed entro a far parte dei Fratelli di guerra, combattendo a fianco dello Sfregio Verde trov\u00f2 la libert\u00e0 dopo che il Selvaggio D'Argento distrusse tutti i dischi d'obbedienza che costringevano i gladiatori a combattere contro la loro volont\u00e0.\nAlla fine rovesci\u00f2 il Re Rosso insieme ai ribelli e a Hulk.\nWar World Hulk.\nDopo la distruzione di Sakaar, Senza Nome, insieme ai Fratelli di guerra si rec\u00f2 sulla Terra e si scontro con gli Avengers, grazie alla sua forza e alla sua resistenza riusc\u00ec facilmente a sconfiggere Capitan Marvel, poi, quando lo scontro tra Hulk e Sentry minacci\u00f2 di distruggere New York, Senza Nome si adoper\u00f2 per salvare i civili.\nInfinity.\nNella mini serie \"Infinity\" l'attuale Regina della Covata fa parte del Consiglio Galattico, assieme a Gladiatore, J-Son di Spartax, L'Intelligenza Suprema Kree, Ronan l'Accusatore, Annihilus e Kl'rt il Super-Skrull, per affrontare la flotta dei Costruttori.\nPoteri e abilit\u00e0.\nCome ogni membro della sua razza possiede una forza superiore a quella degli umani, che le consente di resistere ai fotoni di Capitan Marvel, una dentatura possente le permette di azzannare qualsiasi cosa e le ali le permettono di volare, inoltre, le sue zampe acuminate possono perforare i nemici, nonostante all'apparenza, assomigli pi\u00f9 ad un animale e sia priva di pollici opponibili, Senza Nome riesce facilmente a brandire molti tipi di armi."}
{"id": "1863391", "revid": "599013", "url": "https://it.wikipedia.org/wiki?curid=1863391", "title": "Luca Pierino Cornolti", "text": "Carriera.\nAppartenente ad una famiglia di calciatori (i fratelli Riccardo e Giacomo giocarono anch'essi nell'Atalanta), cresce nella Bergamasca, societ\u00e0 accorpata, a partire dal 1920, all'Atalanta.\nCon la nuova squadra debutta in Prima Categoria (l'attuale Serie A nelle stagioni dal 1898 al 1921-1922), militandovi per due stagioni, seguite da un'esperienza con la US Bergamasca, societ\u00e0 nata da una scissione societaria operata dai dirigenti dell'omonima squadra due anni prima confluita nell'Atalanta.\nTorna all'Atalanta nel 1923 (questa volta in seconda divisione), e dopo un paio di stagioni termina anticipatamente la carriera per problemi legati al lavoro."}
{"id": "1863392", "revid": "51323", "url": "https://it.wikipedia.org/wiki?curid=1863392", "title": "Philip Anderson", "text": ""}
{"id": "1863400", "revid": "712828", "url": "https://it.wikipedia.org/wiki?curid=1863400", "title": "El Cid Pierre", "text": ""}
{"id": "1863402", "revid": "767487", "url": "https://it.wikipedia.org/wiki?curid=1863402", "title": "Ambrogio Benzone", "text": "Biografia.\nSi ignorano la data precisa e il luogo della nascita, che si ipotizza sia avvenuta nei dintorni di Milano, per via del nome Ambrogio. Dovette trasferirsi piuttosto giovane a Bruges nelle Fiandre, proveniente dalla Lombardia.\nInizialmente fu allievo del pittore Gerard David, dal quale venne profondamente influenzato, ma i rapporti con il suo maestro dovettero successivamente guastarsi ed \u00e8 documentata una causa intentata dal Benzone contro di lui.\nNel 1518 aveva preso la cittadinanza di Bruges, modificando il suo nome con quello di Ambrosius Benson, con il quale firm\u00f2 tutte le sue opere e nel 1519 venne ammesso nella gilda cittadina degli artisti e pittori. Fu membro per tre volte del consiglio della citt\u00e0.\nEbbe fortuna come pittore: ebbe per due volte la commissione dai magistrati cittadini per la decorazione della nuova sala civica e arriv\u00f2 a possedere diverse case, per una delle quali diede in parziale pagamento otto suoi dipinti.\nDalla prima moglie, Anna Ghyselin, ebbe due figli, Willem (1521 o 1522 - 1574) e Jean (nato prima del 1530 e morto prima del 1581), entrambi pittori. Ebbe inoltre una figlia, Anna, dal secondo matrimonio con Josyne Michiels, e due figlie illegittime.\nMor\u00ec prima del 12 gennaio del 1550."}
{"id": "1863408", "revid": "2130303", "url": "https://it.wikipedia.org/wiki?curid=1863408", "title": "Chiesa dell'Assunta (Mendrisio)", "text": "La chiesa dell'Assunta \u00e8 una chiesa parrocchiale di Tremona, frazione di Mendrisio nel Canton Ticino.\nL'edificio \u00e8 attestato dal 1578 e divenne parrocchia dal 1770. L'attuale edificio, della met\u00e0 del Seicento \u00e8 a pianta longitudinale, con semplice facciata con timpano triangolare, arricchita nell'Ottocento da lesene, cornici e zoccoli in pietra di Saltrio. La chiesa \u00e8 stata sottoposta nel 1972 a restauri diretti da Alberto Finzi.\nL'interno presenta tre campate coperte da volte a botte, un coro rettangolare e due cappelle laterali a nicchia.\nL'altare maggiore a parete reca una mostra in stucco della fine del secolo XVII e una mensa marmorea con tempietto del tardo XVIII secolo, attribuiti ad Antonio Monzini. Al centro spicca l'affresco dell\u2019\"Assunta\", opera di Francesco Antonio Giorgioli (1655 - 1725), di Meride, della fine del XVII secolo; nel cartiglio si trova un dipinto ad olio su tela raffigurante \"San Giovanni Battista\" dell'inizio XVII secolo.\nSui piedritti dell'arco trionfale sono collocati due \"Angeli cerofori\" lignei della prima met\u00e0 del XVII secolo.\nLa cappella della Madonna, a destra, ospita un altare in stucco con \"Angeli cariatidi\" e timpano spezzato, della fine del XVII secolo. Al centro \u00e8 un affresco (\"Madonna con Bambino\", alla maniera di Bernardino Luini, della prima met\u00e0 del XVI secolo, con figure aggiunte dal Giorgioli alla fine del secolo successivo.\nSulla parete laterale sinistra si trova un affresco di Antonio Rinaldi (\"Sant'Agata\"), della met\u00e0 del XIX secolo.\nLa cappella \u00e8 completata da ornati ottocenteschi sulla volta, un fonte battesimale in pietra seicentesco e da un nuovo arredo liturgico del 1972.\nLa cappella del Crocifisso a sinistra, ha un ottocentesco altare in stucco, privato della mensa che ospita in una nicchia un \"Crocifisso\" ligneo settecentesco. Sulla pareti sono presenti affreschi: sul fondo \"San Carlo Borromeo\" (XVII secolo) e il \"Beato Manfredo Settala\", opera di Silvano Gilardi (nato nel 1933) di Br\u00e8; sulla pareti laterali, \"Santa Apollonia\" del Rinaldi e \"Santa Lucia\" del Gilardi (1986, copia su tela dell'affresco deperito del Rinaldi). Nella volta, ornati ottocenteschi, opera di Innocente Chiesa (1817 - 1894), di Sagno."}
{"id": "1863413", "revid": "599013", "url": "https://it.wikipedia.org/wiki?curid=1863413", "title": "Tito Legrenzi", "text": "Avendo devoluto diverse centinaia di milioni di lire a fini benefici, gli fu intitolata una via nel centro cittadino di Bergamo dopo la sua morte.\nCaratteristiche tecniche.\nEra un centrocampista utilizzato su entrambe le fasce.\nCarriera.\nCresce nell'Atalanta con cui debutta in Prima Categoria nel 1920.\nCon i colori neroazzurri disputa sei stagioni, con una ventina di presenze accertate, anche se si presume possano essere di pi\u00f9, a causa della carenza di archivi storici.\nAl termine della carriera di calciatore ricopre il ruolo di Presidente del Comitato U.L.I.C. di Bergamo, meritandosi la stima dell'ambiente sportivo locale; ricoprir\u00e0 questa carica per due stagioni, dal 1924 al 1926."}
{"id": "1863421", "revid": "1549963", "url": "https://it.wikipedia.org/wiki?curid=1863421", "title": "Impermeabilit\u00e0", "text": "Genericamente l'impermeabilit\u00e0 \u00e8 la propriet\u00e0 di un materiale di non essere permeabile ad un fluido. Comunemente con questo termine si fa riferimento a tessuti o rivestimenti capaci di impedire il passaggio dell'acqua. \nCaratteristiche.\nL'impermeabilit\u00e0 all'acqua pu\u00f2 essere ottenuta mediante:\nUn tipico esempio di tessuto impermeabile all'acqua ma traspirante \u00e8 il Gore-tex. Un esempio invece di tessuto impermeabile in senso stretto e quindi non traspirante \u00e8 la tela cerata.\nNel caso di tessuti utilizzati nell'ambito dell'abbigliamento, spesso si richiede che i materiali siano impermeabili e traspiranti allo stesso tempo."}
{"id": "1863423", "revid": "24443", "url": "https://it.wikipedia.org/wiki?curid=1863423", "title": "Rifugio Bozano", "text": ""}
{"id": "1863424", "revid": "228587", "url": "https://it.wikipedia.org/wiki?curid=1863424", "title": "Impermeabile", "text": ""}
{"id": "1863431", "revid": "3831", "url": "https://it.wikipedia.org/wiki?curid=1863431", "title": "Ambrosius Benson", "text": ""}
{"id": "1863432", "revid": "154893", "url": "https://it.wikipedia.org/wiki?curid=1863432", "title": "Tessuto cerato", "text": ""}
{"id": "1863435", "revid": "118302431", "url": "https://it.wikipedia.org/wiki?curid=1863435", "title": "Impermeabilizzazione", "text": "L'impermeabilizzazione consiste nella realizzazione di un elemento di tenuta, costituito da una membrana per impedire il passaggio dell'acqua piovana dalle coperture di edifici, dagli impalcati stradali e autostradali, dalle vasche di raccolta d'acqua quali bacini, piscine, di quella proveniente dal sottosuolo nel caso di gallerie, parcheggi ipogei e anche di umidit\u00e0 di risalita. Il prodotto maggiormente utilizzato per l'impermeabilizzazione per circa l'80% dei sistemi impermeabili, \u00e8 la membrana a base di bitumi, prevalentemente distillati, modificati nobilitati con resine, armati con supporti atti a conferire alle membrane migliori resistenze meccaniche. Sono nate recentemente anche delle tecnologie a base di resine liquide con matrici diverse, cementizia, acrilica, poliuretanica, poliestere. Esse sono di tipo pastoso, mono o bi-componente, prevalentemente impiegate per l'impermeabilizzazione di balconi e terrazze. Per l'impermeabilizzazione di strutture ipogee vengono impiegate anche delle membrane bentonitiche.\nI manti impermeabili rappresentano l'elemento fondamentale di protezione a presidio e protezione delle coperture di ogni involucro edilizio, opera d'arte, quali ponti, viadotti, gallerie etc., canalizzazioni, bacini di contenimento d'acqua, piscine etc.. L'acqua \u00e8 considerata un detonatore dei processi di degrado che impedisce spesso l'utilizzo del manufatto e ne determina la compromissione. L'impermeabilizzazione \u00e8 una delle opere fondamentali nella costruzione degli edifici e un suo corretto funzionamento e manutenzione \u00e8 fondamentale per la vita del manufatto e del suo utilizzo. Fondamentale \u00e8 la scelta del prodotto appropriato e dell'impresa esecutrice dell'opera che deve avere mano d'opera abilitata per il tipo di prodotto impiegato nell'impermeabilizzazione. La scelta del materiale va eseguita in considerazione tipologia della struttura, ovvero di tipo tradizionale quale in cemento armato, pietra, muratura, oppure in acciaio, in cemento armato prefabbricato pre-compresso, in legno, mista, etc.. Il tipo di esposizione alla tenuta idrica ovvero della provenienza dell'acqua, ad esempio da spinta positiva come il caso di coperture quali tetti orizzontali, terrazzi, balconi, piscine, vasche etc., oppure spinta negativa, ovvero proveniente dal sotto-suolo, \u00e8 determinante per la scelta della tecnologia di impermeabilizzazione e di regimazione delle acque per il loro deflusso quando necessario. Vi sono le norme UNI (ente normativo italiano) di riferimento per una corretta stratigrafia e una corretta posa dei manti impermeabili. In assenza delle norme UNI deve essere fatto riferimento alle indicazioni del produttore che dovr\u00e0 fornire il D.O.P., ovvero la Declaration Of Performance del prodotto fornito e la relativa classificazione di impiego in base alle norme UNI.\nMateriali.\nFra i materiali usati pi\u00f9 comuni abbiamo: le membrane bitume-polimero (comunemente chiamate guaine bituminose), che rappresentano il prodotto pi\u00f9 utilizzato nelle costruzioni per la loro versatilit\u00e0, facilit\u00e0 di applicazione e durata nel tempo. Le membrane bitume-polimero sono realizzate accoppiando una mescola di bitume distillato e polimeri con un'armatura in tessuto non tessuto di poliestere. Nel 1993 una nota azienda produttrice di Salgareda (Treviso) ha introdotto le membrane bitume polimero stabilizzate, per garantire la tenuta delle giunzioni dei manti impermeabili.\nOltre alle membrane viene utilizzato asfalto naturale arricchito con bitume naturale fino al 15%, bitume naturale o da distillazione di petrolio, allo stato solido, semi solido, liquido, in emulsione acquosa o in emulsione con altri componenti.\nTeli e guaine a base di: bitume, sostanze plastiche prodotti dalla polimerizzazione del cloruro di vinile P.V.C, dalla polimerizzazione dell'etilene: politene, a base di gomma: gomma cloroprene o EPDM.\nNell'ambito delle impermeabilizzazioni rese con prodotti applicati liquidi, si utilizzano prodotti a base di resine epossidiche, poliuretaniche, acriliche, poliestere e polimetilmetacrilate.\nSono inoltre utilizzati, nell'ambito delle impermeabilizzazioni di fondazioni, pannelli o sedimenti in argilla oltre alla bentonite di sodio.\nApplicazione.\ni sistemi di applicazione variano in relazione alle specifiche del progetto. Possono essere utilizzati sistemi di applicazione in aderenza per incollaggio a freddo o a caldo, in semi-aderenza con le medesime tecnologie, in totale non aderenza ma con una zavorra sull'estradosso del manto impermeabile, con sistemi di fissaggio meccanico, con sistemi misti di fissaggio meccanico e incollaggio a caldo o a freddo.\nPreparazione.\nA seconda della tecnologia scelta l'impermeabilizzazione ha la necessit\u00e0 di avere una determinata preparazione che la render\u00e0 efficace e duratura nel tempo.\nPrima di tutto \u00e8 necessario preparare la superficie rimuovendo parti friabili o comunque poco stabili, rimuovendo la polvere, e lisciando la superficie con prodotti adeguati e/o preparati specifici (primer).\nLa seconda parte fondamentale \u00e8 evitare che l'umidit\u00e0 del supporto possa migrare ed arrivare a contatto con l'impermeabilizzazione creando delle pressioni che potrebbero o distaccare lo strato impermeabilizzante o consumare il supporto; per far ci\u00f2 utilizziamo determinati primer adatti a convivere con superfici umide o attendiamo che il supporto sia perfettamente asciutto, normalmente non deve contenere pi\u00f9 del 5% di umidit\u00e0. Nel caso si scelgano prodotti particolarmente sigillanti (membrane bitume-polimero, comunemente chiamate guaine bituminose, teli in PVC o in Poliolefina, o teli in EPDM) teniamo presente che l'umidit\u00e0 raccolta al di sotto dello strato a tenuta non potr\u00e0 migrare che verso l'alto; dovremmo, a questo punto, evitare che diventi acqua in forma liquida per non doverci trovare perdite da condensa.\nOgni tipologia di primer ha il suo determinato tempo di asciugatura. Per evitare di applicare il materiale impermeabilizzante troppo presto o troppo tardi si suggerisce di leggere la scheda tecnica del materiale utilizzato ed assicurarsi che le condizioni climatiche siano adatte a svolgere il lavoro.\nA far da eccezione alla regola del primer vi \u00e8 il supporto in legno per le membrane bitume-polimero (guaine bituminose). In questo caso non \u00e8 necessario utilizzarlo in quanto il legno \u00e8 facilmente lavabile e non crea polvere distaccante. Anche per i sintetici non sempre \u00e8 necessario il primer, infatti in tutte le applicazioni con fissaggio meccanico ad induzione o di applicazione non in totale aderenza non si utilizza alcun primer; diciamo che la regola si pu\u00f2 esprimere in questo modo: \"tutte le volte che si vuole eseguire un'applicazione impermeabile in totale aderenza \u00e8 necessario utilizzare l'idoneo primer e/o collante\".\nSupporti.\nNon tutti i supporti sono adatti ad ospitare tutti i tipi di impermeabilizzazioni. Di seguito un piccolo elenco che permette di capire cosa utilizzare sui pi\u00f9 comuni supporti:\nProtezione.\nLo strato impermeabile, una volta posato in orizzontale o verticale, va protetto soprattutto dagli urti o da qualsiasi forma di potenziale danneggiamento. Spesso vanno protetti anche dagli agenti atmosferici e dai raggi solari che possono degradare il prodotto in un lasco di tempo molto rapido. La protezione pu\u00f2 avvenire con teli, ghiaino, lastre di materiale plastico o, come nei casi di terrazzi, dalla finitura in piastrelle. Possono essere impiegate anche delle membrane auto-protette con film resistenti gli U.V.A., tipo scaglie minerali, ceramizzate, o utilizzare protezioni con pitture acriliche o in alluminio che devono essere mantenute almeno ogni due o tre anni. Qualora la membrana impermeabile debba rimanere allo scoperto per lungo tempo, \u00e8 bene scegliere accuratamente il prodotto pi\u00f9 resistente al degrado, ma comunque sempre mantenendola al riparo da potenziali danneggiamenti."}
{"id": "1863436", "revid": "72396", "url": "https://it.wikipedia.org/wiki?curid=1863436", "title": "Arctocephalus", "text": "Il genere Arctocephalus raggruppa otto delle nove specie di otarie orsine. Per ulteriori dettagli vedere l'articolo a loro riservato o gli articoli delle singole specie."}
{"id": "1863438", "revid": "712828", "url": "https://it.wikipedia.org/wiki?curid=1863438", "title": "Sybill Patricia Trelawney", "text": ""}
{"id": "1863439", "revid": "712828", "url": "https://it.wikipedia.org/wiki?curid=1863439", "title": "Gemelli Weasley", "text": ""}
{"id": "1863449", "revid": "1266208", "url": "https://it.wikipedia.org/wiki?curid=1863449", "title": "Atalanta Bergamasca Calcio 1923-1924", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1923-1924.\nStagione.\nIl campionato dei bergamaschi parte con notevoli aspettative dopo l'ottima annata precedente.\nInvece la squadra, affidata a una commissione tecnica guidata da Cesare Lovati, non riesce a decollare, concludendo il torneo in terza posizione ma lontano dalla zona-promozione. Si verificano inoltre le prime intemperanze dei tifosi atalantini che aggrediscono l'arbitro che aveva diretto la partita contro il , provocandogli fratture e ferite.\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1863451", "revid": "111523709", "url": "https://it.wikipedia.org/wiki?curid=1863451", "title": "Crisi di successione (Mormoni)", "text": "La crisi di successione nella Chiesa di Ges\u00f9 Cristo dei Santi degli Ultimi Giorni ebbe luogo all'indomani del martirio del suo presidente e fondatore, Joseph Smith, avvenuto il 27 giugno 1844.\nNel periodo che segu\u00ec la morte di Joseph Smith, alcune persone si proposero per succedere nella conduzione della Chiesa mormone. I maggiori contendenti furono Sidney Rigdon, Brigham Young e James Strang. La crisi termin\u00f2, per la maggior parte dei fedeli della Chiesa mormone, l'8 agosto 1844, quando durante una conferenza \"ad hoc\" avvenuta a Nauvoo, Illinois, (allora sede principale della Chiesa), la maggior parte dei santi degli ultimi giorni approv\u00f2 quale legittimo successore di Joseph Smith, Brigham Young ed in particolare il quorum dei dodici apostoli di cui Young era presidente.\nQuesta decisione, comunque, non ebbe l'assenso di tutti i mormoni, i dissidenti non seguirono Brigham Young e la Chiesa nel suo spostamento verso l'ovest, avvenuto nel 1847, ma rimasero nelle praterie del Mississippi e nel corso degli anni diedero vita a diverse Chiese scismatiche, alcune delle quali tuttora esistenti.\nPotenziali successori.\nNel periodo immediatamente successivo alla morte di Joseph Smith non fu ben chiaro chi dovesse guidare la Chiesa.\nI fratelli di Joseph Smith.\nDichiarazioni di quel periodo, espresse da dirigenti della Chiesa, indicavano quale successore Hyrum Smith, fratello maggiore di Joseph Smith, se questi non fosse stato ucciso insieme al fratello. In precedenza Hyrum era stato ordinato \"Presidente assistente della Chiesa\" (posizione occupata da Oliver Cowdery prima della sua scomunica) e \"Patriarca presidente\" della Chiesa. Al riguardo Brigham Young dichiar\u00f2: \"\"Joseph Smith ordin\u00f2 qualcuno per prendere il suo posto? Lo fece. Chi era? Era Hyrum Smith, ma Hyrum cadde martire prima di Joseph. Se Hyrum fosse sopravvissuto avrebbe preso il posto di Joseph.\"\nSecondo il principio della linea di successione, il fratello minore di Joseph Smith, Samuel, sarebbe potuto succedere alla guida della Chiesa. Nel periodo tra il 23 e il 27 giugno 1844 Joseph Smith, secondo una fonte, dichiar\u00f2 che \"\"se sia lui che Hyrum fossero stati uccisi, Samuel H. Smith sarebbe divenuto il suo successore\". Ad ogni qual modo, Samuel Smith mor\u00ec improvvisamente il 30 luglio 1844, a pochi giorni di distanza dall'assassinio dei suoi due fratelli maggiori.\nWilliam Smith rimase il solo dei fratelli di Smith in vita, inizialmente pretese solo la carica di Pratriarca Presidente. In seguito, dopo aver lasciato diversi gruppi di dissidenti cominci\u00f2 a pretendere la carica di Presidente della Chiesa senza ottenere risultati.\nI figli di Joseph Smith.\nIn base ad alcune dichiarazioni di contemporanei di Joseph Smith sembrerebbe che questi abbia indicato, il 27 agosto 1834 e il 22 aprile 1839, come suo successore suo figlio maggiore, Joseph Smith III. Quando Joseph Smith fu assassinato Joseph Smith III aveva undici anni.\nNell'aprile del 1844 sembra che Joseph Smith abbia profetizzato che il figlio che sua moglie stava aspettando si sarebbe chiamato \"David\" e che un giorno sarebbe divenuto \"presidente e re di Israele\", ossia, della Chiesa."}
{"id": "1863453", "revid": "1714743", "url": "https://it.wikipedia.org/wiki?curid=1863453", "title": "Anna Caterina del Brandeburgo", "text": "Biografia.\nEra figlia di Gioacchino III Federico di Brandeburgo principe elettore del Brandeburgo e di Caterina di Brandeburgo-K\u00fcstrin, figlia di Giovanni di Brandeburgo-K\u00fcstrin e di Caterina di Brunswick-Wolfenb\u00fcttel.\nSpos\u00f2 a Copenaghen il 27 novembre 1597 Cristiano IV di Danimarca, che era divenuto re di Danimarca con la morte del padre Federico II di Danimarca nel 1588, divenendo regina di Danimarca. Le nozze avvennero nel castello di Haderslevhus.\nIl matrimonio sanciva l'alleanza tra Brandeburgo e Danimarca. Anna Caterina tuttavia, durante i quindici anni di matrimonio, non esercit\u00f2 una grande influenza politica presso il marito ma spesso lo accompagnava nei suoi viaggi.\nQuando era ancora in vita la regina, venne iniziata la costruzione del castello di Rosenborg.\nAnna Caterina mor\u00ec nel 1612 e fu sepolta nella cattedrale di Roskilde; suo marito si rispos\u00f2 morganaticamente con Kirsten Munk dalla quale ebbe altri dieci figli e dalla quale divorzi\u00f2 nel 1630.\nDiscendenza.\nAnna Caterina diede alla luce sei figli:"}
{"id": "1863455", "revid": "1543377", "url": "https://it.wikipedia.org/wiki?curid=1863455", "title": "Arctocephalus philippii", "text": "L'otaria orsina delle Juan Fernandez (Arctocephalus philippii) \u00e8 un'otaria orsina che si riproduce sulle isole Juan Fernandez, al largo delle coste del Cile. \u00c8 la seconda specie pi\u00f9 piccola di pinnipede (la strettamente imparentata otaria orsina delle Galapagos \u00e8 ancora pi\u00f9 piccola). Scoperta dal navigatore Juan Fern\u00e1ndez nel sedicesimo secolo, questa otaria divenne nel secolo successivo bersaglio dei cacciatori di foche. Agli inizi del ventesimo secolo era divenuta quasi estinta, rimanendone soltanto 200 esemplari, ma da quando \u00e8 stata messa sotto protezione il suo numero \u00e8 cresciuto rapidamente. Ora si ritiene che intorno a queste isole ve ne siano 10.000.\nDescrizione.\nQueste otarie hanno un corpo relativamente robusto e un lungo, con un muso sottile e appuntito. Hanno una criniera di lunghi peli dalla parte superiore della testa alle spalle. I maschi adulti sono di colore marrone scuro o nero, ma i peli della criniera possono avere punte gialle o marroni. I maschi hanno anche un naso pi\u00f9 grosso delle femmine e dei giovani, oltre ad essere pi\u00f9 lunghi delle femmine adulte. Le femmine adulte hanno generalmente un colore marrone. I cuccioli nascono neri, ma diventano pi\u00f9 chiari durante i primi anni di vita. I maschi hanno una lunghezza che varia da 150 a 200\u00a0cm e pesano circa 146\u00a0kg. Le femmine sono lunghe circa 240\u00a0cm e un pesano mediamente 50\u00a0kg.\nRiproduzione.\nDurante la stagione riproduttiva i maschi diventano molto territoriali e lottano per mantenere il loro territorio. Le femmine si accoppiano nel loro territorio con il maschio residente. La stagione riproduttiva si verifica nei mesi di novembre e dicembre. La gravidanza dura per poco meno di un anno. Le femmine danno alla luce un solo cucciolo, e ne hanno cura per circa 8-12 mesi."}
{"id": "1863468", "revid": "767487", "url": "https://it.wikipedia.org/wiki?curid=1863468", "title": "Atalanta Bergamasca Calcio 1922-1923", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1922-1923.\nStagione.\nIl campionato dei bergamaschi si rivela pi\u00f9 che positivo, con la vittoria del proprio girone di Seconda Divisione. Il primato per\u00f2 non vale la promozione per via della riorganizzazione dei campionati attuata dalla federazione che bloccava l'accesso alla categoria superiore.\nAll'Atalanta restano una Coppa del Comitato Regionale e l'ammissione alle finali nazionali (perde contro il Carpi).\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1863476", "revid": "767487", "url": "https://it.wikipedia.org/wiki?curid=1863476", "title": "Angelo Farina", "text": "Carriera.\nCrebbe calcisticamente nell'Atalanta, con la quale debutt\u00f2 in prima squadra in Seconda Divisione (l'attuale Serie B) nella stagione 1922-1923, a 17 anni, e fu titolare per tutto il campionato vinto dall'Atalanta. Nella stagione 1926-1927 fu titolare nella squadra che partecipa al girone A della Coppa Arpinati, che l'Atalanta termina al 2\u00ba posto disputando 8 partite.\nLa quasi totalit\u00e0 della sua carriera si svolse sotto i colori neroazzurri, coi quali disput\u00f2 almeno due campionati di massima divisione.\nAssorbito dal lavoro nel 1926, dopo il diploma di perito tessile all'Istituto Esperia di Bergamo entr\u00f2 nel Lanificio Zopfi di Bergamo. Lasci\u00f2 l'Atalanta nel 1928-1929 concludendo la carriera, a 24 anni, nella Pro Palazzolo. Intraprendese poi la carriera di allenatore a partire dalla stagione 1929-1930 guidando la Caratese dopo essersi trasferito per ragioni di lavoro al Lanificio Bevilacqua di Verano Brianza, diventandone poi sia direttore che disegnatore di tessuti d'alta moda per signora.\nNella societ\u00e0 brianzola, che negli anni trenta milit\u00f2 anche in Serie C, ricopr\u00ec la carica di presidente per quarant'anni. Fu quindi assessore allo sport e vicesindaco del comune di Carate Brianza, Commendatore della Repubblica Italiana e membro dell'Unione Nazionale Veterani dello Sport."}
{"id": "1863478", "revid": "287204", "url": "https://it.wikipedia.org/wiki?curid=1863478", "title": "Nomi cose e citt\u00e0", "text": "Nomi cose e citt\u00e0 \u00e8 il primo album in studio del rapper italiano Franco Negr\u00e8, pubblicato nel 2007 da La Grande Onda."}
{"id": "1863480", "revid": "599013", "url": "https://it.wikipedia.org/wiki?curid=1863480", "title": "Ottavio Moretti", "text": "Carriera.\nCresciuto nella Bergamasca, passa all'Atalanta con la quale debutta in prima squadra.\nTutto il resto della sua carriera si svolge con i colori neroazzurri, dei quali ricopre anche il ruolo di capitano. Le presenze accertate sono solo 16, anche se si presume possano essere di pi\u00f9, a causa della carenza di archivi storici."}
{"id": "1863482", "revid": "36426", "url": "https://it.wikipedia.org/wiki?curid=1863482", "title": "Villa del Vescovo", "text": ""}
{"id": "1863484", "revid": "599013", "url": "https://it.wikipedia.org/wiki?curid=1863484", "title": "Suore della Sacra Famiglia di Nazareth", "text": "Le Suore della Sacra Famiglia di Nazareth sono un istituto religioso femminile di diritto pontificio: i membri di questa congregazione pospongono al loro nome la sigla C.S.F.N.\nStoria.\nLa congregazione venne fondata a Roma nel 1875 dalla religiosa polacca Franciszka Siedliska (1842-1902) con l'approvazione del cardinale vicario Raffaele Monaco La Valletta: la Siedliska (in religione madre Maria di Ges\u00f9 Buon Pastore) ne scrisse gli statuti con l'aiuto del superiore generale della Congregazione della Resurrezione di Nostro Signore Ges\u00f9 Cristo, Piotr Semenenko, che affianc\u00f2 le suore della Sacra Famiglia ai padri del suo istituto per l'assistenza agli esuli e agli emigrati polacchi.\nL'istituto ha ricevuto il pontificio decreto di lode il 1\u00ba settembre 1896 e le sue costituzioni vennero approvate definitivamente dalla Santa Sede il 4 giugno 1923.\nNel 1943 undici suore della Sacra Famiglia (Maria Stella Mardosewicz e dieci consorelle) vennero fucilate a Nowogr\u00f3dek (oggi in Bielorussia) dagli uomini della Gestapo: il gruppo venne beatificato nel 2000.\nLa fondatrice \u00e8 stata beatificata da papa Giovanni Paolo II in Piazza San Pietro a Roma il 23 aprile 1989.\nAttivit\u00e0 e diffusione.\nLe suore della Sacra Famiglia seguono la regola del Terzo Ordine Regolare di San Francesco e si dedicano, tra l'altro, all'educazione delle fanciulle e alla cura dei malati.\nSono presenti in Australia, Bielorussia, Filippine, Francia, Italia, Lituania, Polonia, Porto Rico, Israele, Regno Unito, Russia, Spagna, Stati Uniti d'America e Ucraina: la sede generalizia \u00e8 a Roma.\nAl 31 dicembre 2005, la congregazione contava 1.490 religiose in 152 case."}
{"id": "1863492", "revid": "154893", "url": "https://it.wikipedia.org/wiki?curid=1863492", "title": "Rick Blaine", "text": ""}
{"id": "1863496", "revid": "599013", "url": "https://it.wikipedia.org/wiki?curid=1863496", "title": "Marino Leidi", "text": "Carriera.\nCalciatore.\nCresciuto nelle file dell'A.L.P.E. Bergamo, passa all'Atalanta con cui debutta in prima squadra nel campionato di Seconda Divisione, l'attuale Serie B.\nGran parte della sua carriera si svolge con i colori neroazzurri, vestiti complessivamente per cinque stagioni, anche se non \u00e8 possibile quantificarne in modo preciso le presenze a causa della carenza di archivi storici. Le uniche presenze effettivamente accertate sono le otto della stagione 1922-1923, le otto della stagione 1923-1924 (con anche una rete messa a segno contro il il 27 gennaio 1924 nella sfida vinta 2-0 dalla sua squadra) e le due della stagione successiva (sempre con una rete, questa volta messa a segno il 9 novembre 1924 nel pareggio casalingo per 2-2 contro la Juventus Italia. Rimane con la squadra bergamasca fino al 1928.\nDirigente.\nAl termine della carriera di calciatore, dopo aver giocato per due stagioni anche nella Clarense, entra a fare parte dei quadri dirigenziali della stessa societ\u00e0 orobica; in particolare, dopo essere stato per anni uno dei principali osservatori della societ\u00e0 neroazzurra, nel 1960 assume per due mesi il ruolo di commissario della societ\u00e0, svolgendo di fatto le mansioni di un presidente durante la momentanea squalifica di Luigi Tentorio. In seguito svolger\u00e0 sempre per l'Atalanta le mansioni di segretario per oltre un decennio, fino all'assunzione di Giacomo Randazzo a met\u00e0 anni settanta del XX secolo per quello stesso ruolo."}
{"id": "1863501", "revid": "51323", "url": "https://it.wikipedia.org/wiki?curid=1863501", "title": "Crowding Out", "text": ""}
{"id": "1863502", "revid": "263223", "url": "https://it.wikipedia.org/wiki?curid=1863502", "title": "Statuto dei consoli", "text": ""}
{"id": "1863503", "revid": "424673", "url": "https://it.wikipedia.org/wiki?curid=1863503", "title": "Dyego Coelho", "text": "Caratteristiche tecniche.\nImpiegato prevalentemente nel ruolo di centrocampista laterale destro, era dotato di un buon tiro dalla distanza.\nCarriera.\nClub.\nDal 2003 al 2007 ha collezionato 58 presenze con il Corinthians, segnando anche 8 gol.\nPassato in prestito all'Atl\u00e9tico Mineiro, totalizz\u00f2 24 presenze e 3 gol tra 2007 e 2008. Nel settembre 2007 rifil\u00f2 una spallata all'attaccante del Cruzeiro Kerlon, mentre questi lo stava irridendo col suo numero \"della foca\": ne nacque una rissa, la partita venne sospesa per 5 minuti mentre Coelho venne squalificato per 120 giorni, sanzione in seguito dimezzata.\nIl 9 luglio 2008 si \u00e8 trasferito al Bologna, squadra neopromossa in Serie A, con la formula del prestito con diritto di riscatto.\nNonostante un discreto inizio di stagione, in cui segna anche un gol in Coppa Italia contro l'Ascoli, Coelho non \u00e8 riuscito ad giocare titolare con continuit\u00e0 in una compagine rossobl\u00f9 impegnata nella lotta per non retrocedere e fine campionato non \u00e8 stato riscattato dal e cos\u00ec \u00e8 ritornato all'Atl\u00e9tico Mineiro.\nA gennaio 2011 viene ceduto alla squadra turca del Karab\u00fckspor. Ha chiuso la carriera nel 2014 nell'Atl\u00e9tico Sorocaba.\nNazionale.\nCon la Nazionale brasiliana Under-20 ha vinto il Campionato mondiale Under-20 2003.\nPu\u00f2 vantare una presenza nella Nazionale maggiore, avendo sostituito Adriano Correia al 61' nella finale della Gold Cup del 2003, vinta dal Messico per 1-0."}
{"id": "1863507", "revid": "92723", "url": "https://it.wikipedia.org/wiki?curid=1863507", "title": "Doppia missione", "text": "Doppia missione \u00e8 il diciassettesimo romanzo della saga di Jack Aubrey e Stephen Maturin, eroi fittizi dello scrittore inglese Patrick O'Brian. Da questi romanzi \u00e8 stato tratto il film \"Master and Commander - Sfida ai confini del mare\", con Russell Crowe.\nTrama.\nSfuggita alla caccia di una fregata e di un brigantino da guerra americani di scorta ad un convoglio, la \"Surprise\", ex fregata della Royal Navy e attualmente corsara noleggiata dalla stessa marina, \u00e8 stata seriamente danneggiata, ma dopo un raddobbo, rientra in patria insieme alla \"Berenice\", comandata da Heneage Dundas, amico di vecchia data di Jack Aubrey. Durante il viaggio, Jack vince ad Heneage alle carte una piccola goletta di costruzione americana, la \"Ringle\". Tornato a casa, Jack \u00e8 atteso da grandi soddisfazioni sul piano professionale; infatti viene nominato commodoro di prima classe e gli viene affidata una flottiglia con un incarico, strano per il tipo di naviglio a disposizione: dare la caccia alle agili navi negriere sulla costa africana con due vascelli, alcune fregate e solo poche unit\u00e0 leggere. Unico dubbio, le capacit\u00e0 operative di due dei comandanti e delle loro rispettive navi. Per contro, la suocera tanto invadente quanto resa arrogante dalla nuova relativa ricchezza ottenuta gestendo un giro di scommesse clandestine, si conferma elemento di disturbo della sua tranquillit\u00e0 coniugale.\nAnche Stephen \u00e8 atteso da varie novit\u00e0, tutte negative. La moglie, sconvolta dall'apparente ritardo mentale della loro figlia Brigid, scappa dalle sue responsabilit\u00e0 di madre. Il personaggio che stava dietro ai traditori Leadward e Wray (vedi La nave corsara e Rotta a Oriente), finalmente identificato come il duca di Habachtstahl e parente della famiglia reale britannica, si rivela un pericoloso avversario, facendo negare la grazia a Clarissa Oakes e Padeen Colman, salvati dalla deportazione durante la sosta nel Nuovo Galles del Sud.\nFinalmente la flottiglia parte, con la Ringle che li precede portando Clarissa, Padeen e Brigid in Spagna insieme all'oro di Stephen, e si riunisce al resto della squadra alle isole Berlings, vicino a Madera. Arrivati a Freetown dopo aver catturato una nave negriera che viene spettacolarmente distrutta in rada dai cannoni della squadra, inizia la caccia alle navi dei trafficanti, con notevole successo e clamore; nel frattempo Stephen trova il modo di essere contagiato dalla febbre gialla durante un'esplorazione naturalistica.\nMa in realt\u00e0 la caccia ai negrieri era una missione di copertura. Il vero scopo della spedizione era quello di cogliere di sorpresa una flottiglia francese di forza simile che scortava delle navi da trasporto truppe in rotta verso l'Irlanda. Lasciata Freetown, la squadra si mette in caccia e riesce a raggiungere la squadra francese a un giorno dalla costa, e ad inseguirla dentro una baia presso la baia di Bantry.\nNonostante le ripetute esercitazioni ai cannoni e alle manovre, mentre il vascello ammiraglio, la \"Bellona\" da 74 cannoni, cattura l'ammiraglia francese facendola incagliare e riportando seri danni, l'altro vascello, la \"Stately\" da 64 cannoni e la fregata \"Thames\", non riescono a catturare l'altro vascello francese da 74, che fugge verso il mare aperto; il motivo diventa chiaro quando appaiono due vascelli e una fregata britannici, attirati dalle cannonate, e cos\u00ec anche le navi da trasporto e le fregate di scorta vengono catturati. Stephen scende a terra e un suo conoscente gli d\u00e0 la notizia che Diana \u00e8 a poca distanza, ospite di uno zio acquisito, e contemporaneamente lo informa che le navi dovrebbero prendere il lutto per la morte di un membro della famiglia reale morto suicida: il duca di Habachtstahl."}
{"id": "1863519", "revid": "599013", "url": "https://it.wikipedia.org/wiki?curid=1863519", "title": "Felice Martinelli", "text": ""}
{"id": "1863528", "revid": "838137", "url": "https://it.wikipedia.org/wiki?curid=1863528", "title": "D\u00fabravka", "text": ""}
{"id": "1863531", "revid": "184755", "url": "https://it.wikipedia.org/wiki?curid=1863531", "title": "K-Way", "text": ""}
{"id": "1863532", "revid": "184755", "url": "https://it.wikipedia.org/wiki?curid=1863532", "title": "Marsupio impermeabile", "text": ""}
{"id": "1863533", "revid": "339392", "url": "https://it.wikipedia.org/wiki?curid=1863533", "title": "Sembee Norimaki", "text": ""}
{"id": "1863535", "revid": "1652635", "url": "https://it.wikipedia.org/wiki?curid=1863535", "title": "Impermeabile (indumento)", "text": "Limpermeabile \u00e8 un capo di abbigliamento, con o senza cappuccio. \u00c8 particolarmente utile in tutte quelle situazioni in cui a causa del vento o per praticit\u00e0 l'ombrello non \u00e8 utilizzabile.\nTipi di impermeabile.\nPu\u00f2 avere forme e caratteristiche diverse a seconda dell'utilizzo, ma il comune denominatore \u00e8 la realizzazione in materiale impermeabile.\nCerata.\nSi tratta del tipico impermeabile dei marinai realizzato in tela cerata. \u00c8 efficace contro il vento e particolarmente robusto.\nTrench Coat.\nIl trench \u00e8 un tipo di impermeabile con cintura e chiusura a doppio petto realizzato in gabardina, tradizionalmente color kaki. Il suo nome viene dall'inglese \"trench coat\" ossia \"cappotto da trincea\" perch\u00e9 si tratta di un'imitazione di quello in dotazione all'esercito inglese durante la prima guerra mondiale.\nK-Way\u00ae.\nGiacca impermeabile antivento in nylon o pvc creata nel 1965 a Parigi da L\u00e9on-Claude Duhamel. K-Way\u00ae \u00e8 la marca che per prima propose sul mercato questo prodotto nel 1965. Caratteristica peculiare del K-Way \u00e8 quella di stare in pochissimo spazio richiudendosi dentro una tasca e trasformandosi in un marsupio da legare in vita. Per questo \u00e8 anche chiamato spesso \"marsupio impermeabile\".\nTradizionalmente di colore blu oppure rosso, i K-Way\u00ae sono a maniche larghe e ci\u00f2 permette di indossarli anche sopra il giubbotto. Dal 2004 K-Way\u00ae \u00e8 marchio registrato di BasicNet, societ\u00e0 avente sede a Torino proprietaria anche del marchio Kappa.\nPoncho impermeabile.\nImpermeabile molto simile al classico k-way ma a forma di Poncho.\nMackintosh.\nUn tipo di mantello o soprabito impermeabile realizzato in tela gommata. Abbreviato anche \"mac\" o \"mack\".\nAnorak.\nSi tratta di un giubbotto impermeabile con cappuccio (che pu\u00f2 essere bordato di vera o finta pelliccia), abbottonato ed incernierato fino al collo. Di origine Inuit.\nMateriali.\nI materiali caratteristici utilizzati spesso nella realizzazione degli impermeabili sono:\nStoria.\nDall'epoca greco-romana sino alla fine del Rinascimento, gli uomini tentarono di rendere impermeabili dall'acqua i loro indumenti spalmandoli di varie sostanze, quali oli vegetali, gelatine animali e cere. Nel XVII secolo, in Lombardia, per ripararsi dalla pioggia e dalla spessa umidit\u00e0 delle nebbie era diffuso il \"sanrocchino\", un mantello di tela cerata ispirato come forma a quello classico dell'iconografia di san Rocco.\nNel XVIII secolo si impiegavano stoffe bollite o spruzzate con altri materiali quali caucci\u00f9, guttaperca, paraffina, polvere di sughero e persino vernici da barca.\nVerso la met\u00e0 del secolo, Raimondo di Sangro, principe di San Severo, regal\u00f2 al re di Napoli Carlo III di Borbone una mantella impermeabile di sua invenzione affinch\u00e9 potesse proteggersi dalla pioggia durante le battute di caccia.\nPersonaggi.\nEsistono personaggi nella storia dello spettacolo legati indissolubilmente al loro impermeabile:"}
{"id": "1863541", "revid": "793215", "url": "https://it.wikipedia.org/wiki?curid=1863541", "title": "David Caminer", "text": "Biografia.\nDavid Treisman nacque nell\"'East End\" di Londra, suo padre mor\u00ec durante la Prima guerra mondiale e sua madre dopo essersi risposata prese il cognome del secondo marito.\nNel marzo del 1943 Caminer perse una gamba durante la battaglia del Mareth in Tunisia.\nNel giugno 2008 mor\u00ec a 92 anni.\nProfessione.\nCaminer dopo la guerra inizi\u00f2 a lavorare nell'area gestionale presso una grande societ\u00e0. Insieme a John Pinkerton ha sviluppato LEO il primo computer per applicazioni commerciali.\nCaminer si un\u00ec alla Lyons &amp; Co. nel 1936 e divenne dirigente della societ\u00e0 prima di occuparsi dell'informatica applicata all'impresa. Nel 1959 divenne direttore della LEO Computers Ltd e in seguito direttore dell'ufficio vendita della Electric LEO Marconi mantenendo nel contempo le sue funzioni di consulente e analista. Dopo la fusione della societ\u00e0 che port\u00f2 alla creazione della [[International Computers Limited]] mantenne una posizione di rilievo all'interno della ICL.\nAttivit\u00e0 Internazionale.\nCaminer decise di completare la sua carriera professionale come direttore di progetto della rete di computer dell'[[Comunit\u00e0 Economica Europea]] e per lo sviluppo della rete di computer per il mercato comune.\nOnorificenze.\nNel 1980 ricevette l'ordine dell'impero britannico."}
{"id": "1863545", "revid": "1005847", "url": "https://it.wikipedia.org/wiki?curid=1863545", "title": "Moravany", "text": "Moravany pu\u00f2 riferirsi a diversi toponimi:"}
{"id": "1863546", "revid": "122590819", "url": "https://it.wikipedia.org/wiki?curid=1863546", "title": "Grand Slam (wrestling)", "text": "Nel mondo del wrestling professionistico, il Grande Slam \u00e8 un riconoscimento riservato ai lottatori che hanno vinto i quattro titoli principali di una determinata federazione.\nIl Grande Slam si ottiene conquistando quattro titoli, sulla falsariga di quanto accade nel golf e nel tennis: solitamente i titoli in questione sono i tre riservati alla competizione singola ed uno appartenente alla categoria di coppia; da ci\u00f2 ne consegue che chiunque si possa fregiare del Grande Slam abbia necessariamente completato anche la Triple Crown.\nWWE.\nStoria.\nNella World Wrestling Entertainment si parl\u00f2 per la prima volta di Grande Slam nel settembre del 1997, quando Shawn Michaels indic\u00f2 s\u00e9 stesso quale primo lottatore ad aver vinto il WWE Championship, il World Tag Team Championship, l'Intercontinental Championship e l'European Championship.\nAl raggiungimento del Grande Slam poteva contribuire anche la conquista del World Heavyweight Championship in sostituzione del WWE Championship, dell'Hardcore Championship al posto dell'European Championship e del WWE Tag Team Championship in favore del World Tag Team Championship. Fino all'aprile del 2015 lo United States Championship non era riconosciuto dalla WWE come titolo valevole per completare il Grande Slam, in quanto non era stato creato nella federazione di Stamford.\nIn seguito al ritiro dell'European Championship e dell'Hardcore Championship nell'agosto del 2002, il numero di potenziali vincitori era limitato ai lottatori che avevano gi\u00e0 conquistato almeno uno di questi due titoli in passato. Tuttavia nell'aprile del 2015 la WWE ha stabilito un nuovo formato, composto dai quattro titoli attivi nella federazione durante quell'anno: il WWE World Heavyweight Championship, il WWE Tag Team Championship, l'Intercontinental Championship e lo United States Championship; sette lottatori sono stati riconosciuti come vincitori del Grande Slam in questo nuovo formato, tre dei quali lo erano gi\u00e0 stati nel precedente. \nIn seguito alla seconda Brand Extension, avvenuta nel luglio del 2016, la WWE ha annunciato che al raggiungimento del Grande Slam poteva contribuire anche la vittoria dell'Universal Championship (in sostituzione del WWE Championship) e dello SmackDown Tag Team Championship (al posto del Raw Tag Team Championship).\nVincitori.\nFormato originale\nNuovo formato"}
{"id": "1863548", "revid": "599013", "url": "https://it.wikipedia.org/wiki?curid=1863548", "title": "Edoardo Moretti", "text": "Carriera.\nCresce nell'Atalanta, societ\u00e0 con cui debutta in prima squadra in Prima Divisione (l'attuale Serie A).\nTutta la sua carriera si svolge con i colori neroazzurri, vestiti per sette stagioni, anche se non \u00e8 possibile quantificarne le presenze a causa della carenza di archivi storici.\nSuo inoltre \u00e8 il primo gol atalantino nello spareggio tra Atalanta e Bergamasca del 1920."}
{"id": "1863549", "revid": "88740", "url": "https://it.wikipedia.org/wiki?curid=1863549", "title": "Pal\u00edn", "text": ""}
{"id": "1863557", "revid": "78273", "url": "https://it.wikipedia.org/wiki?curid=1863557", "title": "Ciclismo alle olimpiadi estive 1996", "text": ""}
{"id": "1863558", "revid": "289247", "url": "https://it.wikipedia.org/wiki?curid=1863558", "title": "Equitazione alle olimpiadi estive 1996", "text": ""}
{"id": "1863559", "revid": "289247", "url": "https://it.wikipedia.org/wiki?curid=1863559", "title": "Ginnastica alle olimpiadi estive 1996", "text": ""}
{"id": "1863560", "revid": "289247", "url": "https://it.wikipedia.org/wiki?curid=1863560", "title": "Hockey su prato alle olimpiadi estive 1996", "text": ""}
{"id": "1863561", "revid": "78273", "url": "https://it.wikipedia.org/wiki?curid=1863561", "title": "Judo alle olimpiadi estive 1996", "text": ""}
{"id": "1863562", "revid": "78273", "url": "https://it.wikipedia.org/wiki?curid=1863562", "title": "Lotta alle olimpiadi estive 1996", "text": ""}
{"id": "1863563", "revid": "78273", "url": "https://it.wikipedia.org/wiki?curid=1863563", "title": "Nuoto alle olimpiadi estive 1996", "text": ""}
{"id": "1863564", "revid": "78273", "url": "https://it.wikipedia.org/wiki?curid=1863564", "title": "Nuoto sincronizzato alle olimpiadi estive 1996", "text": ""}
{"id": "1863566", "revid": "78273", "url": "https://it.wikipedia.org/wiki?curid=1863566", "title": "Pallamano alle olimpiadi estive 1996", "text": ""}
{"id": "1863567", "revid": "78273", "url": "https://it.wikipedia.org/wiki?curid=1863567", "title": "Pallanuoto alle olimpiadi estive 1996", "text": ""}
{"id": "1863568", "revid": "78273", "url": "https://it.wikipedia.org/wiki?curid=1863568", "title": "Pallavolo alle olimpiadi estive 1996", "text": ""}
{"id": "1863569", "revid": "78273", "url": "https://it.wikipedia.org/wiki?curid=1863569", "title": "Pentathlon moderno alle olimpiadi estive 1996", "text": ""}
{"id": "1863570", "revid": "289247", "url": "https://it.wikipedia.org/wiki?curid=1863570", "title": "Pugilato alle olimpiadi estive 1996", "text": ""}
{"id": "1863571", "revid": "78273", "url": "https://it.wikipedia.org/wiki?curid=1863571", "title": "Scherma alle olimpiadi estive 1996", "text": ""}
{"id": "1863572", "revid": "78273", "url": "https://it.wikipedia.org/wiki?curid=1863572", "title": "Softball alle olimpiadi estive 1996", "text": ""}
{"id": "1863573", "revid": "78273", "url": "https://it.wikipedia.org/wiki?curid=1863573", "title": "Sollevamento pesi alle olimpiadi estive 1996", "text": ""}
{"id": "1863575", "revid": "78273", "url": "https://it.wikipedia.org/wiki?curid=1863575", "title": "Tennis alle olimpiadi estive 1996", "text": ""}
{"id": "1863576", "revid": "729019", "url": "https://it.wikipedia.org/wiki?curid=1863576", "title": "Battaglia di Canne (1018)", "text": "La battaglia di Canne fu combattuta tra bizantini, comandati dal catapano Basilio Boioannes e Longobardi, comandati da Melo di Bari, nel 1018 nel territorio di Canne. I longobardi avevano il supporto di mercenari normanni, comandati da Gilberto Buat\u00e8re. Questa battaglia fu combattuta non distante dal luogo dove il generale cartaginese, Annibale, aveva distrutto l'esercito romano nel 216 a.C.\nLa battaglia.\nLa battaglia fu disastrosa per i longobardi, che furono massacrati. Melo riusc\u00ec a fuggire nello Stato Pontificio e successivamente presso la corte di Enrico II il Santo a Bamberga, dove mor\u00ec un paio d'anni dopo. Gilberto Buat\u00e8re cadde durante la battaglia e con lui anche la maggioranza dei normanni. Tuttavia, ci\u00f2 che rimase di questo gruppo di normanni fu il primo nucleo di quelli, pi\u00f9 numerosi, che in seguito saranno protagonisti della conquista del meridione d'Italia."}
{"id": "1863577", "revid": "647919", "url": "https://it.wikipedia.org/wiki?curid=1863577", "title": "Tennis tavolo alle olimpiadi estive 1996", "text": ""}
{"id": "1863578", "revid": "289247", "url": "https://it.wikipedia.org/wiki?curid=1863578", "title": "Tiro a segno alle olimpiadi estive 1996", "text": ""}
{"id": "1863579", "revid": "767487", "url": "https://it.wikipedia.org/wiki?curid=1863579", "title": "Upright jerker", "text": "Per upright jerker si intende un metodo di esecuzione capitale utilizzato negli Stati Uniti nel corso del XIX secolo sino agli inizi del XX. Nato per sostituire l'impiccagione, cadde per\u00f2 in disuso.\nMeccanica.\nSimilmente all'impiccagione, nell'upright jerker una corda veniva avvolta intorno al collo del condannato, che per\u00f2 non era fatto cadere nella botola, ma veniva violentemente sollevato in aria per mezzo di un sistema di pesi e pulegge. I pesi erano attaccati ad una seconda corda, che veniva a sua volta legata alla corda sistemata al collo del condannato, risultando cos\u00ec all'estremit\u00e0 opposta del cappio. Il boia spingeva il pesante peso, che cadeva a terra con un tonfo, mentre il corpo del condannato era scagliato in aria e rimaneva appeso penzolando dal patibolo. L'obiettivo di questo metodo era quello di rompere il collo (cosa prevista in realt\u00e0 anche dall'impiccagione) e assicurare una rapida morte. \nEsecuzioni di questo tipo si sono svolte in diversi stati degli USA. L'upright jerker non \u00e8 mai stato molto efficiente nello spezzare il collo dei condannati e non \u00e8 pi\u00f9 stato utilizzato dal 1930."}
{"id": "1863580", "revid": "289247", "url": "https://it.wikipedia.org/wiki?curid=1863580", "title": "Tiro con l'arco alle olimpiadi estive 1996", "text": ""}
{"id": "1863581", "revid": "289247", "url": "https://it.wikipedia.org/wiki?curid=1863581", "title": "Tuffi alle olimpiadi estive 1996", "text": ""}
{"id": "1863582", "revid": "289247", "url": "https://it.wikipedia.org/wiki?curid=1863582", "title": "Vela alle olimpiadi estive 1996", "text": ""}
{"id": "1863588", "revid": "767487", "url": "https://it.wikipedia.org/wiki?curid=1863588", "title": "Ishtar (gruppo musicale)", "text": "Ishtar \u00e8 un duo folk belga fondato nel 2003 da Michel Vangheluwe e Soetkin Baptist, i quali si sono ispirati, per il nome del gruppo, alla dea della mitologia mesopotamica I\u0161tar.\nStoria.\nNel 2008 il gruppo ha rappresentato il Belgio all'Eurovision Song Contest 2008 con la canzone \"O Julissi\", cantata in una lingua immaginaria ma che, in alcune parti, presenta strette assonanze con il francese e con l'ucraino."}
{"id": "1863605", "revid": "1714743", "url": "https://it.wikipedia.org/wiki?curid=1863605", "title": "Barbara Sofia di Brandeburgo", "text": "Biografia.\nEra figlia del principe elettore Gioacchino III Federico di Brandeburgo e di Caterina di Brandeburgo-K\u00fcstrin, figlia a sua volta di Giovanni di Brandeburgo-K\u00fcstrin. Fu tutrice del proprio figlio maggiore, il duca Eberardo di W\u00fcrttemberg, durante gli anni della sua minore et\u00e0.\nIl 28 luglio 1628 Barbara Sofia, alla morte del marito, lasci\u00f2 volontariamente la sede del castello di Kirchheim, dal momento che la reggenza del loro figlio quattordicenne Eberardo III era iniziata nel bel mezzo dei conflitti della guerra dei Trent'anni. Dapprima questi venne affidato alla tutela dello zio paterno, Ludovico Federico di W\u00fcrttemberg-M\u00f6mpelgard, ma dopo la sua morte avvenuta il 26 gennaio 1631 questa pass\u00f2 a Giulio Federico di W\u00fcrttemberg-Weiltingen e successivamente a Barbara Sofia che venne soprannominata all'occasione \"der Obervorm\u00fcnderin\".\nNel 1632 Barbara Sofia giunse a Stoccarda dove si dimostr\u00f2 una politicante attiva e determinata. Il duca Giulio Federico, a partire dal 1632, dopo la battaglia di L\u00fctzen, si era schierato con le fazioni svedesi nel corso degli eventi della guerra dei Trent'anni: il suo scopo era infatti quello di evacuare il paese dalle truppe ostili e di secolarizzare le propriet\u00e0 della Chiesa presenti nei propri territori.\nMalgrado un parziale successo nell'impresa, la sua ingerenza negli affari di corte di Eberardo e Barbara Sofia fu costante, perlomeno sin quando l'imperatore Ferdinando II non decise di proclamare Eberardo maggiorenne.\nEberardo III prese le redini del governo l'8 maggio 1633, aderendo alla Federazione di Heilbronn con i protestanti, che subirono una pesante sconfitta nella battaglia di N\u00f6rdlingen del 6 settembre 1634. Il W\u00fcrttemberg venne di conseguenza saccheggiato e devastato dagli oppositori del governo ducale, a tal punto che lo stesso duca fu costretto ad trovare asilo a Strasburgo dove si rec\u00f2 con tutta quanta la corte e la madre, che ivi mor\u00ec nel 1636, venendo in seguito sepolta nella cattedrale di Stoccarda.\nMatrimonio e figli.\nBarbara Sofia spos\u00f2 a Stoccarda, il 6 novembre 1609, il duca Giovanni Federico di W\u00fcrttemberg. L'occasione del matrimonio dei due principi venne celebrata al castello di Urach presso Bad Urach, dove venne inaugurata in quel giorno la sala per le feste nota come \"sala d'oro\". La coppia ebbe otto figli:"}
{"id": "1863610", "revid": "1543377", "url": "https://it.wikipedia.org/wiki?curid=1863610", "title": "Ready at Dawn", "text": "Ready at Dawn \u00e8 un'azienda sviluppatrice di videogiochi statunitense, fondata nel 2003 da Didier Malenfant, Andrea Pessino e Ru Weerasuriya, ex-dipendenti della Blizzard Entertainment e della Naughty Dog, con sede ad Irvine (California). L'azienda \u00e8 nota principalmente per i videogiochi creati per Sony PSP.\nNel 2009 annunciano di stare lavorando ad un nuovo engine per le console Sony PlayStation 3 e Sony PSP.\nIn occasione dell'E3 2013 la compagnia presenta il suo nuovo progetto in esclusiva PlayStation 4: \"\".\nIl 27 maggio 2014 la compagnia annuncia lo slittamento di \"The Order: 1886\" ai primi mesi del 2015. Il motivo del rinvio \u00e8 spiegato da Ru Weerasuriya come indispensabile per poter raggiungere la qualit\u00e0 e le promesse fatte dal team ai giocatori.\nIl 22 giugno 2020 Ready at Dawn viene acquisita da Oculus VR, a sua volta acquisita da Facebook a marzo 2014, il che provoca la sospensione dei progetti di sviluppo per \"Lone Echo II\" (successivamente ripresi) e per un possibile seguito di \"The Order: 1886\"."}
{"id": "1863619", "revid": "212048", "url": "https://it.wikipedia.org/wiki?curid=1863619", "title": "Ready at Down", "text": ""}
{"id": "1863625", "revid": "212048", "url": "https://it.wikipedia.org/wiki?curid=1863625", "title": "Ready at Down Studios", "text": ""}
{"id": "1863631", "revid": "12379", "url": "https://it.wikipedia.org/wiki?curid=1863631", "title": "Colonne di Morgagni", "text": ""}
{"id": "1863639", "revid": "1543377", "url": "https://it.wikipedia.org/wiki?curid=1863639", "title": "Chapbook", "text": "Chapbook \u00e8 un termine generico per indicare un particolare tipo di libri tascabili, popolari dal sedicesimo fino alla fine del ventesimo secolo. Non esiste una definizione esatta, \"Chapbook\" pu\u00f2 significare qualsiasi cosa abbia fatto parte della merce di un \"chapman\", una sorta di venditore ambulante.\nIl termine \"chapbook\" \u00e8 stato riconosciuto dai bibliofili del diciannovesimo secolo come una variet\u00e0 di materiale stampato usa e getta. Include molti tipi di stampe, tra cui volantini, trattati di politica e religione, poesie, storie popolari, letteratura per bambini ed almanacchi.\nStoria.\nEsistono documenti provenienti dal Cambridgeshire, risalenti gi\u00e0 al 1553, che riportano di un uomo che offre una ballata scurrile \"maistres mass\" (\u00abagli avventori\u00bb) in una taverna, e di un ambulante che vende \"lytle books\" (\u00ablibriccini\u00bb) ai passanti, tra cui un rammendatore di abiti usati, nel 1578. Si tratta di articoli il cui smercio era probabilmente tipico del mercato dei \"chapbook\". Le ballate erano canzoni popolari, vendute, in forma di volantini, a un penny o a mezzo penny, per le strade cittadine e nei villaggi britannici, tra il sedicesimo secolo e l'inizio del ventesimo secolo. Cronologicamente, sono anteriori ai \"chapbook\", ma presentano contenuti analoghi, nonch\u00e9 sistemi di distribuzione e commercializzazione simili.\nI \"chapbook\" scomparvero gradualmente a partire dalla met\u00e0 del diciannovesimo secolo, svantaggiati dalla competizione con giornali economici e, specialmente in Scozia, ad opera di associazioni religiose che li ritenevano empi.\nNonostante abbiano avuto origine in Inghilterra, molti furono stampati negli Stati Uniti nello stesso periodo. I \"chapbook\" sono pubblicati in Sudamerica a tutt'oggi.\nA causa della loro natura fragile, raramente sopravvivevano come singoli articoli. Erano rivolti ad acquirenti senza biblioteche e, in un'epoca in cui la carta era costosa, erano usati per incartare. La carta aveva anche usi igienici e ci sono fonti dell'epoca che testimoniano l'uso dei \"chapbook\" alla stregua di carta igienica.\nMolti dei \"chapbook\" sopravvissuti appartengono alla collezione di Samuel Pepys (tra il 1661 ed il 1688) e sono ora conservati al Magdalene College di Cambridge. Anche Anthony Wood collezion\u00f2 65 \"chapbook\", (di cui 20 risalenti a prima del 1660), che si trovano oggi alla Biblioteca Bodleiana. Esistono anche importanti collezioni scozzesi.\nProduzione e distribuzione.\nI \"chapbook\" sono prevalentemente piccoli libretti, di solito stampati su un foglio singolo ripiegato in modo da formare 8, 12, 16 o 24 pagine, a volte illustrato con xilografie che avevano poco a che vedere con il testo. Erano prodotti a basso prezzo, tuttavia la categoria non ha veri limiti: alcuni \"chapbook\" erano lunghi, di buona fattura ed alcuni persino storicamente precisi.\nIl centro di produzione di \"chapbook\" e ballate era Londra e, fino al grande incendio, le stamperie erano collocate intorno al London Bridge. Comunque una caratteristica dei \"chapbook\" \u00e8 anche la proliferazione di stamperie provinciali, specialmente in Scozia ed a Newcastle upon Tyne.\nContenuti.\nI \"chapbook\" erano un importante mezzo per la diffusione della cultura popolare, specialmente nelle aree rurali. Si occupavano di intrattenimento, informazione e storia (generalmente poco affidabile). Al giorno d'oggi sono considerati come la registrazione di una cultura popolare che non avrebbe potuto sopravvivere in alcun'altra forma.\nIl prezzo era fissato in modo da poter vendere i \"chapbook\" agli operai, anche se il mercato non era limitato alla sola classe operaia. Va ricordato che in Inghilterra l'alfabetizzazione era comune, cos\u00ec come in Scozia. Molti lavoratori sapevano leggere e i modelli di lavoro pre-industriali offrivano dei periodi durante i quali era permesso leggere. I \"chapbook\" erano senza dubbio usati per leggere in famiglia o a gruppi in birreria.\nHanno anche contribuito allo sviluppo dell'alfabetizzazione. Una prova ulteriore dell'uso da parte di autodidatti ci viene da Francis Kirkman, autore ed editore, che ha descritto come i \"chapbook\" alimentavano la sua immaginazione ed il suo amore per i libri.\nIl numero di tiratura era impressionante. Negli anni sessanta del seicento erano stampati almeno almanacchi, un numero tale da coprire circa una famiglia su tre in Inghilterra. I tipografi fornivano i \"chapbook\" ai venditori (detti \"chapmen\") a credito, questi li portavano in giro per il paese e li vendevano porta a porta, ai mercati e alle fiere, poi ritornavano a saldare il loro debito. Ci\u00f2 facilitava la distribuzione e cospicue vendite con il minimo costo, e forniva anche ai tipografi un riscontro su quali fossero i titoli pi\u00f9 popolari. Gli editori distribuivano anche cataloghi di \"chapbook\" che si potevano trovare nelle biblioteche della \"gentry\".\nPepys possedeva una collezione di ballate raccolte in volumi, nei quali rientrano gli argomenti della maggior parte dei \"chapbook\", con la seguente classificazione:\nLe storie nella maggior parte dei \"chapbook\" possono essere ricondotte a origini pi\u00f9 antiche. \"Bevis of Hampton\" era una storia d'amore del tredicesimo secolo. La struttura di \"The Seven Sages of Rome\" proveniva addirittura dall'oriente ed era usata da Chaucer. Molti scherzi sul clero ignorante erano presi da \"The Friar and the Boy\", stampato intorno al 1500 da Wynkyn de Worde, e da \"The Sackfull of News\", (1557).\nRacconti storici ambientati in un passato mitico e fantastico erano molto popolari. La selezione \u00e8 interessante: Carlo I e Oliver Cromwell non appaiono come figure storiche nella collezione di Pepys ed Elisabetta I d'Inghilterra una sola volta. La Guerra delle due rose e la Guerra civile inglese non compaiono. Enrico VIII compare \"in incognito\" nell'insurrezione con i mugnai e invitandoli poi a Corte per ricompensarli. C'erano numerosi personaggi eroici come San Giorgio, Guy of Warwick, Robin Hood e altri eroi meno conosciuti quali Clim of Clough e William of Cloudesley. Il clero appariva ogni tanto, specialmente con figure atte a suscitare l'ilarit\u00e0 del lettore.\nInfluenza.\nI \"chapbook\" ebbero una grande influenza. Circa l'80% delle canzoni popolari inglesi collezionate all'inizio del ventesimo secolo sono state collegate a pubblicazioni precedenti, oltre novanta di queste potrebbero derivare da pubblicazioni risalenti a prima del 1700. Pare che la maggior parte delle ballate possa essere datata intorno al 1550-1600.\nUno dei \"chapbook\" pi\u00f9 influenti e popolari \u00e8 stato \"Seven Champions of Christendom\" (1596) di Richard Johnson, in quanto sembra essere la fonte per l'introduzione del personaggio di San Giorgio nella maggior parte delle commedie popolari.\nIl romanzo \"Dorastus and Fawnia\" di Robert Greene, alla base de \"Il racconto d'inverno\" di Shakespeare era ancora pubblicato in edizione economica negli anni ottanta del seicento. Alcune storie continuavano ad essere pubblicate anche nel diciannovesimo secolo.\n\"Chapbook\" moderni.\n\"Chapbook\" \u00e8 anche un termine usato correntemente per denotare pubblicazioni a basso costo specialmente di poesia. I \"chapbook\" di poesia tendono a focalizzarsi su temi, storie o forme specifici in tutto l'intero libro."}
{"id": "1863640", "revid": "1543377", "url": "https://it.wikipedia.org/wiki?curid=1863640", "title": "Comunit\u00e0 montana del Pollino", "text": "La Comunit\u00e0 montana del Pollino, definita anche Comunit\u00e0 montana Italo-Ab\u00ebresh\u00eb del Pollino, era un comprensorio montano istituito con la \"Legge regionale n. 4 del 29 gennaio 1974\". Con Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nGeografia e generalit\u00e0.\nSi trovava nell'alta valle del fiume Coscile ed abbracciava le falde calabresi del massiccio del Pollino. Ne facevano parte 11 comuni, di cui 5 minoranze linguistiche albanesi (Arb\u00ebresh\u00eb); rispettivamente sono: Acquaformosa,\nCivita, Frascineto, Lungro, San Basile. Gli altri 6 comuni non Arb\u00ebresh\u00eb sono:\nCastrovillari, Laino Borgo, Laino Castello, Morano Calabro, Mormanno e Saracena. La popolazione \u00e8 di circa 47.000 abitanti.\nTutti questi centri fanno gi\u00e0 parte del Parco nazionale del Pollino istituito nel 1995\ne del GAL \"Pollino Sviluppo\" istituito nel 1997.\nStrutture di competenza.\nHanno tutti sede nel capoluogo Castrovillari in via Mario Cappelli, 1."}
{"id": "1863641", "revid": "287204", "url": "https://it.wikipedia.org/wiki?curid=1863641", "title": "Lucio Ostilio Saserna", "text": "Biografia.\nLa sua famiglia era molto vicina alle posizioni di Giulio Cesare: sono probabilmente suoi fratelli sia \"Gaio\" sia \"Publio Ostilio Saserna\" che, nel 46 a.C., furono al fianco di Cesare nelle sue campagne d'Africa contro Scipione Nasica, Catone Uticense e i residui fiancheggiatori di Pompeo, morto nella battaglia di Farsalo. Secondo altri, invece, potrebbe essere il figlio di uno dei due\nEmissioni.\nLa prossimit\u00e0 politica di Saserna a Cesare si riflette bene nel tenore della sua monetazione, le cui emissioni, battute tutte durante la Guerra civile tra Cesare e Pompeo, sono tutte improntate alla propaganda filo-cesariana, mediante l'esaltazione delle campagne galliche concluse vittoriosamente da Cesare.\nLe emissioni a lui riferibili sono quattro e risalgono al 48 a.C. o negli anni dal 49 al 45 a.C."}
{"id": "1863642", "revid": "729019", "url": "https://it.wikipedia.org/wiki?curid=1863642", "title": "NHIndustries", "text": "La NHIndustries \u00e8 un'azienda aeronautica multinazionale specializzata nella produzione di elicotteri fondata nel 1992.\nLa \"NHIndustries\" \u00e8 stata specificamente creata per essere l'appaltatore principale per la progettazione, lo sviluppo, l'industrializzazione, la produzione ed il supporto logistico della famiglia di elicotteri multiruolo NHIndustries NH90 in tutte le sue versioni.\n\u00c8 una joint venture nata dalla collaborazione della franco-tedesca Eurocopter, dell'italiana Agusta e dell'olandese Stork Fokker Aerospace.\nLa partecipazione delle aziende consorziate \u00e8 cos\u00ec suddiviso:"}
{"id": "1863659", "revid": "6923", "url": "https://it.wikipedia.org/wiki?curid=1863659", "title": "Suore missionarie di San Pietro Claver", "text": "Le Suore Missionarie di San Pietro Claver sono un istituto religioso femminile di diritto pontificio: i membri di questa congregazione pospongono al loro nome la sigla S.S.P.C.\nStoria.\nLa congregazione venne fondata da Maria Teresa Led\u00f3chowska (1863-1922): di nobile famiglia polacca, dama di compagnia della granduchessa di Toscana Alice di Borbone-Parma, dopo essere entrata in contatto con due Suore Francescane Missionarie di Maria inizi\u00f2 a interessarsi alle problematiche dell'evangelizzazione dell'Africa.\nIl 29 aprile 1894, a Salisburgo, la Led\u00f3chowska cre\u00f2 un sodalizio per propagare la conoscenza delle missioni africane e a promuoverne il sostegno: l'8 settembre 1897, con il consenso del cardinale Johann Evangelist Haller, arcivescovo di Salisburgo, la fondatrice e alcune sodali emisero i voti religiosi dando inizio a una nuova congregazione di suore, intitolata al santo gesuita Pietro Claver, che nel XVII secolo era stato missionario presso gli schiavi neri dell'America meridionale.\nL'istituto, dal 1894 al 1957 aggregato all'Ordine dei Frati Minori, ricevette il pontificio decreto di lode nel 1902 e le sue costituzioni vennero approvate definitivamente dalla Santa Sede il 7 marzo 1910.\nLa fondatrice \u00e8 stata beatificata da papa Paolo VI nel 1975.\nAttivit\u00e0 e diffusione.\nScopo principale delle suore di San Pietro Claver e quello di promuovere la conoscenza dell'attivit\u00e0 dei missionari e sostenerne materialmente l'opera. Il loro istituto \u00e8 ispirato alla spiritualit\u00e0 e alle regole di sant'Ignazio di Loyola.\nLe suore provengono da 28 nazioni diverse e sono presenti in numerosi paesi dell'Europa (Germania, Inghilterra, Austria, Scozia, Spagna, Francia, Irlanda, Italia, Paesi Bassi, Polonia, Portogallo, Svizzera, in America del Nord (Canada e Stati Uniti d'America) e Sud America (Argentina, Brasile, Uruguay), in India, in Africa (Nigeria, Uganda e Capo Verde) e Oceania (Australia e Nuova Zelanda): la sede generalizia \u00e8 a Roma.\nAl 31 dicembre 2008, la congregazione contava 227 religiose in 43 case."}
{"id": "1863661", "revid": "1777452", "url": "https://it.wikipedia.org/wiki?curid=1863661", "title": "Famiglia Lupertazzi", "text": "Nella serie televisiva, \"I Soprano\", trasmessa dall'emittente statunitense HBO, la Famiglia Lupertazzi \u00e8 una delle cosiddette \"Cinque Famiglie\" di New York, una delle maggiori organizzazioni criminali di stampo mafioso operanti negli USA. I Lupertazzi devono la loro fama alle relazioni che intrattengono con la Famiglia DiMeo del boss Tony Soprano, protagonista della serie televisiva: rispetto ai DiMeo, i Lupertazzi hanno un'organizzazione superiore sia in uomini che in contatti, oltre a un maggior raggio d'azione criminale. Viene citata come una delle maggiori famiglie della Nazione, probabilmente ispirata alla famiglia Gambino, sia per le sue dimensioni che per la sua particolare influenza in Brooklyn, ed alla famiglia Lucchese per la somiglianza con il nome Lupertazzi e per la sua influenza nel New Jersey.\nLe \"Famiglie\" cui si accenna spesso ne \"I Soprano\" sono organizzazioni con nomi inventati; tuttavia si ispirano, nel nome collettivo, nei personaggi e nei contenuti generali, alle vere Cinque famiglie newyorchesi. Spesso addirittura vengono citate reali figure mafiose quali John Gotti, Sammy Gravano, Joseph Massino e Paul Castellano.\nNe \"I Soprano\", oltre ai Lupertazzi, si conoscono altre tre famiglie su quattro di New York: i Teresi, i Mangano e i Paglieri. L'unico personaggio di queste rimanenti famiglie che compare sullo schermo \u00e8 George Paglieri, vecchio boss che organizza, nell'86\u00b0 ed ultimo episodio della serie, l'incontro chiarificatore tra i DiMeo.\nStoria e struttura.\nLa famiglia Lupertazzi controlla da decenni i quartieri di Brooklyn, Queens e Long Island, oltre ad avere una banda che opera a Miami, ed \u00e8 conosciuta per i suoi stretti rapporti con la Famiglia DiMeo, che controlla invece il North Jersey. La famiglia \u00e8 guidata da Carmine Lupertazzi Sr. fino alla sua inaspettata morte nel 2004.\nGuerra Interna del 2004.\nAlla morte di Carmine Lupertazzi Sr. si scatena una lotta per il potere tra suo figlio, \"Little\" Carmine Lupertazzi, e Johnny Sack, il suo secondo in comando. Le bande della Famiglia si alleano con uno dei due contendenti: Phil Leotardo e Jimmy Petrille si schierano a fianco di Johnny Sack, mentre i capo mandamento Rusty Millio, Jerry Basile e il consigliere Angelo Garepe si schierano con \"Little\" Carmine. Tony Soprano tenta una mediazione, e propone a Johnny Sack una spartizione di potere, ponendo al vertice della famiglia un triumvirato composto da Little Carmine, Johnny stesso, e Angelo. Johnny per\u00f2 rifiuta la proposta, considerandola un insulto. Cos\u00ec le lotte interne proseguono e, dopo vari avvertimenti, Johnny Sack ordina l'assassinio della cugina di Little Carmine, Lorraine Calluzzo, che aveva giurato fedelt\u00e0 a Carmine. In tutta risposta, il vecchio Angelo Garepe assolda l'amico Tony Blundetto per assassinare Joey Peeps, un affiliato ai Lupertazzi, che, con Billy Leotardo, aveva ucciso Lorraine. Tony Blundetto, riluttante, accetta l'incarico e una sera, all'uscita di un bordello, uccide Peeps e la sua ragazza. Johnny in tutta risposta ordina proprio la morte di Angelo. I Fratelli Leotardo, infatti, seguono Angelo e, dopo averlo fatto accostare sotto un ponte, lo mettono nel bagagliaio e gli sparano diversi colpi. Tony Blundetto, venuto a conoscenza della morte di Angelo, che per lui era come un padre, va su tutte le furie e una sera all'uscita di un bar ammazza Billy Leotardo e ferisce il fratello Phil, costretto a guardare il fratello morire tra le sue braccia. Per sfuggire alla vendetta di Phil, Tony Blundetto decide di nascondersi. Alla fine Sack riesce a indurre Little Carmine, privo del sostegno di Angelo, a ritirarsi in Florida e a rinunciare a qualsiasi pretesa sul titolo di boss. Divenuto capo della famiglia, Sack si preoccupa di riallacciare i rapporti con Tony Soprano, diventati gelidi a causa del coinvolgimento di Tony Blundentto negli affari dei Lupertazzi. L'F.B.I., grazie alla decennale collaborazione di Jimmy Petrille, consigliere di Sack e amico gi\u00e0 di suo padre, fa irruzione a casa del boss e lo assicura alla giustizia. Con Johnny Sack in prigione, Phil Leotardo diventa capo \"de facto\" della famiglia Lupertazzi e, dopo il brevissimo regno di \"Doc\" Santoro, ne diviene il capo riconosciuto.\nRegno Leotardo.\nDopo che Johnny Sack viene arrestato grazie alla testimonianza di Jimmy Petrille, i Lupertazzi non sanno chi far salire al potere. Il vecchio Faustino \"Doc\" Santoro si fa avanti e Phil lo riconosce come boss durante una cena. Tuttavia durante questa cena Doc mangia direttamente dal suo piatto e Phil, offeso, ordina definitivamente la sua morte. Il vice di Phil, Butch De Concini, organizza la cosa e all'uscita di un salone di massaggi Faustino viene assassinato brutalmente dagli uomini di Phil. Quest'ultimo sale cos\u00ec al potere della Famiglia Lupertazzi e causa subito problemi a Tony, volendosi vendicare per non avergli consegnato Tony Blundetto. Nel frattempo si scopre che il capo mandamento degli Aprile e marito della cugina di Phil, Vito Spatafore, \u00e8 gay. Phil adirato cerca vendetta dicendo di essere stato disonorato. Una sera Phil si reca al suo hotel con Fat Dom Gamiello e Gerry Torciano e picchia brutalmente Vito, uccidendolo. Tony, non avendo autorizzato la cosa, ordina di mettere una bomba all'appartamento dell'amante di Phil. Subito dopo Tony scopre che Silvio e Carlo hanno assassinato con un coltello Fat Dom Gamiello, venuto a sfottere l'omosessualit\u00e0 di Vito. Carlo fa a pezzi il suo corpo e lo fa sparire. Phil si insospettisce della scomparsa di Fat Dom, sapendo che era andato in New Jersey. Nel frattempo Phil fa capo mandamento della sua vecchia banda Gerry Torciano. Little Carmine venutolo a sapere approfitta di una cena a Newark con Silvio Dante e fa brutalmente assassinare Gerry. Phil, sapendo della presenza di Silvio, crede nel coinvolgimento dei Soprano.\nPhil rifiuta un'offerta di Tony per accordarsi su un progetto di rimozione dell'amianto. Subito dopo Tony picchia violentemente un soldato di Phil, Coco, per aver minacciato la figlia Meadow. Phil arrabbiato dichiara guerra ai Soprano e pianifica con Butch De Concini e Albie Cianfalone gli omicidi di Tony, Bobby e Silvio.\nGuerra del 2007.\nPhil nel 2007 inizia la guerra coi Soprano e invia i suoi killer a uccidere i capi della famiglia. Tony venutolo a sapere ordina a tutti gli uomini di nascondersi nella sua casa segreta sulla Costa. Tuttavia non riescono a mettersi in contatto con Bobby, brutalmente assassinato in un negozio di giocattoli mentre \u00e8 intento a comprare il \"Blue Comet\". Silvio e Patsy invece stanno abbandonando il Bada Bing quando sono raggiunti dai sicari; Silvio viene ferito gravemente, cadendo in coma, mentre Patsy fugge nei boschi salvandosi. Tony allora va con Paulie per incontrarsi con Butch De Concini e Albie Cianfalone, con Little Carmine e George Paglieri come mediatori. I due membri dei Lupertazzi decidono di tradire Phil e dare il via libera ai Soprano per ucciderlo, mentre loro prenderanno il suo posto. Trovato l'accordo Tony sguinzaglia i suoi killer alla ricerca di Phil. A Long Island Walden Belfiore trova Phil e a una stazione di servizio lo uccide con due colpi alla testa davanti alla moglie e ai nipotini, la sua faccia viene poi schiacciata dalla ruota dell'automobile di sua moglie che si stava muovendo, poich\u00e8 ella, dallo shock per la morte improvvisa del marito, si era scordata di tirare il freno a mano.\nRegno De Concini.\nIl nuovo boss dei Lupertazzi diventa Butch De Concini e il suo consigliere diventa Albie Cianfalone. I Soprano vincono la guerra con i Lupertazzi e Tony \u00e8 il padrone indiscusso del New Jersey.\nMembri dell'organizzazione centrale.\nJerry Basile.\nJerry Basile \u00e8 un vecchio capo mandamento dei Lupertazzi capo della Banda Basile con sede a Freeport e a New York. Durante la guerra interna del 2004, Little Carmine cerca di guadagnare la sua fedelt\u00e0 inviandogli in regalo una lavatrice. Jerry tuttavia rimane con Johnny. Jerry \u00e8 l'unico capo mandamento dei Lupertazzi a mantenere quel ruolo dopo la guerra del 2004, ed anche dopo quella del 2007 con i Soprano. Dopo la vittoria di questi ultimi e la morte di Phil, Jerry rimane come capo mandamento della Banda Basile sotto Butch De Concini e il suo vice Albie Cianfalone.\nLorraine Calluzzo.\nLorraine Calluzzo \u00e8 un'affiliata dei Lupertazzi. Nonostante sia cugina di Little Carmine Lupertazzi, i due hanno avuto una storia. Per questo dopo la morte di Carmine Lupertazzi entra nella fazione di Little Carmine, occupandosi della riscossione del pizzo assieme al suo giovane amante, Jason Evanina. Nonostante un primo avviso da parte di Johnny Sack tramite Phil Leotardo, Lorraine continua a estorcere il pizzo per Carmine. Per questo viene uccisa nella sua villa, assieme a Jason Evanina, da Billy Leotardo e Joe Peeps.\nAlbert \"Albie\" Cianfalone.\nSoldato della famiglia e consigliere di Phil Leotardo, appartiene alla banda Leotardo fin dalla met\u00e0 degli anni ottanta. Con l'arresto di Johnny Sack (ep. 65), Phil diviene il boss, Albie da semplice affiliato diviene consigliere. I suoi principali interventi sono di mediazione tra i Lupertazzi e i Soprano nell'affare della \"Barone Sanitation\" e soprattutto l'intervento, poi rivelatosi risolutivo, nell'incontro nel 2007, fra i capi superstiti delle bande, consegnando Phil ai Soprano in cambio della pace.\nButch DeConcini.\nButch \u00e8 un capo della Famiglia Lupertazzi. Figura luciferina, lo si vede inizialmente al meeting con Little Carmine come intermediario per il conflitto in corso con i Soprano dopo che Tony, a seguito dell'omicidio di Vito, aveva fatto saltare in aria un negozio che apparteneva a Phil Leotardo (ep. 77).\nDopo l'incontro fallito, Butch si espone chiaramente a favore dell'eliminazione di Tony. In seguito, quando Phil rifiuta di uccidere il boss, \u00e8 sempre Butch che suggerisce di colpire uno della sua banda: nel giro di poco tempo, diviene l'esecutore da parte di Phil, in particolare con l'omicidio di Doc Santoro (ep. 80) oltre che consigliere e uomo di maggior fiducia.\nButch \u00e8 anche colui che organizza materialmente l'eliminazione dei vertici operativi dei Soprano, realizzando gli attentati a Bobby Baccalieri e Silvio Dante, che costano la vita al primo e mandano in coma il secondo.\nButch ha un ruolo chiave nell'ultima puntata della serie (ep. 86), quando assieme a Albie Cianflone decide l'interruzione della guerra di bande scatenata da Phil e, di fatto, proponendosi come nuovo boss, giurando di non commettere rappresaglie e non opponendosi all'eliminazione del suo capo.\nRaimondo \"Ray-Ray\" D'Abaldo.\nLavora come sicario. Ray Ray \u00e8 tra i sicari che attaccano Silvio Dante e Patsy Parisi all'uscita del Bada Bing.\nJason Evanina.\nFidanzato di Lorraine Calluzzo e suo aiutante nella riscossione del pizzo per conto di Little Carmine. Dunque, lui e Lorraine fanno parte della Banda di Little Carmine durante la guerra interna del 2004. Di conseguenza dopo vari avvertimenti di smettere di stare con Little Carmine, Johnny ordina la morte di Lorraine e Jason. Billy Leotardo e Joey Peeps si recano alla villa di Lorraine e uccidono sia lei che Jason.\nAngelo Garepe.\nConsigliere di Carmine Lupertazzi per pi\u00f9 di 30 anni, prima di finire in galera negli anni ottanta per uno scandalo edilizio negli Yonkers. Dietro le sbarre diviene amico fraterno di Tony Blundetto e, come lui e Michele \"Feech\" La Manna, viene rilasciato nel 2004. Dopo la morte di Carmine, e il vuoto di potere che ne consegue, Angelo prende le parti di Little Carmine e di Rusty: sebbene si definisca \"ritirato\" dall'attivit\u00e0, Angelo rimane un'importante figura all'interno della famiglia, come dimostra il fatto che Tony propone un triumvirato al comando: Angelo, assieme a Little Carmine e Johnny Sack. Invischiato quindi suo malgrado nelle beghe per la successione al comando, Angelo recluta l'amico Tony Blundetto per uccidere Joe Peeps, membro della banda Leotardo. Una volta avvenuto l'omicidio, per vendetta Phil Leotardo e suo fratello Billy uccidono Angelo, sparandogli in testa, dopo averlo chiuso in un bagagliaio.\nLa morte di Angelo ha due importanti ripercussioni: Little Carmine decide di togliersi di mezzo e d\u00e0 quindi via libera a Johnny Sack al comando della Famiglia di New York; inoltre, evento maggiormente cruento e determinante, scatena l'ira di Tony Blundetto, che uccide Billy Leotardo, innescando la faida che conduce alla fine della saga.\nDominic \"Fat Dom\" Gamiello.\nFat Dom Gamiello \u00e8 un soldato di Phil Leotardo, e lo affianca pi\u00f9 volte. \u00c8 celebre per aver ucciso Vito Spatafore al suo ritorno in New Jersey mentre Phil Leotardo guardava. In seguito si reca al Bada Bing per una questione d'affari dove incontra Silvio e Carlo Gervasi; qui inizia a sfotterli pesantemente facendo riferimento alla morte di Vito, accusando implicitamente tutti gli appartenenti alla banda di essere omosessuali. Dopo l'ennesima presa in giro, irritati dalla sua sfacciataggine, Silvio e Carlo lo uccidono con un'arma da taglio. Il suo cadavere verr\u00e0 poi fatto a pezzi e smistato separatamente in vari stati d'America, come ad esempio la testa che viene lasciata in una fogna in New England.\nJimmy Lauria.\nAssociato della banda di Phil Leotardo: prende parte al pestaggio ai danni del genero di Hesh e alla successiva riunione per definire il risarcimento: lo si vede anche all'ospedale dopo l'attacco di cuore a Phil e alla festa per il suo ritorno all'interno della Famiglia.\nBilly Leotardo.\nBilly \u00e8 il fratello minore di Phil Leotardo e sicario per Johnny Sack. Infatti \u00e8 lui con Joey Peeps ad uccidere Lorraine Calluzzo, omicidio che da inizio alla guerra intestina alla fazione dei Lupertazzi. Angelo Garepe contrattacca facendo uccidere Peeps. Di conseguenza, sia lui che Phil lo faranno accostare fuori da un market e lo uccideranno a colpi di pistola ed infilandolo nel bagagliaio. L'omicidio di Angelo fa molto arrabbiare Tony Blundetto, era come un padre per lui, dato che lo aveva aiutato in carcere. Dunque accecato dall'ira ammazza Billy e ferisce suo fratello Phil all'uscita di un bar.\nRusty Millio.\nRusty \u00e8 un capo di alto livello della famiglia dei Lupertazzi. Infatti \u00e8 uno dei capi che aspira al potere assoluto del clan. Tuttavia si schiera con Little Carmine rifiutando di prendere ordini da Johnny Sack e Phil Leotardo. Dunque per vendicare la morte di Lorraine Calluzzo orchestra con Angelo Garepe e con successo, l'omicidio di Joey Peeps. In seguito alla morte di Angelo e l'arresto di Johnny, Phil diventa il capo temporaneo dei Lupertazzi. Cos\u00ec Johnny dalla prigione ordina il suo omicidio, dato che lui \u00e8 l'unica vera minaccia al suo potere. Phil chiede la cosa a Tony che, riluttante, alla fine accetta. Dall'Italia arrivano i due killer di Tony che uccidono davanti a casa, sia Rusty che la sua guardia del corpo.\nJohn Minervini.\nGuardia del corpo di Carmine Lupertazzi: dopo la sua morte, \u00e8 stato visto come guardia del corpo di Phil Leotardo.\nJoseph \"Joey Peeps\" Peparelli.\nJoey Peeps \u00e8 un uomo di fiducia di Johnny Sack e killer agli ordini di Phil Leotardo. Dopo che uccide Lorraine Calluzzo per essersi schierata con Little Carmine e Angelo inizia una guerra interna ai Lupertazzi. Infatti giorni dopo Angelo Garepe assolda Tony Blundetto per uccidere Peeps. Cosa che accade una sera all'uscita di un bordello. La morte di Peeps causa forti ripercussioni sulla serie. Infatti, per vendetta, Angelo viene ucciso dai Leotardo e Tony Blundetto, accecato dall'ira ammazza Billy e ferisce Phil Leotardo.\nJimmy Petrille.\nJames Petrille \u00e8 un vecchio capo dei Lupertazzi. Fa la sua prima apparizione nell'episodio n\u00b0 54. Jimmy \u00e8 un vecchio amico di Johnny, e quando diventa boss, Jimmy diventa il suo consigliere. Tuttavia, in seguito si scopre che da anni era un informatore dell'FBI, e che le sue rivelazioni avevano mandato in carcere negli anni 80, persone come Angelo Garepe, Feech La Manna, Tony Blundetto, Phil Leotardo e altri. Inoltre, nel corso della 5\u00aa stagione continua ad informare l'FBI sui Lupertazzi. Infatti la sua testimonianza sar\u00e0 fondamentale nell'arresto di Johnny Sack. Dopo l'arresto di quest'ultimo, Petrille scompare anche dal programma protezione testimoni facendo sottintendere che gli uomini di Johnny lo abbiano ucciso per vendetta. \u00c8 probabilmente ispirato al consigliere dei Gambino Sammy \"The Bull\" Gravano che divenne un testimone e fece arrestare il celebre John Gotti.\nFaustino \"Doc\" Santoro.\nFaustino \"Doc\" Santoro \u00e8 un anziano soldato della Famiglia Lupertazzi, antipatico al resto della famiglia a causa del suo comportamento e dei suoi modi di fare. Dopo che Phil Leotardo rinuncia al ruolo di boss, Santoro chiede a Little Carmine di uccidere Gerry Torciano. L'assassinio di Gerry, possibile boss e protetto di Phil, avviene ad una cena a Newark con Silvio Dante. Anche dopo questo crimine, Phil lo riconosce come boss dei Lupertazzi. Tuttavia, Santoro osa mangiare dal piatto di Phil, che si vendicher\u00e0 del lungo elenco di umiliazioni. Mentre esce da un centro massaggi di New York, Santoro viene ucciso assieme alla sua guardia del corpo dai sicari di Phil, che diviene il nuovo boss dei Lupertazzi. Faustino Santoro \u00e8 probabilmente ispirato al vero boss della Famiglia Gambino, Paul Castellano.\nGerardo \"Gerry\" Torciano.\nGerry \u00e8 il giovane capo dei Lupertazzi, figlioccio del capo mandamento Phil Leotardo. \u00c8 detto \"The Haird\" ovvero, \"La Pettinatura\", per la sua mania di avere sempre i capelli in ordine. Gerry partecipa con Fat Dom all'omicidio di Vito Spatafore al suo ritorno in New Jersey mentre Phil si limita a guardare. Dunque era dalla parte di Phil nella guerra interna ai Lupertazzi. Dopo la nomina di Phil a capo dei Lupertazzi, Gerry viene promosso a capo mandamento della sua vecchia banda, la \"Banda Leotardo\". Tuttavia Faustino Santoro per indebolire Phil ordina a Little Carmine il suo omicidio, che avviene durante una cena con Silvio Dante. Faustino diventa cos\u00ec, solo per poco tempo, boss dei Lupertazzi."}
{"id": "1863672", "revid": "258694", "url": "https://it.wikipedia.org/wiki?curid=1863672", "title": "WinBuilder", "text": ""}
{"id": "1863673", "revid": "110157", "url": "https://it.wikipedia.org/wiki?curid=1863673", "title": "VistaPE", "text": "VistaPE \u00e8 un progetto (insieme di script) per WinBuilder per creare un Live CD basato su Windows Vista.\nVistaPE \u00e8 simile a WinPE 2.0 (da Microsoft), ma ha una interface grafica, estesa serie di dispositivi supportati e funzioni, e in grado di eseguire quasi qualsiasi programma di Windows."}
{"id": "1863677", "revid": "74668", "url": "https://it.wikipedia.org/wiki?curid=1863677", "title": "Olimpiadi di Pechino", "text": ""}
{"id": "1863680", "revid": "196390", "url": "https://it.wikipedia.org/wiki?curid=1863680", "title": "Terrel McIntyre", "text": ""}
{"id": "1863683", "revid": "196390", "url": "https://it.wikipedia.org/wiki?curid=1863683", "title": "Terrel Mc Intyre", "text": ""}
{"id": "1863685", "revid": "149587", "url": "https://it.wikipedia.org/wiki?curid=1863685", "title": "Rad", "text": ""}
{"id": "1863689", "revid": "767487", "url": "https://it.wikipedia.org/wiki?curid=1863689", "title": "Cavalli si nasce", "text": "Cavalli si nasce \u00e8 un film del 1989 diretto da Sergio Staino.\nTrama.\n1832. Due signori toscani partono da Napoli per la Sicilia; sono il marchese Ottavio e il suo amico Paolo. I due vogliono conoscere il meridione della penisola sulle orme del filosofo Goethe, morto proprio in quell'anno. Il viaggio si interrompe quando Ottavio viene ferito e derubato mentre i due si trovano alloggiati nel Cilento.\nAi due, rimasti ormai senza soldi, non resta altro che ricorrere all'aiuto e all'ospitalit\u00e0 di un amico di famiglia di Ottavio: un vecchio principe napoletano, ben lieto di ospitare i due viandanti poich\u00e9 ha in mente di far conoscere e poi sposare al marchese toscano la stravagante figlia Carola.\nDurante il soggiorno presso il principe Paolo, nel tentativo di sedurre la gi\u00e0 coniugata sorella del principe, instaura una bella amicizia con il sovversivo stalliere Alfonso e l'artista Paco. Alfonso indottrina Paolo e Paco con le idee di una nuova filosofia: quella del vivere in comune dove non esiste pi\u00f9 la propriet\u00e0 privata e non vi sono pi\u00f9 n\u00e9 servi, n\u00e9 nobili come gi\u00e0 fanno a Filadelfia.\nOttavio, invece, pur intrattendosi pi\u00f9 volte con la principessina Carola e con il sacerdote per discutere di cultura, seduce la moglie tedesca del principe, rivitalizzata dall'arrivo del nobile toscano. Paolo scopre per\u00f2 il tentativo del principe di farli rimanere per sempre da lui, per far contenta la figlia innamorata di Ottavio. Carola, sentito il discorso di Paolo, in lacrime racconta tutto al padre. Il prete allora per scongiurare la partenza di Ottavio, incastra e fa uccidere dagli abitanti del paese Paolo, colpevole ingiustamente di essersi approfittato di una bambina del posto.\nOttavio, sconvolto dalla morte dell'amico, scappa di notte: durante la sua fuga, con sua grande sorpresa, incontra Paolo e l'amico Alfonso, che tradito da Paco era stato catturato e ucciso dalle guardie borboniche. Alfonso racconta la \"nuova filosofia\" del vivere tutti in comunione ad Ottavio e tutti e tre si avviano per intraprendere un nuovo viaggio, non pi\u00f9 verso Sud ma per Filadelfia.\nProduzione.\nProgetto.\nRappresenta l'opera prima del celebre fumettista e vignettista Sergio Staino.\nMusiche.\nLe colonne sonore del film sono a cura di Eugenio Bennato e Carlo D'Angi\u00f2\nRiprese.\nGran parte delle riprese sono state effettuate nel Cilento e nel Vallo di Diano, in particolar modo nel comune di Castellabate (Porto delle Gatte, localit\u00e0 Torretta, pineta di Licosa e Palazzo Perrotti), nella marina di Pollica, in Roscigno Vecchia, nelle campagne cilentane e nella Certosa di San Lorenzo a Padula.\nAccoglienza.\nIncassi.\nIl film non ha avuto un grandissimo successo di pubblico o commerciale, dato anche il genere, forse non per grandi platee, dell'opera di Sergio Staino. La pellicola ha incassato al cinema complessivamente 626.957.000 lire.\nCritica.\nIl film ha ricevuto un buon successo di critica, nonostante un non esaltante successo di tipo commerciale. In particolar modo vengono apprezzati dagli addetti ai lavori l'accuratezza nella ricostruzione dell'ambiente ottocentesco italiano e lo studio approfondito dei personaggi. Il film, nonostante una narrazione molto frammentaria, interrotta pi\u00f9 volte da bruschi passaggi o da scene eccessivamente improntate sui dialoghi fra i vari personaggi, viene definito come un buon racconto allegorico, dove la satira e lo spirito fantastico si fondono."}
{"id": "1863690", "revid": "767487", "url": "https://it.wikipedia.org/wiki?curid=1863690", "title": "Lelio Pellegrini", "text": "Biografia.\nNato a Sonnino, allora feudo dei Colonna, fu, secondo lo storico Girolamo Tiraboschi, \u00abuomo che da' suoi meriti e dalle promesse fattegli da pi\u00f9 pontefici pareva destinato a' pi\u00f9 grandi onori; ma che non giunse che ad ottenere alcuni beneficii ecclesiastici\u00bb.\nTenne la cattedra di filosofia morale allo Studio della Sapienza di Roma dal 1587 fino alla morte, avvenuta nel 1602. Pubblic\u00f2 nel 1597 il \"De affectionibus animi noscendi et emendandis commentarius\" e, nel 1600, un'edizione della traduzione in latino, del 1558, di Denis Lambin dell'\"Etica Nicomachea\" di Aristotele - i \"De moribus libri decem\" - corredandola di un riassunto e di commenti, nei quali \u00abaltera il testo di Aristotele di cui lamenta la difficolt\u00e0 e l'oscurit\u00e0\u00bb. Bench\u00e9 Aristotele sconsigli lo studio dell'etica ai giovani, ancora immaturi per una retta comprensione dei principi morali, il Pellegrini, al contrario, ritiene che lo studio dell'etica debba essere impartito prima ancora di quello della filosofia della natura, in modo che i giovani possano affrontare gli studi scientifici con animo libero dalle passioni.\nSecondo il Filippo Maria Renazzi, egli fu \u00abpi\u00f9 Oratore che Filosofo, non pens\u00f2 ad inovar cosa alcuna, e segu\u00ec costantemente insegnando i precetti del Filosofo Stagirita\u00bb."}
{"id": "1863693", "revid": "124361721", "url": "https://it.wikipedia.org/wiki?curid=1863693", "title": "VI Quadriennale nazionale d'arte di Roma", "text": "Con la VI edizione del 1951, la Quadriennale nazionale d'arte di Roma torn\u00f2 alla sua sede storica, il Palazzo delle Esposizioni in via Nazionale a Roma, dopo che, nel 1948, si era spostata alla Galleria nazionale d'arte moderna e contemporanea a Valle Giulia. L'esposizione si apr\u00ec il 18 dicembre del 1951 e dur\u00f2 fino all'aprile 1952.\nPresidente, segretario, commissioni e giurie.\nCon la ricomposizione dell'ente Quadriennale, il commissario della precedente edizione, lo scultore Francesco Coccia, pass\u00f2 la mano a un segretario generale, il critico d'arte Fortunato Bellonzi, che rimase in carica per un trentennio, determinando un'intera epoca. Presidente venne nominato lo scrittore Antonio Baldini.\nGli espositori furono selezionati da una \"Commissione per gli inviti\" composta interamente da artisti e presieduta dal pittore Carlo Carr\u00e0. Ne fecero parte:\nIn qualit\u00e0 di rappresentanti sindacali degli artisti, ne fecero parte anche: \nLe giurie furono due, una nominata dal Consiglio di amministrazione e una dagli artisti.\nFurono membri della prima:\nFurono membri della giuria nominata dagli artisti:\nDalle due giurie venne eletto anche un membro aggiunto, il disegnatore, pittore e umorista Mino Maccari.\nAllestimento e collocamento delle opere.\nL'allestimento fu affidato all'ingegnere Giacomo Maccagno (dipendente del comune di Roma) e all'architetto Adolfo Bobbio, mentre la collocazione era seguita da una commissione ad hoc, di cui facevano parte\nCatalogo.\nIl catalogo, \"VI Quadriennale nazionale d'arte di Roma\", fu edito per i tipi della casa editrice De Luca (che curer\u00e0 i successivi cataloghi fino a tutti gli anni Settanta). Ebbe 509 pagine di cui 212 tavole.\nRetrospettive.\nMolte le retrospettive e le mostre, in tutto quattordici. Tra queste:\nElenco degli artisti partecipanti.\nGli artisti che parteciparono alla VI Quadriennale furono in totale 861, tra quelli partecipanti all'esposizione vera e propria e i 18 cui erano state dedicate retrospettive. Le opere esposte furono circa 2400.\nA.\nGiuseppe Abbati; Rosetta Acerbi; Giovanni Acquaviva; Giuseppe Agrelli; Elia Ajolfi; Tristano Alberti; Luciano Albertini; Livia Alfieri; Adele Altarelli; Augusto Alvini; Orazio Amato; Alfonso Amorelli; Giovanni Amoroso; Danilo Andreose; Alberto Andrullo; Pietro Annigoni; Nereo Annovi; Anonimo; Richard Antohi; Adriana Apolloni; Giuseppe Ar; Raffaele Arecco; Giuseppe Armocida; Luca Arrighini; Enzo Assenza; Franco Assetto; Renato Avanzinelli; Mario Avati; Marcello Avenali; Pietro Azzaroni\nB.\nEdmondo Bacci; Venanzio Baccilieri; Vittorino Bagattini; Umberto Baglioni; Franco Bagni; Giacomo Balla; Giuseppe Bandieri; Domenico Baranelli; Rosalba Barbanti; Saverio Barbaro; Giuseppe Barberi; Francesco Barbieri; Luigi Barbieri; Giovanni Barbisan; Latino Barilli; Duilio Barnab\u00e8; Ettore Baroschi; Ettore Barresi; Luigi Bartolini; Luigi Bassano; Nina Batalli; Marina Battigelli; Luisa B. Diana; Gian Becchina; Fausta Beer; Giordano Belardinelli; Gino Bellani; Laura Bellini; Mario Beltrami; Camilla Benaim; Enzo Benedetto; Giorgio Bensi; Gustavo Benucci; Valentina Berardinone; Ugo Bernasconi; Roberto Bertagnin; Mario Bertini; Tommaso Bertolino; Ilde Tasia Bertoncin; Mario Bertozzi; Mos\u00e8 Bianchi; Lino Bianchi Barrivera; Angelo Biancini; Walter Bianco; Pietro Bibolotti; Primo Bidischini; Antonio Biggi; Osvaldo Bigioni; Saverio Blasi; Giovanni Boldini; Paolo Boldrini; Carlo Bonacina; Armando Bonanni; Antonio Bonfiglio; Renzo Bongiovanni Radice; Antonio Boni; Demos Bonini; Giovanni Bonini; Umberto Bonzanini; Rocco Borella; Aldo Borgonzoni; Maria Grazia Bornigia; Pompeo Borra; Odoardo Borrani; Alfonso Bortolotti; Carlo Bossi; Osvaldo Bot; Guglielmo Bozzano; Giovanni Brancaccio; Biagio Brancato; Gastone Breddo; Antonio Brenda; Remo Brindisi; Dante Broglio; Renato Brozzi; Gianni Brumatti; Renato Bruscaglia; Anselmo Bucci; Renato Bussi; Remigio Butera\nC.\nVincenzo Cabianca; Luigi Cabianco; Cesare Cabras; Guido Cadorin; Nino Caff\u00e8; Enrico Cajati; Ettore Calvelli; Michele Cammarano; Camillo Campana; Pier Carlo Campanello; Sara Campesan; Gigi Candiani; Caro Canetti; Antonio Canova; Antonio Cappelletti; Cappiello; Ugo Car\u00e0; Umberto Carabella; Paola Caracciolo; O. G. Caramazza; Caramba (Luigi Sapelli); Antonio Carbonati; Antonio Cardile; Primo Carena; Renato Carmagnola; Corrado Carmassi; Enrico Carmassi; Carmelo; Silvio Carmosini; Giovanni Carnevali (Il Piccio); Caronte (Arturo Calleri); Duilio Carotti; Arnaldo Carpanetti; Giorgio Carpanini; Carlo Carr\u00e0; Giuseppe Carrino; Angelo Casati; Michele Cascella; Tommaso Cascella; Vittorio Casetti; Aurelia Casoni; Ezio Casoni; Umberto Maria Casotti; Gigi Castellani; Liberto Castellani; Raffaele Castello; Ezio Castellucci; Katy Castellucci; Alfredo Catarsini; Giovanni Catti; Giuseppe Cavallera; Dario Cecchi; Leonetta Cecchi Pieraccini; Adriano Cecioni; Carmine Cecola; Andrea Cefaly; Giorgio Celiberti; Gisberto Ceracchini; Alessandro Cervellati; Arturo Checchi; Zena Checchi Fettucciari; Angelo Cherubini; Ferdinando Chevrier; Alberto Chiancone; Aldo Chiappelli; Federico Chiara; Maria Chiaromonte; Filippo Chiss; Giovanni Chissotti; Guglielmo Ciardi; Vincenzo Ciardo; Arnoldo Ciarrocchi; Enzo Cieri; Piramo Cigheri; Federico Cilia; Giovanni Ciliberti; Giovanni Cilio; Mario Cimara; Gabriella Cipollaro Puccioni; Mario Ciucci; Sandro Ciuffarella; Vincenzo Claps; Umberto Clementi; Remigio Clementoni; Fabrizio Clerici; Antonio Cocchioni; Nando Coletti; Libero Collina; Raffaele Collina; Rolando Colombini; Vincenzo Colucci; Hansi Cominotti; Michelangelo Conte; Nino Corrado Corazza; Carlo Corsi; Nino Costa; Tino Costa; Raffaele Costi; Merito Costalunga; Tranquillo Cremona; Italo Cremona; Leonardo Cremonini; Riccardo Crivelli; Gino Croari; Venanzo Crocetti; Giuseppe Cuccaroni; Nazzareno Cugurra; Gigi Cuniolo; Gennaro Cuocolo; Emo Curugnani\nD.\nP. Ugolino Da Belluno; Sansonetto Da Bologna; Gian Rodolfo D'Accardi; Marcello D'Agliano; Carlo Dalla Zorza; Lia Dall'Oglio Sicher; Nullo D'Amato; Giulio Da Milano; Vito D'Ancona; Giulio D'Angelo; Pasquale D'Angelo; Nicola D'Antino; Lorenzo D'Ardia; Eugenio Da Venezia; Enzo Davince; Federico De Angelis; Francesco De Angelis; Giuseppe De Angelis; Luigi De Angelis; Cia De Blasio; Giorgio De Chirico; Luciano De Comelli; Emilia De Divitis; Aurelio De Felice; Alfredo De Filio; Domenico De Francesco; Lyda De Francisci; Sergio De Francisco; Renato De Giorgis; Michele De Giosa; Raffaele De Grada; Luigina De Grandis; Pina De Gregori; Pietro De Laurentiis; Dina Del Culto; Francesco Del Drago; Giacinta Del Gallo; Amleto Del Grosso; Mario Delitala; Nino Della Notte; Mino Delle Site; Nannetto Del Vivo; Giuseppe De Nittis; Ugo De Palma; Nicola De Pandis; Maria De Regibus; Federico De Rinaldo; Francesco De Rocchi; Federico De Rocco; Stanislao Dessy; Girolamo De Stefani; Armando De Stefano; Serafino De Tivoli; Margherita De Vincentis Zambrano; Giorgio De Vincenzi; Emilia De Vitiis; Giuseppe Di Caro; Alessandro Di Ceglie; Vittorio Di Colbertaldo; Orlando Di Collalto; Oscar Di Prata; Ida Pia Donati; Antonio Donghi; Tina Domp\u00e8; Armando Donna; Ercole Drei; Laura Drudi\nE.\nPlacido Errico; Aristide Etruschi\nF.\nAgenore Fabbri; Ferruccio Fabbri; Rachele Fabbri; Mario Facchinetti; Giacomo Faggioni; Fabio Failla; Ines Falluto; Eliano Fantuzzi; Giovanni Fattori; Giacomo Favretto; Pericle Fazzini; Eugenio Fegarotti; Bice Ferrari; Franco Ferrari; Guglielmo Ferrari; Cornelia Ferraris; Benvenuto Ferrazzi; Ferruccio Ferrazzi; Pier Demetrio Ferrero; Ferruccio Ferri; Antonio Ferro; Guido Ferroni; Giacinto Fiore; Michele Fiore; Eligio Finazzer Flori; Domenico Fiorentino; Garzia Fioresi; Marina Flaugnatti; Rosa Florio; Foiso Fois; Umberto Folli; Carlo Fontana; Antonio Fontanesi; Claudia Formico; Ivano Fossani; Riccardo Francalancia; Umberto Franzosi; Gian Flaminio Frassati; Giuseppe Fratalocchi; Ezio Frigerio; Biagio Frisa; Donato Frisia; Lotte Frumi; Vincenzo Frunzo; Mario Fulloni; Salvatore Fumo; Alfredo Furig\u00e0\nG.\nGino Gabrieli; Silverio Gadaldi; Giovanni Gaglianone; Salvatore Gagliardo; Guido Galletti; Oscar Gallo; Gino Gandini; Lorenzo Garaventa; Vito Garaventa; Franco Garelli; Nino Gasbarri; Luciano Gaspari; Enrico Gaudenzi; Felice Gazzilli; Lelio Gelli; Valmore Gemignani; Vincenzo Gemito; Alberto Gerardi; Augusto Ghelfi; Gianni Ghelfi; Guelfo Gherlinzoni; Quinto Ghermandi; Valentino Ghiglia; Renzo Ghiozzi (Zoren); May Giannuzzi Savelli; Amleto Giannelli; Umberto Giaroli; Lorenzo Gigotti Micheli; Antonio Ruggero Giorgi; Michele Manuel Gismondi; Carlo Giovannoni; Sanzio Giovannelli; Franco Girosi; Maria Letizia Giuliani; Laura Giuliani Redini; Raffaele Giurgola; Tommaso Gnone; Emilio Gola; Giuseppe Golfieri; Guido Gonin; Lina Gorgone; Gino Paolo Gori; Gino Gorza; Tonino Grassi; Nicola Grassitelli; Renzo Grazzini; Emilio Greco; Guido Gremigni; Angelo Gresele; Italo Griselli; Piero Guali; Cesarina Gualino; Marcello Guasti; Alcione Gubellini; Manlio Guberti Helfrich; Luigi Guerinoni; Michele Guerrisi; Ugo Guidi; Russo Gusan; Beppe Guzzi\nH.\nCarlo Hollan; Carlo Hollesch\nI.\nMaria Luisa Iannetti; Bruno Innocenti; Virginio Ippolito; Giancarlo Isola\nJ.\nGiuseppe Jacchini; Emma Jeker\nL.\nRoberto La Carruba; Elena La Cava; Alfio Lambertini; Dino Lanaro; Giuseppe La Parola; Guido La Regina; Mimy La Touche; P. Cherubino Lattanzi; Giuseppe Lattanzio; Emanuele Lavacca; Liliana La Valle; Bice Lazzari; Silvestro Lega; Alessandro Leonori Cecina; Massimo Leosini; Antonio Leotti; Ferruccio Lessana; Adolfo Levier; Beppe Levrero; Claudio Lezoche; Umberto Lilloni; Salvatore Li Rosi; Piera Livellara; Raffaello Locatelli; Francesco Lodi; Silvio Loffredo; Eupremio Lo Martire; Gino Lombardi; Umberto Lombardi; Betto Lotti; Dilvo Lotti; Ugo Lucerni; Felice Ludovisi; Gloria Lumbroso; Bruna Lupi Manciola; Renzo Lupo; Domenico Lusetti\nM.\nMino Maccari; Tommaso Macera; Vittoria Maceratesi; Mario Mafai; Augusto Magli; Luisa Maiorino Capri; Giuseppe Malagodi; Giannetto Malmerendi; Paolo Manaresi; Pietro Antonio Manca; Pompilio Mandelli; Antonio Mancini; Romeo Mancini; Antonio Mannella; Edgardo Mannucci; Giannetto Mannucci; Giuseppe Manzone; Giacomo Manz\u00f9; Tranquillo Marangoni; Antonio Marasco; Giulio Marchetti; Romeo Marchetti; Milio Marchi; Mario Marcucci; Giulio Marelli; Anacleto Margotti; Luigi Mariano; Ugo Marinageli; Adolfo Marini; Giuseppe Marino; Carmelo Marotta; Carlo Marra; Maria Martinengo; Gaetano Martinez; Arturo Martini; Ugo Martinotti; Napoleone Martinuzzi; Franco Marzotto; Norma Mascellani; Marcello Mascherini; Aniellantonio Mascolo; Titina Maselli; Leo Masinelli; Giuseppe Massari; Ernesto Masuelli; Umberto Mastroianni; Adolfo Matarelli (Mata); Felice Mattioli; Concetto Maugeri; Antonio Mauro; Antonio Mazzotta; Delfico Melchiorre; Pietro Melecchi; Melkiorre Melis; Dino Menato; Carmelo Mendola; Demetrio Menegatti; Francesco Messina; Elettra Metallino; Giuseppe Miceli; Marella Micheli; Francesco Paolo Michetti; Giuseppe Migliaccio; Giuseppe Migneco; Giuseppe Milesi; Sebastiano Milluzzo; Clara Mingoli; Saro Mirabella; Cesare Mocchiutti; Amedeo Modigliani; Natalia Mola; Carmelo Molins; Giovanni Molteni; Dante Montanari; Carlo Montani; Carlo Montarsolo; Vincenzo Montefusco; Alessandro Monteleone; Pietro Mario Monteverdi; Emanuele Montrone; Cesare Monti; Lucifero Pina Morabito; Gino Morandi; Pietro Morando; Vittorio Morelli; Domenico Morelli; Bernardo Morescalchi; Marisa Mori; Eraldo Mori Cristiani; Neno Mori; Elio Morri; Giuseppe Motti; Marcello Muccini; Antonio Mu\u00f1oz; Antonio Mura; Italo Mus; Giulio Vito Musitelli; Fulvio Muzzi\nN.\nGilda Nagni; Nasica (Augusto Majani); Aldo Natili; Giacomo Negri; Giuseppe Nigrisin; Armando Nocentini; Primo Nolli; Luigi Nono; Emilio Notte; Marco Novati; Gigi Novigno\nO.\nAlberto Oliviero; Cipriano Efisio Oppo; Alfredo Orio; Orlando Paladino Orlandini; Franco Orlando; Nemesio Orsatti; Enrico Ortolani\nP.\nMario Pacilio; Umberto Padella; Giorgio Pagi; Nardo Paiella; Gioanni Palizzi; Giuseppe Palizzi; Nicola Palizzi; Gastone Panciera; Nazzareno Pancino; Pier Claudio Pantieri; Delfo Paoletti; Luigi Paoletti; Dino Paolini; Sandro Parmeggiani; Enzo Pasqualini; Armando Pasquini; Ezio Pastorino; Agostino Pastene; Luigi Pavanati; Norberto Pazzini; Tommaso Peccini; Mario Pellarin; Luigi Pellegrino; Giovanni Pellis; Tino Pelloni; Siro Penagini; Bruno Pendini; Fulvio Pendini; Luigi Pera; Ines Perino; Francesco Perotti; Franco Pesce; Umberto Peschi; Carlo Alberto Petrucci; Franco Petruzzi; Alessandro Petti Colucci; Antonio Pettinicchi; Diego Pettinelli; Sigfrido Pfau; Valentina Pianca; Marianna Piani; David Piazza; Giuliano Picchi; Francesco Piccini; Giuseppe Piccolo; Piccone; Italo Picini; Gennaro Picinni; Orazio Pigato; Antonio Pinto; Giuseppe Piombanti; Gamba Pipein; Fausto Pirandello; Giuseppe Pirrone; Vincenzo Piras; Valerio Pisano; Agata Pistone; Sandra Pittini; Fred Pittino; Salvatore Pizzarello; Guglielmo Pizzirani; Amelia Platone; Maria Pogliaghi; Orlando Poian; Ebe Poli; Vivaldo Poli; Adriano Polli; Giovanni Pontini; Domenico Ponzi; Alessandro Pornaro; Mario Porta; Eleonora Posabella; Gino Pozzi; Pippo Pozzi; Carlo Prada; Enrico Prampolini; Mercedes Prestia Spalmach; Italo Primi; Angelo Prini; Giovanni Prini; Francesco Prosperi; Roberto Pucci; Linda Puccini; Enotrio Pugliese; Domenico Purificato\nQ.\nCarlo Quaglia; Enrico Quattrociocchi; Carmelo Quattrok; Mim\u00ec Quilici Buzzacchi\nR.\nEnrico Ragni; Giuseppe Ragogna; Gaspare Raicevich Mazzola; Carol Rama; Ugo Rambaldi; Daniele Ranzoni; Ratalanga (Gabriele Galantara); Ireneo Ravalico; Ugo Recchi; Francesco Redenti; Pierca (Pier Carla Reghenzi); Luigi Renzoni; Piero Restellini; Manlio Rho; Federico Righi; Arrigo Righini; Eli Riva; Fausta Rivera; Ezio Rizzetto; Pippo Rizzo; Giulia Rizzoli; Dora Roccaforte; Amelio Roccamonte; Raffaele Rocchi; Paolo Rodocanachi; Gina Roma; Elio Romano; Leonardo Romano; Giovanni Romagnoli; Giuseppe Romanelli; Aldo Roncaglia; Fernando Ronchetti; Andreina Rosa; Lya Rosi; Amleto Rossi; Enzo Rossi; Ilario Rossi; Leno Rossi; Eraldo Rossomando; Francesco Ruberti; Nicola Rubino; Quirino Ruggeri; Nino Ruju; Antonio Ruscica; Ernesto Russo; Mario Russo\nS.\nLinuccia Saba; Angelo Sabbatani; Enrico Sacchetti; Brunella Saetti; Bruno Saetti; Rita Saglietto; Fulvio Saini; Raffaele Saitto; Alberto Salietti; Giorgio Saltelli; Ada Salvadori; Aldo Salvadori; Alberto Sani; Ettore Sannino; Francesco Sansone; Antonio Santagata; Giulio Santi; Antelma Santini; Giovan Battista Santini; Ruggero Sargentini; Sergio Sasso; Aligi Sassu; Geny Savarino; Filiberto Sbardella; Carlo Sbis\u00e0; Giordano Scaravelli; Luigi Scarpanti; Filiberto Scarpelli; Pietro Scarpellini; Costanzo Schiavi; Vincenzo Schiavio; Nicola Schiavone; Daniele Schmidt; Mirella Schott Sbis\u00e0; Vittorio Schweiger; Giuseppe Sciaccaluga; Nunzio Sciavarello; Lello Scorzelli; Filippo Scroppo; Remo Scuriatti; Giovanni Segantini; Alfano Segura; Fioravante Seibezzi; Gaspare Sensi; Raffaello Sernesi; Nanni Servettaz; Aldo Sigali; Carlo Sergio Signori; Telemaco Signorini; Alessandro Silla; Gino Silvestri; Antonio Siri; Ugo Sissa; Carlo Siviero; Enrico Socrate; Fabio Massimo Solari; Solatium (Mario Buonsolazzi); Piero Solavagione; Ivo Soli; Francesco Somaini; Pier Luigi Sonetti; Liana Sotgiu; Armando Spadini; Guido Spalmach; Claudio Spattini; Luigi Spazzapan; Francesco Speranza; Domenico Spinosa; Nicola Sponza; Cosimo Sponziello; Enrica Spotorno; Nino Springolo; Fides Stagni; Pippi Starace; Vito Stifano; Luigi Strazzabosco; Carlo Striccoli; Alberto Sughi; Luigi Surdi\nT.\nRemo Taccani; Tullio Tamaro; Orfeo Tamburi; Lea Tassi; Luciano Tastaldi; Tato; Aldo Tavella; Casimiro Teja; Alfonso Tentarelli; Roberto Terracini; Nello Testi; Ampelio Tettamanti; Umberto Tirelli; Francesco Tizzano; Giovanni Tizzano; Giovanni Toffolo; Emilio Tolaini; Giacchino Toma; Fiorenzo Tomea; Marcello Tommasi; Alighiero Tondi; Carlo Toppi; Mario Toppi; Sinibaldo Tordi; Ermanno Toschi; Arturo Tosi; Gabrio Tosti di Valminuta; Amerigo Tot; Carlo Toti; Mario Tozzi; Virgilio Tramontin; Ernesto Treccani; Tremacoldo; Guglielmo Trento; Alberto Trevisan; Enzo Trevisi; Angelo Tricca; Fernando Troso; Trilussa (Carlo Salustri); Disma Tumminello\nU.\nIldebrando Urbani; Angelo Urbani Del Fabretto\nV.\nWanda Vaccaro; Maria Vagliasindi Del Castello; Alvio Vaglini; Anton Pietro Valente; Livio Orazio Valentini; Sandro Vangelli; Giovanni Vanni; Mario Varagnolo; Valeria Vecchia; Pompeo Vecchiati; Mario Vellani Marchi; Luigi Venturini; Carlo Verdecchia; Goffredo Verginelli; Libero Verzetti; Lorenzo Viani; Franco Villoresi; Franco Viola; Fulvio Viola; Romano Vio; Raoul Virtoli; Fernando Vita; Alberto Vitali; Teresa Vitali; Eugenio Viti; Pasquale Vitiello; Umberto Vittorini; Aida Viva; Rosina Viva; Giuseppe Viviani; Lucenti Vuattolo; Mirko Vuscetich\nW.\nRemo Wolf\nZ.\nPiero Zaltron; Dante Zamboni; Jole Zambonini Guidi; Alberto Zampieri; Tono Zancanaro; Pedramaria Zandegiacomo; Federico Zandomeneghi; Giuseppe Zanfardini; Carlo Zanfragnini; Ada Zanolo; Odoardo Zappulli; Nwarth Zarian; Umberto Zerbinati; Alberto Ziveri; Gino Zocchi; Annibale Zucchini; Oreste Zuccoli.\nFonte.\n\"VI Quadriennale nazionale d'arte di Roma\", De Luca Editore, Roma 1951"}
{"id": "1863694", "revid": "124888326", "url": "https://it.wikipedia.org/wiki?curid=1863694", "title": "Carlo Lotti", "text": "Biografia.\nInizia la sua attivit\u00e0 professionale nel 1946 dopo aver partecipato alla seconda guerra mondiale.\nNel 1950 assume l'incarico della progettazione e direzione dei lavori della diga di S. Giuliano sul fiume Bradano per conto della Impresa Pietro Cidonio, di cui diviene pi\u00f9 tardi \u201cdirettore tecnico centrale\u201d.\nNel 1957 ha fondato la Societ\u00e0 d'Ingegneria che porta il suo nome.\nCarlo Lotti, sposato con la Dottoressa Marcella Bini, ha due figli. La figlia Patrizia presidente della Societ\u00e0 d'Ingegneria ed il figlio, Massimo, avvocato.\n\u00c8 stato nominato il 2 giugno 1977 Cavaliere del Lavoro dal Presidente della Repubblica.\n\u00c8 stato tra i Fondatori dell'OICE, l'associazione delle societ\u00e0 di ingegneria italiane.\n\u00c8 stato presidente onorario dell'Associazione Idrotecnica Italiana.\nProgetti principali.\nLotti ha partecipato in numerosi progetti, dal 1957 con i suoi associati e successivamente come C. Lotti &amp; Associati SpA.\nDighe in Africa.\nLa prima missione in Africa, per conto del UNDP, riguardava la fattibilit\u00e0 economica di produzione agricola e di trasporto fluviale.\nNel 1973, la Comunit\u00e0 Europea affid\u00f2 alla Lotti il progetto di una diga sul fiume Sankarani, affluente del Niger, presso la citt\u00e0 di S\u00e9lingu\u00e9. La diga \u00e8 stata completata sotto la direzione del progettista. L'inaugurazione della diga, alta 35\u00a0m, avvenne nel 1980. L'energia elettrica prodotta non solo copre il fabbisogno nazionale, ma anche permette l'esportazione ai paesi vicini. Inoltre, la diga controlla le piene e, soprattutto, permette una ricca itticoltura.\nLa realizzazione della diga di Bakolori nella Nigeria settentrionale, in collaborazione con la societ\u00e0 controllata Il Nuovo Castoro, ha grande importanza. Il complesso comprende una grande diga con impianto idroelettrico di 3 MW capacit\u00e0 ed un sistema di irrigazione per 23000 ha. La Societ\u00e0 Lotti ha fatto il progetto e la direzione di lavori. Una seconda opera analoga era la diga di Goronyo con un invaso un miliardo di m3.\nPiani di bacino.\nLa gestione complessiva dei bacini fluviali coinvolge esperti di diversi settori: idrologia, idraulica, agricoltura, economia, ingegneria. Il modello matematico \u00e8 capace di trovare soluzioni che comprendono tutti i fattori pertinenti. La metodologia fu sviluppata all'universit\u00e0 di Harvard. Dalla collaborazione tra Lotti e l'universit\u00e0 nascevano importanti progetti per l'utilizzo ottimale delle risorse idriche.\nUn primo progetto riguardava il bacino del fiume Sava, affluente del Danubio. Il progetto UNDP era affidato alle Societ\u00e0 Lotti e Hydroproject di Praga. Il modello matematico ha scelto 32 laghi artificiali dai 57 esaminati.\nLa prima applicazione del metodo matematico di analisi delle risorse idriche in Italia fu il Progetto Tevere, sotto la direzione di IRSA .\nDopo la disastrosa piena del 1966, che ha severamente danneggiato il centro storico di Firenze, era necessario esaminare le varie soluzioni possibili per la difesa. La complessit\u00e0 Progetto pilota Arno reso necessario l'applicazione di un modello matematico. Il risultato indica le opere necessarie e l'utilizzo ottimale.\nLa Regione Emilia-Romagna \u00e8 bagnata da numerosi affluenti del fiume Po. Una rete complessa di canali connette i corsi d'acqua naturali. Il Piano ha preso in esame i diversi aspetti della risorsa e della domanda. La societ\u00e0 regionale Idroser ha collaborato nel progetto.\nIl Piano delle Acque di Sardegna \u00e8 stato un ampio studio, che ha esaminato tutti gli aspetti delle risorse idriche dell'intera regione e le possibili opere di trasporto e d'accumulo, nonch\u00e9 gli usi attuali e potenziali futuri. Nella prima fase furono raccolti i dati relativi a idrologia ed al fabbisogno per i vari usi. La fase successiva consisteva nello studio delle opere esistenti e possibili. La terza fase applicava il modello matematico per la scelta ottimale delle opere per soddisfare la domanda futura e provvedere alla difesa contro le piene.\nI problemi della qualit\u00e0 d'acqua nel bacino di Piracicaba in Brasile fu affrontato con un modello matematico. Il risultato indicava il grado di trattamento necessario nei vari punti del bacino.\nLotti ha creato, con partecipazione pubblica e provata, un istituto di ricerca specializzato alla ricerca relativa alle risorse idriche, Hydrocontrol. L'istituto ha addestrato una trentina di giovani ricercatori. Recentemente l'istituto \u00e8 diventato un ente regionale.\nPonte di Messina.\nNel Concorso internazionale d'idee per il ponte sullo Stretto di Messina Lotti ha partecipato come coprogettista del Gruppo Lambertini. Il suo principale contributo a questo progetto fu lo studio, del tutto innovativo, del sistema di costruzione delle fondazioni in mare nelle profonde acque dello Stretto (circa 100\u00a0m) n. La soluzione presentata fu premiata ma soluzione scelta in seguito prevede una campata unica, la pi\u00f9 grande del mondo.\nControllo delle piene in Cina.\nLotti \u00e8 andato in Cina per la prima volta nel 1971 con la delegazione del Ministero per il Commercio Estero. In seguito, nel 1982 ha iniziato il progetto per la gestione dei fiumi in Cina con il finanziamento italiano. Lo scopo del progetto non si limitava allo sviluppo del piano, ma comprendeva l'addestramento del personale cinese e fornitura di una rete di misurazione. L'area del primo studio era il fiume Han, un affluente del Fiume Azzurro, dove una grande diga serve per il controllo delle piene e produzione idroelettrica. La gestione ottimale della diga ha grande importanza economica ed ambientale. Un secondo progetto riguardava il fiume Huai.\nReti di distribuzione municipale.\nLa perdita nelle reti d'acqua delle citt\u00e0 \u00e8 un elemento fondamentale. La metodologia \u00e8 stata applicata in diverse citt\u00e0 in Italia e l'estero.\nProgetto MOSE.\nLa difesa di Venezia dall'acqua alta \u00e8 di grande importanza, anche per l'aumento della frequenza del fenomeno negli ultimi anni. Dopo molti anni di studi, il Consorzio Venezia Nuova ha avviato il cantiere per costruire 78 pareti mobili nelle tre bocche della laguna e affidato alla Societ\u00e0 Lotti ed alla societ\u00e0 d'ingegneria veneziana Thetis la direzione lavori. Il team della direzione di lavori raggiunge le 50 unit\u00e0. Il termine dei lavori \u00e8 previsto per il 2012.\nPonte della musica.\nLa Societ\u00e0 Lotti ha partecipato alla progettazione e direzione lavori del Ponte della Musica inaugurato nel maggio 2011\nOpere.\nPer la saggistica ha pubblicato \nha riassunto la vita e le opere della Societ\u00e0, dandole \u2013grazie al coautore- forma giornalistica, nel volume:"}
{"id": "1863712", "revid": "709565", "url": "https://it.wikipedia.org/wiki?curid=1863712", "title": "Pietro Guerra", "text": "Da dilettante vinse la medaglia d'argento ai Giochi olimpici 1964 di Tokyo nella cronometro a squadre e due titoli mondiali su strada nella stessa specialit\u00e0. Fu poi professionista dal 1966 al 1974.\nCarriera.\nDa giovane corse per la societ\u00e0 ciclistica veronese \"Polisportiva Bruno Gaiga\", collezionando una cinquantina di successi. Era un brillante cronoman, che nella specialit\u00e0 dei 100\u00a0km a squadre per dilettanti ottenne infatti la vittoria nei campionati del mondo del 1964 (con Andreoli, Dalla Bona e Manza), la medaglia d'argento olimpica nello stesso anno (con la stessa squadra), di nuovo la vittoria mondiale nel 1965 (con Dalla Bona, Denti e Soldi), e infine il terzo posto nel 1966 (con Benfatto, Dalla Bona e Denti).\nNel settembre del 1966 pass\u00f2 al professionismo con la squadra Salamini-Luxor TV (capitano Vittorio Adorni), e ottenne subito discreti piazzamenti. L'anno successivo vinse la sua prima corsa, una tappa del Giro di Sardegna e partecip\u00f2 anche al suo primo Giro d'Italia, concluso al 32\u00ba posto con un secondo posto di tappa.\nNel 1968 venne ingaggiato dalla Salvarani (con capitano Felice Gimondi) e partecip\u00f2 alla Vuelta a Espa\u00f1a, ottenendo una vittoria di tappa. Alla Salvarani rimase per cinque stagioni e, pur non vincendo molto, ogni anno riusc\u00ec a conquistare una vittoria. Vinse una tappa anche al Tour de France del 1971 mentre, pur partecipando a cinque Giri d'Italia, non riusc\u00ec mai ad imporsi in una frazione. Solo nel 1971, con la Salvarani, vinse il cronoprologo a squadre.\nPer tre volte fu selezionato nella squadra Nazionale per partecipare ai campionati mondiali professionistici di inseguimento su pista: la prima volta nel 1968, fu quarto; nel 1971 dopo aver vinto il campionato italiano della specialit\u00e0, al campionato mondiale venne eliminato nei quarti di finale; l'anno successivo si ripet\u00e9 come vincitore nel campionato italiano, e in quello mondiale si piazz\u00f2 di nuovo al quarto posto.\nChiuse la carriera nel 1974, sempre nella squadra di Felice Gimondi, che nelle ultime due stagioni era diventata la Bianchi-Campagnolo."}
{"id": "1863713", "revid": "1776051", "url": "https://it.wikipedia.org/wiki?curid=1863713", "title": "Hardline II", "text": "Hardline II \u00e8 il secondo album degli Hardline, pubblicato nel 2002 per la Frontiers Records."}
{"id": "1863722", "revid": "142136", "url": "https://it.wikipedia.org/wiki?curid=1863722", "title": "Wycleaf Jean", "text": ""}
{"id": "1863730", "revid": "1776051", "url": "https://it.wikipedia.org/wiki?curid=1863730", "title": "Live at the Gods Festival 2002", "text": "Live at the Gods Festival 2002 \u00e8 un live album degli Hardline, pubblicato nel 2003 per la Frontiers Records."}
{"id": "1863732", "revid": "729019", "url": "https://it.wikipedia.org/wiki?curid=1863732", "title": "Sputnik 8", "text": "Lo Sputnik 8 (Tyazheliy-Sputnik 5) identico nel disegno e costruzione allo Sputnik 7, era un lanciatore orbitale che portava in cima la sonda Venera 1, destinata all'esplorazione di Venere. Tutto il complesso pesava 6.481 kg, mentre la sonda Venera 1 pesava 643,5 kg. Fu lanciato il 12 febbraio 1961 dal cosmodromo di Baikonur."}
{"id": "1863738", "revid": "110157", "url": "https://it.wikipedia.org/wiki?curid=1863738", "title": "Dasher", "text": "Dasher \u00e8 un programma di accessibilit\u00e0 che permette di scrivere senza tastiera, utilizzando mouse, touchpad, touch screen, trackball, joystick o Wiimote. \u00c8 disponibile per i sistemi operativi Linux, macOS, Microsoft Windows e Pocket PC. Ne esiste inoltre una versione per iOS ed Android, quest'ultima disponibile anche su Google Play.\nDasher \u00e8 un software libero ed \u00e8 distribuito sotto i termini della GNU General Public License.\nUtilizzo.\nDasher nasce per venire in aiuto a tutte le persone con handicap agli arti, grazie al suo sistema di immissione a \"puntamento\".\nTramite Dasher lo scrittore deve esclusivamente indicare (tramite mouse per esempio) quale lettera inserire fra quelle che scorrono sullo schermo. Dasher ha un potente suggeritore probabilistico per anticipare la combinazione di caratteri che potrebbe essere richiesta ad ogni inserimento di nuovi caratteri, dando pi\u00f9 importanza ad alcune lettere di parola in parola. Dasher ha un proprio dizionario multilingua per questo sistema di suggerimento probabilistico, e migliora questo sistema istantaneamente non appena l'utente inserisce nuove parole."}
{"id": "1863741", "revid": "1310927", "url": "https://it.wikipedia.org/wiki?curid=1863741", "title": "Fotbal Club Municipal Bac\u0103u", "text": "Il Fotbal Club Municipal Bac\u0103u meglio conosciuto come FCM Bac\u0103u, abbreviato anche semplicemente con la sigla FCM \u00e8 una societ\u00e0 calcistica rumena con sede nella citt\u00e0 di Bac\u0103u. Fu fondato nel 1950 sotto la tutela del Ministero degli Interni e oggi rappresenta la citt\u00e0 nel calcio professionistico rumeno. Oggi milita nella Liga II, la seconda divisione del campionato nazionale.\nFondato nel 1950, vanta come migliori risultati nella Liga I il quarto posto conquistato al termine della stagione 1972-1973 e il quinto posto conquistato al termine della stagione 1996-1997. Nella Coppa di Romania il club \u00e8 riuscito a raggiungere la finale nella stagione 1990-1991, venendo per\u00f2 sconfitto per 2-1 dall'Universitatea Craiova.\nLa loro migliore prestazione in una manifestazione continentale venne realizzata nella Coppa delle Fiere 1969-1970 quando la squadra, chiamata a quel tempo Dinamo Bacau, raggiunse i quarti di finale, dopo aver eliminato squadre come (Malta), Skeid F.K. (Norvegia) e Kilmarnock F.C. (Scozia). Venne, per\u00f2, sconfitta ed eliminata dall'Arsenal che si impose per 2-0 in Romania e per 7-1 all'Highbury Stadium. Il club ha vinto l'edizione 1998 della \"Cupa Ligii\", classificandosi secondo nell'edizione del 2000.\nNel 2001 la squadra \u00e8 retrocessa nella Liga II, ma ha mantenuto la presenza nella prima divisione comprando il titolo sportivo della neopromossa FC Baia Mare. Al termine della stagione 2005-2006 la squadra retrocesse in seconda divisione.\nPalmar\u00e8s.\nAltri piazzamenti.\nMigliori prestazioni in Coppe europee:"}
{"id": "1863743", "revid": "466539", "url": "https://it.wikipedia.org/wiki?curid=1863743", "title": "Fulvio Croce", "text": "Biografia.\nPronipote di Costantino Nigra, si laure\u00f2 in giurisprudenza nel 1924. Si arruol\u00f2 negli Alpini, dopo l'8 settembre 1943 entrando poi nella Resistenza. Nel 1968 fu eletto presidente dell'Ordine degli avvocati di Torino.\nIl processo ai capi storici delle Brigate Rosse.\nNel 1976 ebbe inizio a Torino il processo ad alcuni membri delle Brigate Rosse tra cui Renato Curcio, Alberto Franceschini, Paolo Maurizio Ferrari e Prospero Gallinari. Al processo si verific\u00f2 un fatto mai verificatosi in precedenza in Italia: tutti gli imputati detenuti revocarono il mandato ai loro difensori di fiducia e minacciarono di morte i legali che avessero accettato la nomina come difensori di ufficio.\nAlla prima udienza del 17 maggio 1976, l'imputato Maurizio Ferrari, a nome di tutti gli imputati detenuti, lesse un comunicato: \"ci proclamiamo pubblicamente militanti dell'organizzazione comunista Brigate Rosse. E come combattenti comunisti ci assumiamo collettivamente e per intero la responsabilit\u00e0 politica di ogni sua iniziativa passata presente e futura. Affermando questo viene meno qualunque presupposto legale per questo processo. Gli imputati non hanno niente da cui difendersi. Mentre al contrario gli accusatori hanno da difendere la pratica criminale antiproletaria dell'infame regime che essi rappresentano. Se difensori, dunque, devono esservi, questi servono a voi egregie eccellenze. Per togliere ogni equivoco revochiamo perci\u00f2 ai nostri avvocati il mandato per la difesa e li invitiamo, nel caso fossero nominati d'ufficio, a rifiutare ogni collaborazione con il potere [...]\".\nA seguito della revoca dei difensori di fiducia, il presidente della Corte d\u2019Assise di Torino, Guido Barbaro, richiede al Consiglio dell'Ordine degli Avvocati di Torino di indicare un elenco di nominativi di difensori d'ufficio da attribuire agli imputati e procedette alle nomine. Gli imputati, per\u00f2, dichiararono che non intendevano accettare la nomina di difensori d'ufficio e fecero presente che \"qualora i difensori accettassero la nomina saranno ritenuti come collaborazionisti del regime, con le conseguenze che ne potranno derivare\". A seguito di quest'ultimo comunicato, i nuovi difensori d'ufficio nominati dalla Corte, in occasione della seconda udienza del 24 maggio 1976, rimisero a loro volta il mandato.\nA questo punto, il presidente della Corte d'Assise, constatate le difficolt\u00e0 di pervenire alla nomina di difensori, incaric\u00f2 della difesa d'ufficio il Presidente del Consiglio dell'Ordine degli Avvocati di Torino, l'avvocato Fulvio Croce. Il Codice di procedura penale dell'epoca, infatti, prevedeva all'art. 130 che, qualora non fosse possibile reperire un difensore d'ufficio, il Presidente del Consiglio dell'Ordine degli Avvocati dovesse assumere questo incarico. Fulvio Croce, pur essendo avvocato civilista e consapevole dei gravissimi rischi a cui si esponeva, accett\u00f2 l'incarico e scelse gli altri difensori tra i Consiglieri dell'Ordine; tra essi v'era Franzo Grande Stevens che fu delegato alla difesa di Renato Curcio.\nAll'udienza del 25 maggio 1976 gli imputati riaffermarono il loro rifiuto della difesa leggendo un nuovo comunicato contenente minacce contro Fulvio Croce ed i legali da esso delegati: \"Gli avvocati nominati dalla corte sono di fatto degli avvocati di regime. Essi non difendono noi, ma i giudici. In quanto parte organica ed attiva della contro-rivoluzione, ogni volta che prenderanno iniziative a nostro nome agiremo di conseguenza\". Nel corso dell'udienza come pure nel corso della quarta udienza del 26 maggio 1976, ogni volta che i legali d'ufficio presero la parola furono insultati e minacciati.\nNel corso dell'udienza del 7 giugno 1976 l'avvocato Franzo Grande Stevens, d'intesa con Fulvio Croce, sollev\u00f2 una eccezione di incostituzionalit\u00e0 dell'art. 130 del Codice di procedura penale, la norma che imponeva la obbligatoriet\u00e0 della difesa tecnica anche per l'imputato che la rifiutasse. Grande Stevens invoc\u00f2 la Convenzione europea per la salvaguardia dei diritti dell'uomo e delle libert\u00e0 fondamentali che attribuisce il diritto all'imputato di scegliersi un difensore o difendersi da solo (art.6, comma 3 lett. c). In tal caso l'avvocato poteva essere chiamato non come difensore, ma come \"amicus curiae\" perch\u00e9, nell'interesse della collettivit\u00e0, si riducesse il margine di errori nel processo: chiamato cio\u00e8 come garante di legalit\u00e0. In breve, Grande Stevens tent\u00f2 di dimostrare che quello alla difesa \u00e8 un diritto ma non un obbligo. Tuttavia la Corte d'Assise, forse anche sotto la spinta emotiva dell'omicidio del Procuratore della Repubblica Francesco Coco, ritenne manifestamente infondata l'eccezione di incostituzionalit\u00e0 e cos\u00ec Fulvio Croce assunse la veste di difensore d'ufficio dei brigatisti.\nL'assassinio.\nNel primo pomeriggio del 28 aprile 1977, cinque giorni prima della data fissata per l'udienza del processo, un gruppo di fuoco delle Brigate Rosse, formato da tre uomini e una donna, uccise l'avvocato nei pressi del suo studio legale in via Perrone 5 a Torino: l'avvocato venne colpito mentre, dopo essere sceso dalla sua auto insieme alle sue due segretarie, si stava avviando a piedi, sotto una forte pioggia, verso l'ingresso dello stabile. Mentre la donna del gruppo di aggressori, Angela Vai, allontanava le due segretarie, Rocco Micaletto, appoggiato da Lorenzo Betassa con funzione di copertura, si diresse rapidamente verso l'avvocato, lo chiam\u00f2 e subito dopo gli spar\u00f2 con una pistola Nagant M1895 cinque colpi che lo raggiunsero mortalmente alla testa e al torace. Subito dopo i brigatisti fuggirono su una Fiat 500 gi\u00e0 in attesa con un quarto terrorista, Raffaele Fiore, alla guida. L'attentato venne rivendicato dalla Brigate Rosse con una telefonata durante il pomeriggio."}
{"id": "1863746", "revid": "135224", "url": "https://it.wikipedia.org/wiki?curid=1863746", "title": "M4A1", "text": ""}
{"id": "1863747", "revid": "1971044", "url": "https://it.wikipedia.org/wiki?curid=1863747", "title": "Antonio Boccuzzi", "text": "Biografia.\nFiglio di immigrati pugliesi giunti a Torino in cerca di occupazione, ha lavorato per 13 anni come operaio allo stabilimento torinese della societ\u00e0 ThyssenKrupp Acciai Speciali Terni SpA, nel quale \u00e8 stato sindacalista della UILM. Nel 2007 fu l'unico superstite tra gli operai coinvolti nell'incidente sul lavoro occorso nello stabilimento. Dal 29 aprile 2008 \u00e8 Deputato della Repubblica Italiana nel gruppo parlamentare del Partito Democratico, eletto nella circoscrizione Piemonte 1. Viene rieletto nelle elezioni del 2013, nella stessa circoscrizione elettorale.\nNel 2019 abbandona il Partito Democratico per aderire ai Moderati.\nAttivit\u00e0 parlamentare.\nAntonio Boccuzzi ha presentato una proposta di legge, come primo firmatario, per l'istituzione di un Giorno della memoria delle vittime sul lavoro e altre disposizioni per l'informazione sui problemi della sicurezza sul lavoro.\nCome cofirmatario, ha presentato proposte legate principalmente al mondo del lavoro: contrasto dello sfruttamento lavorativo degli immigrati clandestini, facilitazioni al prepensionamento di addetti a lavori usuranti, cumulo prestazioni erogate dall'INPS e dall'INAIL, contrasto del mobbing, norme a sostegno del reddito di lavoratori esclusi dagli ammortizzatori sociali, armonizzazione della disciplina in materia di lavoro flessibile, tutela dei lavoratori esposti all'amianto.\nA queste proposte ne vanno aggiunte altre, su tematiche come infrastrutture, immigrazione, contrasto alle discriminazioni sull'orientamento sessuale o sull'identit\u00e0 di genere, misure per la valorizzazione dei piccoli comuni con popolazione inferiore ai 5.000 abitanti e inserimento dei sordi nella vita collettiva. Nel luglio 2015 presenta un emendamento al decreto di salvataggio dell'acciaieria ILVA di Taranto, che viene bocciato dall'assemblea, e un ordine del giorno (in merito allo stesso decreto) che viene approvato."}
{"id": "1863748", "revid": "17343393", "url": "https://it.wikipedia.org/wiki?curid=1863748", "title": "Nautilo", "text": ""}
{"id": "1863749", "revid": "204012", "url": "https://it.wikipedia.org/wiki?curid=1863749", "title": "Epidermolisi Bollosa", "text": ""}
{"id": "1863750", "revid": "204012", "url": "https://it.wikipedia.org/wiki?curid=1863750", "title": "Discheratosi Congenita", "text": ""}
{"id": "1863753", "revid": "729019", "url": "https://it.wikipedia.org/wiki?curid=1863753", "title": "Forte spagnolo", "text": "Il Forte Spagnolo (noto anche come Castello Cinquecentesco) \u00e8 una fortezza dell'Aquila, costruita nel corso di un grandioso progetto di rafforzamento militare del territorio avvenuto durante la dominazione spagnola in Italia meridionale nella prima met\u00e0 del Cinquecento: mai utilizzato per scopi bellici, fu adibito nel Seicento a residenza del governatore spagnolo e in seguito forn\u00ec alloggio ai soldati francesi nell'Ottocento e a quelli nazisti durante la Seconda guerra mondiale, mentre gi\u00e0 nel 1902 era stato dichiarato monumento nazionale.\nRestaurato nel 1951 ad opera della Soprintendenza ai Monumenti e Gallerie d'Abruzzo e Molise, \u00e8 divenuto sede del Museo Nazionale d'Abruzzo, il pi\u00f9 importante della regione. \u00c8 sede di mostre e convegni e al suo interno trovano posto anche un \"Auditorium\" e una \"Sala Conferenze\". Rimasto gravemente danneggiato dal terremoto dell'Aquila del 2009, dal 2011 sono in corso lavori di ricostruzione e restauro, per rendere la struttura di nuovo agibile.\nStoria.\nLa dominazione spagnola.\nNel 1503 gli spagnoli conquistarono il Regno di Napoli ponendovi a capo un vicer\u00e9 di loro fiducia ed occupando tutti i posti di comando. All'Aquila, la nomina del conte Ludovico Franchi a \"Signore della Citt\u00e0\" segn\u00f2 il definitivo tramonto di ogni forma di autonomia cittadina e contribu\u00ec alla decadenza della citt\u00e0, fino ad allora una delle pi\u00f9 fiorenti del Regno.\nNella speranza di riconquistare libert\u00e0 e privilegi perduti, gli aquilani si unirono alla lega antispagnola capeggiata dai francesi, cui vennero nel 1527 aperte le porte della citt\u00e0, che tuttavia venne sconfitta nel 1529. L'Aquila venne occupata militarmente da Filiberto d'Orange, vicer\u00e9 e luogotenente del Regno di Napoli, saccheggiata e costretta a versare nelle casse spagnole una esosa tassa. Inoltre la citt\u00e0 venne distaccata dal suo contado, che venne spartito in feudi e dato in possesso a capitani dell'esercito imperiale, infliggendo un colpo durissimo alla sua economia.\nLa \"Castellina\".\nNello stesso anno Filiberto d'Orange individu\u00f2 nell'angolo nord-orientale della citt\u00e0 il punto pi\u00f9 elevato della cinta muraria, laddove gi\u00e0 nel 1401 Re Ladislao I fece erigere una rocca, e vi cominci\u00f2 la costruzione di una piccola fortezza.\nLa \"Castellina\", fatta costruire \"per tenere con grosso presidio a freno i cittadini\" \u00e8 di fatto il segno tangibile di un'oppressione non solo politica e militare ma anche, e soprattutto, economica e sociale. Completata nel 1530, era una modesta ma massiccia costruzione bastionata ed ospitava un castellano e una guarnigione dell'esercito imperiale. Era tuttavia destinata ben presto a fare posto ad una ben pi\u00f9 imponente fortezza.\nLa costruzione del Forte.\nNel 1532, il nuovo vicer\u00e9 del Regno di Napoli, Pedro \u00c1lvarez de Toledo y Z\u00fa\u00f1iga, volle infatti predisporre un funzionale impianto di fortificazioni rendendo pi\u00f9 potenti e pi\u00f9 moderne le strutture preesistenti, adeguandole all'evoluzione delle tecniche ossidionali, realizzando nuove opere che potessero reggere l'attacco della moderna artiglieria delle armi da fuoco. Furono chiamati a partecipare alla realizzazione di questa immensa opera difensiva i pi\u00f9 famosi architetti militari dell'epoca, la maggior parte dei quali provenienti dalla Spagna.\nLa rivolta del 1527 a favore dei francesi, si dimostr\u00f2 ancora una volta un abile pretesto colto dagli spagnoli per condannare la citt\u00e0 a sostenere totalmente le spese della costruzione del nuovo castello, versando 100.000 ducati annui. Nel 1534 fu incaricato del progetto l'architetto, nonch\u00e9 capitano dell'esercito di Carlo V, Pedro Luis Escriv\u00e0 (\"Escrib\u00e0s\") di Valencia.\nLa costruzione, che necessitava di enorme spazio, comport\u00f2 la distruzione di un intero quartiere. Addirittura, per la costruzione degli enormi cannoni posti a difesa della fortezza vennero fuse le campane della citt\u00e0, tra cui la grande \"Campana della Giustizia\" posta sulla Torre Civica. Nelle intenzioni del vicer\u00e9, il Forte doveva assolvere una duplice funzione: quella di baluardo difensivo nell'estremo confine settentrionale del regno di Carlo V, e quella di punto di controllo per il traffico della lana lungo l'asse che collegava Napoli a Firenze.\nDecadenza e successivi utilizzi.\nI lavori procedettero spediti fino al 1549 per poi rallentare fino al 1567 anno in cui, mutate le condizioni politiche e tolto il pesante onere della costruzione alla citt\u00e0, si arrestarono del tutto, nonostante si fossero ultimate soltanto le opere di funzione strettamente militare del manufatto. Lo stesso Escriv\u00e0 nel 1537 abbandon\u00f2 la direzione diretta dei lavori per trasferirsi a Napoli dove aveva ottenuto il prestigioso incarico di ricostruire Castel Sant'Elmo. Lo sostitu\u00ec Gian Girolamo Escriv\u00e0, probabilmente suo parente, che diresse i lavori fino al 1541.\nIl Forte, che non fu mai completato, non fu neanche mai utilizzato dagli spagnoli in importanti azioni militari, poich\u00e9 nella seconda met\u00e0 del Cinquecento il centro degli interessi dell'Impero Spagnolo si spost\u00f2 dal bacino del Mediterraneo prima al Nord Europa e poi in Sudamerica.\nVenne quindi dapprima utilizzato come residenza dal governatore spagnolo e, in seguito all'invasione francese, come alloggio dalle truppe transalpine. Sub\u00ec, invece, gravi danneggiamenti durante la seconda guerra mondiale, periodo in cui venne utilizzato dalle truppe d'occupazione tedesche come comando e prigione.\nIl restauro e la sede del Museo Nazionale d'Abruzzo.\nNel dopoguerra, sventato il pericolo di trasformazione del Forte in carcere, pass\u00f2 dall'amministrazione della Difesa a quella della Pubblica Istruzione e dopo il restauro avvenuto nel 1951 ad opera della Soprintendenza ai Monumenti e Gallerie d'Abruzzo e Molise, divenne sede del Museo Nazionale d'Abruzzo e di numerose altre istituzioni quali l'Osservatorio Aquilano, l'Istituto Nazionale di Geofisica, la Societ\u00e0 Aquilana di Concerti oltre che, naturalmente, la stessa Soprintendenza per i Beni Ambientali Architettonici Artistici e Storici per l'Abruzzo (B.A.A.A.S.), proponendosi come nuovo centro sociale e culturale della citt\u00e0.\nGli ambienti del Forte ospitano oggi un importante \"Auditorium\", ed una \"Sala delle Conferenze\", oltre che spazi espositivi per mostre e convegni.\nIl Forte ha subito danni ingenti a seguito del terremoto del 2009, soprattutto per quanto riguarda il ponte di collegamento sul fossato ed i piani superiori.\nDescrizione.\nL'imponente fortezza, eseguita seguendo le pi\u00f9 aggiornate tecniche di fortificazione dell'epoca, si presenta a pianta quadrata, con ai quattro angoli massicci bastioni dai profili affilati con schema detto \"a punta di lancia\", ognuno in direzione dei quattro punti cardinali. Nelle sue fattezze il Forte Spagnolo presenta molte analogie con il Castello di Barletta e il Castello di Copertino, anch'essi a pianta quadrangolare con quattro bastioni lanceolati, costruiti durante lo stesso periodo del regno di Carlo V, e, presumibilmente, per incarico dello stesso vicer\u00e9 di Napoli, Pedro \u00c1lvarez de Toledo, non per\u00f2 dallo Escriv\u00e0, ma dall'architetto copertinese Evangelista Menga.\nIl Forte \u00e8 contornato da un profondo e largo fossato, mai riempito d'acqua, ed \u00e8 accessibile da un ponte in muratura, un tempo con piano di calpestio interamente in legno parzialmente retraibile, distrutto nel 1883 e sostituito dall'attuale in pietra, mediante il quale si accede al Portale d'ingresso raffigurante lo stemma di Carlo V. La struttura \u00e8 circondata da un enorme parco alberato, il \"Parco del Castello\", autentico polmone verde della citt\u00e0.\nIl portale.\nIl maestoso portale bianco, fiancheggiato da lesene d'ordine dorico e sormontato dal prezioso coronamento con l'aquila bicipite, emblema della Casa d'Austria, \u00e8 unanimemente considerato un assoluto capolavoro nel suo genere. A ricordo delle vicende che hanno portato alla costruzione del Forte ed al fine di scoraggiare ogni futuro tentativo di ribellione, reca nella parte superiore l'iscrizione:\nLa progettazione del manufatto \u00e8, con ogni probabilit\u00e0, da attribuirsi allo Escriv\u00e0 che ne ripropose le fattezze anche nel portale da lui stesso realizzato a Castel Sant'Elmo a Napoli, seppur in maniera pi\u00f9 modesta. La costruzione \u00e8 invece opera degli aquilani Salvato Salvati e Pietro Di Stefano, allievo di Salvato Romano, sintomo di una viva ed importante tradizione locale nella scultura instaurata da Silvestro dell'Aquila e dalla sua cerchia.\nI bastioni.\nI quattro bastioni, che spiccano come elemento fondamentale nella concezione strutturale dell'edificio, rappresentando la postazione primaria sia per l'offesa che per la difesa del Forte. Di forma lanceaolata, furono costruiti in modo da sostenere e deviare le eventuali cannonate.\nPer la loro grandezza e complessit\u00e0 erano ciascuno in grado di resistere autonomamente agli assalti nel caso l'invasore fosse penetrato nel corpo centrale. Erano, difatti, dotati di cisterna autonoma per l'approvvigionamento dell'acqua. Ogni bastione contiene due grandi costruzioni, le \"casematte\", volte a proteggere uomini o pezzi di artiglieria e chiuse a volta, con uno spiraglio circolare per smaltire i fumi. Dalle \"casematte\" si ha accesso alle \"contromine\", un sistema di cunicoli in serie, costruiti dentro le fondamenta della struttura, che permettevano di bloccare le mine dei nemici.\nLe mura.\nI bastioni sono collegati alla cortina tramite doppie sporgenze, autentica caratteristica della struttura e importante innovazione nell'architettura militare. Questa accortezza, che contribu\u00ec a migliorare la plasticit\u00e0 dell'edificio, aveva l'importante funzione di raddoppiare il numero delle bocche da fuoco, rendendo pi\u00f9 potente il fuoco di fiancheggiamento e diminuendo, per la loro angolazione, la possibilit\u00e0 per i colpi dei nemici di penetrare all'interno.\nOgni lato della costruzione, esternamente rivestita in travertino, misura ben centotrenta metri. Costruito sulla viva roccia, presenta nelle mura spessori notevoli, che vanno dai dieci metri alla fondazione, ai cinque metri alla sommit\u00e0 della cortina ed \u00e8 assolutamente privo di elementi decorativi, fatto salvo il pregiato portale in pietra.\nIl cortile interno presenta una forma quadrata. Il lato a sud-est, corrispondente all'entrata, mostra un porticato a doppio ordine di lesene, che nei progetti dello Escriv\u00e0, probabilmente, doveva estendersi a tutto il perimetro della corte ma non fu mai completato.\nI sotterranei.\nDi particolare fascino ed interesse sono i sotterranei del Forte, le cui vicende possono essere collegate alle strutture carcerarie ospitate nella fortezza sin dalla sua costruzione. Difatti, anche a causa della connotazione repressiva ed intimidatoria che lo caratterizza, il Forte \u00e8 stato per lungo tempo adibito a carcere anche se, in un primo momento, questa utilizzazione era limitata al piano terreno, a ridosso del bastione est. Al di sotto di queste, \u00e8 plausibile l'esistenza di una prigione sotterranea, una segreta tetra ed oscura ricavata sull'estradosso della volta che copre la rampa d'accesso alla \"casamatta\" inferiore del bastione est.\nLe condizioni climatiche dei sotterranei hanno consentito la mummificazione di centinaia di corpi di persone inumate in una cappella sotterranea. La quasi totalit\u00e0 di queste mummie venne poi risepolta nel cimitero cittadino, tranne quattro esemplari tuttora conservati nei sotterranei del Forte, in un contenitore parzialmente vetrato."}
{"id": "1863754", "revid": "767487", "url": "https://it.wikipedia.org/wiki?curid=1863754", "title": "Vacanze al Messico", "text": "Vacanze al Messico (\"Holiday in Messico\") \u00e8 un film del 1946 diretto da George Sidney.\nTrama.\nLa figlia di un ambasciatore crede di amare, ricambiata, un anziano musicista. Questi per\u00f2 la disillude e lei finisce con l'accettare la corte di un coetaneo.\nProduzione.\nIl film fu prodotto dalla Metro-Goldwyn-Mayer (MGM). Nel film appare Xavier Cugat and His Orchestra, le coreografie sono firmate da Stanley Donen.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA nel settembre 1946."}
{"id": "1863755", "revid": "1926649", "url": "https://it.wikipedia.org/wiki?curid=1863755", "title": "Peter John Taylor", "text": ""}
{"id": "1863758", "revid": "466539", "url": "https://it.wikipedia.org/wiki?curid=1863758", "title": "Tsui Hark", "text": "Biografia.\nTsui Hark, nato Tsui Man-kong, afferma di essere nato probabilmente in Vietnam nel 1950, ma non ne \u00e8 completamente sicuro, asserendo che \u00e8 altres\u00ec possibile sia nato in Cina. Nel 1965 si trasferisce con la famiglia a Hong Kong. Nel 1969 si trasferisce negli Stati Uniti. Nel 1977 ritorna a Hong Kong per lavorare in TV. Nel 1979 dirige il primo film. Nel 1984 fonda la casa di produzione Film Wokshop. Tra i film pi\u00f9 noti da lui diretti, \"Zu: Warriors From the Magic Mountain\" (1982), \"Shanghai blues\" (1984), \"The Swordsman\" (1990), \"Once Upon a Time in China\" (1991) con Jet Li; ha diretto inoltre anche alcuni film con Jean-Claude Van Damme."}
{"id": "1863760", "revid": "204012", "url": "https://it.wikipedia.org/wiki?curid=1863760", "title": "Deficienza congenita di zinco", "text": ""}
{"id": "1863762", "revid": "615138", "url": "https://it.wikipedia.org/wiki?curid=1863762", "title": "Uniting for consensus", "text": "Uniting for Consensus (UfC) \u00e8 un gruppo costituito a New York l'11 aprile 2005 per promuovere la riforma del Consiglio di sicurezza dell'ONU attraverso l'aumento dei seggi non permanenti\n. Il gruppo \u00e8 presieduto dall'Italia.\nStoria.\nIl movimento UFC \u00e8 stato ideato e lanciato dal Rappresentante Permanente dell'Italia all'ONU Amb. Marcello Spatafora, il nome del gruppo si deve al suo consigliere politico Massimo Marotti. Alla prima riunione, tenuta al Roosevelt Hotel di New York l'11 aprile 2005, su invito dell'Italia e degli ambasciatori di altri stati parteciparono rappresentanti di 119 paesi. In quell'anno 12 membri del core group UFC presentarono un progetto di risoluzione per la riforma del Consiglio di Sicurezza, in concorrenza con i progetti presentati rispettivamente dal \"G4\" e dal Gruppo dei paesi africani.\nIl G4 \u00e8 composto da Germania, Giappone, Brasile e India. Giappone e Germania sono il secondo e il terzo contribuente nei finanziamenti forniti all'Onu, il Brasile e l'India sono due fra i Paesi che conferiscono il maggior apporto di truppe alle missioni di mantenimento della pace sotto mandato delle Nazioni Unite.\nTra i membri del gruppo Uniting For Consensus figurano:\nIl fallimento della riforma nel summit mondiale del 2005.\nL'Assemblea Generale del 2005, anno del 60\u00ba anniversario dell'organizzazione, doveva approvare l'allargamento del Consiglio, queste le posizioni dei principali gruppi:\nLe cause del fallimento del tentativo di riforma sono principalmente da ricondurre al contrasto fra i Paesi africani che reclamavano per loro un seggio permanente (Egitto, Nigeria, Sudafrica) e gli altri Stati del continente nonch\u00e9 alle tensioni USA-Germania dovute alla guerra in Iraq del 2003.\nI negoziati intergovernativi di New York sulla riforma del Consiglio di sicurezza.\nNel febbraio 2009 (in conformit\u00e0 con una decisione dell'AG 2008) sono cominciati a New York i negoziati intergovernativi sulla riforma del Consiglio di sicurezza, a margine della sessione informale dell'Assemblea Generale. \nIn occasione dei suddetti negoziati ai gruppi sopra menzionati si \u00e8 aggiunto lo Small Five.\nIl gruppo Ufc si \u00e8 allineato alla posizione italiana (sesto contribuente dell'ONU), illustrata dal rappresentante permanente presso l'Onu, Giulio Terzi di Sant'Agata. L'opposizione all'allargamento del numero dei membri permanenti si fonda principalmente sull'inopportunit\u00e0 di mantenere l'istituto del \"veto\", nato nel dopoguerra ma insensato dopo la fine della Guerra fredda. Consci del carattere irrealistico della proposta di eliminare il veto (pi\u00f9 realizzabile la restrizione dell'ambito di applicazione dello stesso o il vincolo del suo utilizzo a un obbligo di motivazione), i Paesi dell'Ufc sostengono, tuttavia, l'inopportunit\u00e0 della creazione di Membri permanenti senza veto del CdS, che relegherebbe gli altri Stati alla condizione di membri di Serie B.\nL'Italia propone che venga incrementato il numero dei membri non permanenti per ciascun gruppo regionale, lasciando la decisione sulle modalit\u00e0 di elezione di tali seggi ai gruppi stessi, due le opzioni alternative:\n1) un mandato di 3-5 anni senza possibilit\u00e0 di rielezione;\n2) un mandato di due anni con possibilit\u00e0 di rielezione per un massimo di due volte consecutive.\nOltre alle proposte menzionate, l'Italia e l'Ufc pongono questioni di metodo e premono per una maggiore trasparenza nei negoziati per la riforma del CdS."}
{"id": "1863765", "revid": "287204", "url": "https://it.wikipedia.org/wiki?curid=1863765", "title": "Sankt Florian (disambigua)", "text": ""}
{"id": "1863766", "revid": "729019", "url": "https://it.wikipedia.org/wiki?curid=1863766", "title": "Ipogonadismo", "text": "L'ipogonadismo \u00e8 una patologia del sistema endocrino che comporta un'inadeguata secrezione di ormoni sessuali (es. testosterone ed estrogeni) da parte delle gonadi (ovaia o testicolo). \u00c8 una condizione comune che tende a peggiorare con l'et\u00e0; \nTipologia.\nSi divide in una forma primaria anche detta ipogonadismo ipergonadotropico in cui si ha difetto di produzione ormonale della gonade e forma secondaria anche detta ipogonadismo ipogonadotropo causata da difetto ipotalamico di produzione di GnRH o da una impossibilit\u00e0 dell'ipofisi di secernere LH e FSH.\nEsiste testosterone sintetico che il medico pu\u00f2 prescrivere in caso di livelli insolitamente bassi."}
{"id": "1863768", "revid": "34928", "url": "https://it.wikipedia.org/wiki?curid=1863768", "title": "Souzerain", "text": ""}
{"id": "1863769", "revid": "230824", "url": "https://it.wikipedia.org/wiki?curid=1863769", "title": "Presidente della Chiesa mormone", "text": ""}
{"id": "1863770", "revid": "124238327", "url": "https://it.wikipedia.org/wiki?curid=1863770", "title": "Luca Raffaelli", "text": "Biografia.\nConsiderato uno dei massimi esperti italiani nel campo dei fumetti e dell'animazione, si occupa di promuoverne un ruolo di rilievo nel panorama culturale nazionale, sia come giornalista, sia come autore di saggi.\nHa iniziato a scrivere nel 1976 sulle pagine de Il fumetto, rivista dell\u2019Anaf. Dopo aver fondato la rivista di critica L'urlo, ha cominciato a collaborare sulle pagine di Paese Sera nel 1980, assumendo poi il ruolo di redattore capo dell\u2019edizione italiana di M\u00e9tal Hurlant. Nel 1981 ha diretto due servizi sul fumetto per La parola e l'immagine, programma culturale di Rai 3: il primo con la prima intervista tv ad Andrea Pazienza e Filippo Scozzari, il secondo sulla crisi delle riviste con interviste a Oreste Del Buono, Luigi Bernardi, Milo Manara e tanti altri.\nDal 1994 cura la rubrica \"Nuvolette\" su \"Lanciostory\" e da diversi anni scrive di animazione e fumetti su \"XL\", il mensile di \"La Repubblica\", su \"Il Venerd\u00ec di Repubblica\" e su \"La Repubblica\". Per Repubblica ha anche curato e scritto tutte le introduzioni della collana de \"I classici del fumetto\", \"I classici del fumetto serie oro\", \"L'enciclopedia delle strisce\", \"Graphic-novel\", la collezione storica a colori di \"Tex\", di \"Zagor\", di Dylan Dog, di Martyn Myst\u00e8re, e poi delle collezioni dedicate a Andrea Pazienza, Valentina di Guido Crepax, Hugo Pratt e Ken Parker. Ha curato anche la collezione di Ken Parker integrale pubblicata da Mondadori.\nNel 1994 ha pubblicato il saggio \"\"Le anime disegnate. Il pensiero nei cartoon da Disney ai giapponesi e oltre\" (I ed. Castelvecchi, II ed. minimum fax 2005), divenuto un testo di riferimento per chiunque si occupi di animazione in Italia. Nel 2018 \u00e8 stato ristampato, in versione riveduta e aggiornata, da Tunu\u00e9.\nHa inoltre pubblicato due libri per bambini, \"Un fantasma in cucina\" e \"Gianga e Perep\u00e8\"\" (Arnoldo Mondadori Editore). \n\u00c8 stato vicedirettore del Salone di Lucca nel 1986. \u00c8 stato il direttore artistico di \"Castelli Animati\", il festival internazionale del cinema d'animazione di Genzano, nonch\u00e9 di \"Romics\", il festival del fumetto e dell'animazione di Roma. \u00c8 stato direttore artistico de La citt\u00e0 incantata, Meeting internazionale dei disegnatori che salvano il mondo, \nCome sceneggiatore, tra gli altri lavori, ha collaborato nel 2002 con Giulio Cingoli e Dario Fo al lungometraggio animato \"Johan Padan a la descoverta de le Americhe\", e nel 2003 al primo film d'animazione italiano in 3D, \"L'apetta Giulia e la signora Vita\". \nNel 1997 ha pubblicato \"\"Il fumetto\" (Il Saggiatore - Flammarion), in cui passa in rassegna i diversi formati in cui si propone la \"nona arte\", tracciandone la storia centenaria, e nel 2009 \"Tratti e ritratti, i grandi personaggi del fumetto da Alan Ford a Zagor\"\" con minimum fax, in cui raccoglie, ampiamente rivedute, 78 introduzioni ai volumi delle collane \"I classici del fumetto\" e \"I classici del fumetto serie oro\". In quarta di copertina viene riportato questo pensiero di Vittorio Giardino, creatore di Sam Pezzo e Max Fridman: \u00abLa vera novit\u00e0 del fumetto contemporaneo non \u00e8 tanto nelle opere, quanto nella qualit\u00e0 di alcune persone, come Luca Raffaelli, che lo leggono criticamente\u00bb.\nHa lavorato anche per la televisione, come regista, conduttore e autore (\"Mattina 2\", \"Tele+bambini\", \"Go-cart\"). La cantante Mina, nel doppio CD \"Lochness\" del 1993, ha interpretato un suo brano, intitolato \"Ninna p\u00e0\".\nNell'ottobre del 2012 ha pubblicato per Einaudi Ragazzi, il romanzo comico \"Enrichetto Cosimo alla ricerca del manga mangante\", con i disegni di Andrea Cavallini che nel 2020 diventa un romanzo a fumetti dal titolo \"Ciao mamma, vado in Giappone!\", disegnato da Enrico Pierpaoli e pubblicato da Tunu\u00e9.\nDal 2016 al 2019 ha condotto come presentatore e intervistatore il festival Animav\u00ec - Cinema d'Animazione e Arte Poetica, diretto dal celebre regista Simone Massi, che si tiene nel mese di luglio a Pergola.\nNel 2019 \u00e8 stato il curatore di \"Gulp! Goal! Ciak!\", la mostra su cinema e fumetto al Museo del Cinema di Torino e su calcio e fumetto allo Juventus Museum. La prima mostra \u00e8 stata accompagnata dal catalogo \"Cinema e fumetto\", a cura di Luca Raffaelli, edito da Silvana Editoriale.\nNel 2020 insieme ad Anne Palopoli \u00e8 stato curatore di \"Altan. Pimpa, Cipputi e altri pensatori\", al Maxxi di Roma, curando il catalogo edito da Franco Cosimo Panini.\nNel 2021 ha scritto insieme a Valerio Bindi il saggio \"Che cos'\u00e8 un fumetto\", pubblicato da Carocci e con Mincione edizioni \"Lo spazio dentro\", il suo primo romanzo destinato a un pubblico adulto."}
{"id": "1863775", "revid": "1842072", "url": "https://it.wikipedia.org/wiki?curid=1863775", "title": "SOPMOD", "text": "Il kit SOPMOD (acronimo per Special Operations Peculiar Modification) \u00e8 un insieme di accessori per i fucili d'assalto M4A1 ed FN SCAR, usati dal Comando delle Operazioni Speciali degli Stati Uniti. \nIl kit permette di configurare il fucile in base alle preferenze individuali e di adattarlo alla missione da svolgere.\nComponenti.\nIl kit originale SOPMOD (Block 1) comprendeva:\nQuattro pezzi per ogni accessorio:\nDue pezzi per ogni accessorio:\nUn pezzo per ogni accessorio:"}
{"id": "1863776", "revid": "767487", "url": "https://it.wikipedia.org/wiki?curid=1863776", "title": "Arthur Schawlow", "text": ""}
{"id": "1863777", "revid": "51323", "url": "https://it.wikipedia.org/wiki?curid=1863777", "title": "Arthur Leonard Schawlow", "text": ""}
{"id": "1863778", "revid": "51323", "url": "https://it.wikipedia.org/wiki?curid=1863778", "title": "Arthur L. Schawlow", "text": ""}
{"id": "1863785", "revid": "135224", "url": "https://it.wikipedia.org/wiki?curid=1863785", "title": "Special Operations Peculiar Modification", "text": ""}
{"id": "1863786", "revid": "287204", "url": "https://it.wikipedia.org/wiki?curid=1863786", "title": "Francesco Peverelli", "text": "Resta noto per aver preso parte alla direzione dei lavori per la realizzazione dell'Arco della Pace a Milano, opera progettata da Luigi Cagnola e compiuta nel 1838.\nAlla morte del Cagnola complet\u00f2 la chiesa di San Lorenzo a Ghisalba, eseguendovi gli altari laterali."}
{"id": "1863788", "revid": "767487", "url": "https://it.wikipedia.org/wiki?curid=1863788", "title": "Triple Quartet", "text": "Triple Quartet \u00e8 una composizione musicale scritta da Steve Reich nel 1998, commissionata e dedicata al Kronos Quartet, che l'ha suonata per la prima volta il 22 maggio 1999 al Kennedy Center, a Washington DC.\nCome suggerisce il nome, \"triple quartet\" \u00e8 scritta per tre quartetti d'archi, ognuno composto da 2 violini, 1 viola e 1 violoncello. \u00c8 stato composto per essere suonato da un quartetto singolo con l'uso di tracce preregistrate per le altre otto voci.\nStruttura.\nSteve Reich stesso ha dichiarato:"}
{"id": "1863789", "revid": "729019", "url": "https://it.wikipedia.org/wiki?curid=1863789", "title": "Knight's Armament Company", "text": "La Knight's Armament Company \u00e8 un'azienda privata statunitense che produce armi da fuoco ed accessori militari creata nel 1982, con sede a Titusville in Florida.\nProdotti.\nAccessori.\nI prodotti pi\u00f9 conosciuti sono i supporti Rail Interface System e Rail Adapter System per le armi militari, quali i fucili d'assalto M16 e M4, la pistola mitragliatrice MP5 e il fucile di precisione M110. I supporti \"RIS\" e \"RAS\" permettono di applicare diversi accessori senza l'uso di particolari attrezzi o modifiche all'arma.\nDiversi prodotti della Knight's Armament Company sono stati inclusi nel kit SOPMOD, tra cui il RIS, il silenziatore e l'impugnatura verticale per l'M4A1.\nLa KAC produce inoltre i silenziatori per la pistola H&amp;K Mark 23, oltre a diversi visori termici e notturni quale l'AN/PVS-22 e accessori sottocanna come il KAC Masterkey.\nArmi.\nTra le armi prodotte vi sono i fucili della serie SR-15, la carabina automatica SR-16 oltre ai fucili di precisione semiautomatici SR-25 e M110 SASS. Meno conosciuti sono lo Stoner LMG e la KAC PDW.\nTra le armi non pi\u00f9 in produzione vi sono l'SR-47 e l'SR-50."}
{"id": "1863792", "revid": "486946", "url": "https://it.wikipedia.org/wiki?curid=1863792", "title": "Dragunov SVD", "text": ""}
{"id": "1863793", "revid": "135224", "url": "https://it.wikipedia.org/wiki?curid=1863793", "title": "Knight's Manufacturing Company", "text": ""}
{"id": "1863797", "revid": "287204", "url": "https://it.wikipedia.org/wiki?curid=1863797", "title": "TENS", "text": "Il TENS (acronimo di \"Transcutaneous Electrical Nerve Stimulator\", in italiano \"stimolatore elettrico transcutaneo dei nervi\") \u00e8 uno strumento che produce scariche elettriche usate per stimolare i nervi attraverso la cute.\nIl nome fu coniato da Charles Burton. In genere lo stimolatore viene collegato alla cute tramite due o pi\u00f9 elettrodi. Un TENS a batterie, nella maggior parte dei casi, si compone di un generatore di corrente, strumenti di controllo della frequenza e dell'intensit\u00e0 e alcuni elettrodi.\nUsi.\nI TENS vengono utilizzati nella terapia del dolore, ad esempio nella dorsopatia, e ha molti sostenitori. Altri esperti, invece, sostengono che il suo uso non produca effetti.\nUna metanalisi condotta nel 2007 su diversi studi indica l'uso del TENS come una valida terapia per il trattattamento del dolore cronico muscolo-scheletrico.\nNelle cure palliative e nella terapia del dolore, inoltre, i TENS vengono usati per tentare di alleviare le nevralgie. L'effetto di una terapia di questo tipo sui pazienti pu\u00f2 variare da caso a caso in base a caratteristiche individuali come ad esempio la soglia di dolore.\nAltri usi sono documentati in ostetricia (e in particolare nel travaglio), nel trattamento del dolore alle ginocchia, nella litotrissia e pi\u00f9 in generale nell'eliminazione dei calcoli renali e nel trattamento del dolore agli arti.\nI TENS vengono usati anche nelle pratiche BDSM per giochi erotici che comprendono l'elettrostimolazione."}
{"id": "1863798", "revid": "1310927", "url": "https://it.wikipedia.org/wiki?curid=1863798", "title": "Club de F\u00fatbol Liberia M\u00eda", "text": "Il Club de F\u00fatbol Liberia M\u00eda \u00e8 una societ\u00e0 calcistica costaricana fondata il 7 giugno 1977. Attualmente la squadra gioca la stagione 2008-2009 della Primera Divisi\u00f3n de Costa Rica. La sua sede \u00e8 l'Estadio Edgardo Baltodano Brice\u00f1o, i colori della squadra sono il nero ed il giallo, popolarmente conosciuti come \"pamperos\".\nStoria.\nIl 7 giugno 1977 i \"liberianos\" ottennero l'onore di consacrarsi come istituzione ufficiale, acquisendo la franchigia di Fertica, squadra della seconda divisione. Per una stagione la squadra port\u00f2 il nome di Fertica Liberia, come parte dell'accordo del suo acquisto.\nAlla fine dell'anno 77 i liberianos realizzarono il loro primo incontro nello stadio Edgardo Baltodano Brice\u00f1o, sotto la direzione tecnica dell'argentino Juan Colecchio; il rivale dei pamperos fu l'Asociaci\u00f3n Deportiva Ramonense.\nNell'anno 1980 il nome della squadra cambi\u00f2 a Municipal Liberia.\nNel 1984 due eventi segnarono la storia dell'istituzione: la squadra si costitu\u00ec in Asociaci\u00f3n Deportiva Municipal Liberia, e discese nella segunda B de ANAFA (Asociaci\u00f3n Nacional de futbol). In quella stagione la dirigenza cambi\u00f2 allenatore in 6 occasioni ed utilizz\u00f2 125 giocatori.\nLa squadra ritorn\u00f2 in Seconda, secondo molti a base di lotta e sacrifici, battendo la concorrenza di 27 squadre che conformarono la lega.\nIl Municipal Liberia disput\u00f2 tre finali consecutive alla ricerca del passaggio in Prima Divisione:\nIl Municipal Liberia debutt\u00f2 nella Prima Divisione la domenica 29 luglio del 2001 affrontando il Deportivo Saprissa nello stadio Edgardo Baltodano, fu un pareggio per due a due; per il Liberia andarono in gol Bernald Mullins e Alvin Gamboa.\nMa senza dubbio il gran salto liberiano si diede nel febbraio del 2007, quando l'imprenditore Mario Sotela Blen acquis\u00ec la franchigia della squadra; da ora in poi il Municipal Liberia si conosce col nome di Liberia M\u00eda.\nLo stadio Edgardo Baltodano.\nLo stadio Edgardo Baltodano Brice\u00f1o \u00e8 diventata la sede indiscussa della squadra liberiana da quando questa ced\u00e9 i suoi primi passi nel calcio nazionale.\nLa sua fondazione si diede nell'anno 1970 ed il suo nome ufficiale come stadio Edgardo Baltodano Brice\u00f1o si ratific\u00f2 con la Legge n 7757, edita nella Gazzetta del 31 maggio 1977, sotto l'amministrazione dell'ex\npresidente Daniel Oduber.\nIl design e direzione dello stadio stette a carico dell'Ingegnere Enrique Montiel H.\nLa capacit\u00e0 della ridotta \u00e8 di 5797 spettatori e le misure del terreno sono di 105 m x 71 m.\nEdgardo Baltodano Brice\u00f1o.\nEducatore e sportivo costaricano, Edgardo Baltodano Brice\u00f1o nacque nel 1889, in Liberia, Guanacaste.\nConsiderato uno dei maestri e direttori che, in modo efficiente, contribu\u00ec al miglioramento dell'educazione nella sua provincia impiantando l'insegnamento dell'educazione fisica.\nOrganizz\u00f2 anche le olimpiadi pamperas che si celebrarono periodicamente nei differenti cantoni di Guanacaste.\nCome calciatore integr\u00f2 il Club Sport La Libertad; Baltodano ricev\u00e9 la medaglia d'oro come socio fondatore nel 50\u00ba anniversario della squadra.\nDa studente nel Liceo de Costa Rica pratic\u00f2 l'atletica, il nuoto, il ciclismo e l'immersione. Una delle sue grandi passioni fu l'alpinismo ed in varie occasioni scal\u00f2 la cima del vulcano Rinc\u00f3n de la Vieja.\nNel 1943 accett\u00f2 la nomina come governatore della provincia guanacasteca.\nPertanto, la Municipalidad de Liberia battezz\u00f2 col suo nome lo stadio della citt\u00e0.\nQuando and\u00f2 in pensione, dedic\u00f2 il suo tempo all'agricoltura e negli ultimi anni della sua vita lavor\u00f2 per la C\u00e1mara de Ganaderos di Guanacaste.\nEdgardo Baltodano Brice\u00f1o mor\u00ec in Liberia nel 1975, all'et\u00e0 di 86 anni.\nEmblema.\nConsiste in un'aquila incoronata, simbolo di forza e potere, protetta da un cerchio che rappresenta l'integrit\u00e0 ed il lavoro in squadra.\nI colori giallo e nero simboleggiano forza e distinzione."}
{"id": "1863800", "revid": "281294", "url": "https://it.wikipedia.org/wiki?curid=1863800", "title": "Municipal Liberia Mia", "text": ""}
{"id": "1863804", "revid": "991694", "url": "https://it.wikipedia.org/wiki?curid=1863804", "title": "Le ossa del Barone (telenovela)", "text": ""}
{"id": "1863814", "revid": "729019", "url": "https://it.wikipedia.org/wiki?curid=1863814", "title": "Marchen aus dem Orient", "text": "Marchen aus dem Orient (Fiabe dall'Oriente) op. 444, \u00e8 un valzer di Johann Strauss (figlio).\nIl successo che Johann Strauss e suo fratello Eduard Strauss accumularono, soprattutto grazie alla dediche musicali a personalit\u00e0 illustri del loro tempo (Re, Imperatori, Principi...) si pu\u00f2 intuire dalle serie di decine di onorificenze, principalmente medaglie, che ricevettero per le loro composizioni. Nel 1892, Johann non aveva ancora ricevuto la medaglia dell'ordine \"Turco-Medjidye\". Il riconoscimento venne conferito al compositore dal Sultano Abdul-Hamid II (1842-1918), a cui Johann dedic\u00f2 il suo valzer \"Marchen aus dem Orient\", scritto come omaggio per il cinquantesimo compleanno del sovrano ottomano, il 21 settembre 1892.\nAnche se \u00e8 noto che Abdul-Hamid (34\u00aa Gran Sultano dell'impero ottomano, la cui spietata crudelt\u00e0 gli meritarono l'appellativo di \"Sultano rosso\") abbia visitato Vienna nel 1889, non vi \u00e8 alcuna prova che si incontr\u00f2 con Johann Strauss.\nIn ogni caso il sultano non fu presente tra il pubblico quando Johann condusse personalmente la prima di \"Marchen aus dem Orient\" al concerto di beneficenza di suo fratello, Eduard Strauss, nella sala grande del Musikverein di Vienna, il 27 novembre 1892.\nIl critico del \"Neue Freie Presse\" (30-11-1892) osserv\u00f2:\nUn altro critico, in modo pi\u00f9 poetico, dichiar\u00f2:\n&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key a \\minor \\time 2/4\n \\tempo \\markup {\n \\column {\n e16-^ dis e f e4~ e &lt;c' dis fis c'&gt;8 r r d,4~ d2 \\slashedGrace e8( d16-^) cis d e d4~ d 8 r &lt;c e a c&gt; r r4 r2 8 r r4 r &lt;e gis b e&gt;8 r\\fermata\n \\new Dynamics {\n s\\f\n \\new Staff { \\key a \\minor \\time 2/4 \\clef bass\n e,16-^ dis e f e4~ e 8 r &lt;e gis b e&gt; r d4~ d2 \\slashedGrace e8( d16-^) cis d e d4~ d &lt;f a d&gt;8 r r 4~ 2 e16-^ dis e f e4~ e &lt;e' gis b e&gt;8 r\\fermata\n \u00bb\n&lt;/score&gt;\nSecondo Ignaz Schnitzer (1839-1921), librettista di Strau\u00df nell'operetta \"Der Zigeunerbaron\" (Lo zingaro Barone), Johann si sarebbe ispirato per il titolo \"Marchen aus dem Orient\" dal ritornello di un'aria di un'opera incompiuta, \"Der Schelm von Bergen\", alla quale Schnitzer collabor\u00f2 fino a quando il progetto fu abbandonato nel 1886."}
{"id": "1863816", "revid": "110157", "url": "https://it.wikipedia.org/wiki?curid=1863816", "title": "Museo delle cere (Caserta)", "text": "Il Museo delle Cere \"Le Muse\", di Caserta, non \u00e8 pi\u00f9 ospitato all'interno del Convento di Sant'Agostino nel pieno centro storico della citt\u00e0. \nLe sezioni sono rappresentate da quadri nei quali sono collocati i personaggi storici, ad oggi 27, con abiti appositamente realizzati: punto di partenza \u00e8 la ricostruzione storica del periodo Borbonico fino alla commemorazione di grandi artisti campani.\nContiene riproduzioni realistiche di poeti e autori teatrali come Salvatore Di Giacomo e Raffaele Viviani, o di artisti come Tot\u00f2, Vittorio De Sica, Massimo Troisi, Enrico Caruso, Eduardo e Peppino De Filippo."}
{"id": "1863822", "revid": "1005847", "url": "https://it.wikipedia.org/wiki?curid=1863822", "title": "Cosa nostra durante il fascismo", "text": "I rapporti tra cosa nostra e fascismo furono segnati dal contrasto tra il regime fascista e \"cosa nostra\".\nL'attivit\u00e0 di contrasto - iniziata nel 1924 con l'invio in Sicilia del \"prefetto di ferro\" Cesare Mori - si tradusse in una forte repressione del fenomeno, parallelamente il fascismo venne a patti con varie cosche mafiose italiane e italoamericane.\nStoria.\nI primi Fasci italiani di combattimento in Sicilia si svilupparono fin da subito con notevole difficolt\u00e0 venendo visti dalla classe dirigente come elementi estranei alla mentalit\u00e0 siciliana. Solo nella Sicilia orientale e tardivamente i Fasci di combattimento riuscirono a radicarsi in maniera autonoma: nella provincia di Ragusa e Siracusa si formarono le uniche squadre d'azione che si scontrarono con le squadre socialiste, mentre a Catania alcuni gruppi di studenti avevano formato dei circoli culturali con l'aiuto di docenti dell'Universit\u00e0 di Catania. Nella Sicilia occidentale solo a Palermo nel 1921 vi furono alcuni tentativi da parte di studenti affascinati dal Futurismo di costituire un Fascio, ma solo con la costituzione nel novembre 1921 del Partito Nazionale Fascista si arriv\u00f2 a contare circa mille iscritti.\nCiononostante i Fasci italiani di combattimento ebbero i primi caduti per mano mafiosa: Mariano de Caro a Misilmeri e Domenico Perticone a Vita.\nSolo nel 1923, dopo la fusione con Associazione Nazionalista Italiana che in Sicilia aveva una struttura molto pi\u00f9 estesa ed organizzata, il PNF fu in grado di rimpolpare i propri quadri dirigenti e riusc\u00ec a diventare un importante punto di riferimento nella politica siciliana. \nMussolini, ormai diventato Presidente del Consiglio, desideroso di estromettere dal partito gli elementi pi\u00f9 compromessi con i vecchi partiti per puntare su persone nuove provenienti dalla piccola borghesia, invi\u00f2 Piero Bolzon come commissario straordinario per la Sicilia. In particolare a Palermo si mise in luce Alfredo Cucco, un giovane esponente nazionalista che assunse la guida del PNF locale. Attento alla questione morale, tra i suoi primi atti di Cucco vi fu lo scioglimento dei fasci di Cefal\u00f9, Cerda, Marineo, Termini Imerese, Arenella, Caccamo, Roccapalumba e Monreale. Cucco fece inoltre espellere gli iscritti non in regola con la fedina penale.\nDopo numerosi rinvii, nel maggio 1924, vinte le elezioni politiche del 1924 il Presidente del Consiglio Benito Mussolini, si rec\u00f2 in visita in Sicilia. In Sicilia la Lista Nazionale, un cartello elettorale di cui facevano parte il Partito Nazionale Fascista, l'ormai sciolta Associazione Nazionalista Italiana e la maggioranza degli esponenti liberali e democratici, aveva ottenuto un clamoroso successo ottenendo circa il 70% dei consensi. A capolista della Lista Nazionale, era il liberale Vittorio Emanuele Orlando, il quale era stato il Presidente del Consiglio nominato dopo la disfatta di Caporetto ed aveva portato l'Italia alla vittoria, e quindi per l'immagine patriottica e combattentistica legata alla riscossa del Regio Esercito nella Grande guerra era stato fortemente voluto dal PNF. Altri esponenti siciliani, pur esponenti dell'interventismo non furono inseriti in lista, nonostante si fossero proposti, a causa di equivoci clientelismi politici.\nNel corso del viaggio in Sicilia Mussolini soggiorn\u00f2 a Palermo dove dalla Torre Pisana del Palazzo dei Normanni rivolse il suo appello alla popolazione: \u00abQualcosa si \u00e8 fatto, ma molto ancora resta da fare. Per fortuna a quella che io vorrei chiamare la coscienza del dovere e della responsabilit\u00e0 di governo, si aggiunge oggi l'assillo delle nuove forze e delle nuove generazioni. Siete voi e soprattutto voi che dovete porre con tenacia instancabile, con diligenza inflessibile, i problemi della vostra Isola, in modo che da problemi regionali, appaiano, in un dato momento nella loro vera essenza di problemi nazionali\u00bb.\nIl viaggio prosegu\u00ec poi per Trapani e Girgenti e il 7 maggio nella comunit\u00e0 di albanese di Piana degli Albanesi, allora detta \"Piana dei Greci\". Mussolini fu ricevuto dal sindaco Francesco Cuccia chiamato anche \"don Ciccio\" e da costui accompagnato in macchina per il paese. Durante il percorso in macchina Cuccia a proposito della scorta si rivolse a Mussolini dicendo: \"Voscenza non ha bisogno di tutti questi sbirri, non ha niente da temere finch\u00e9 sar\u00e0 in mia compagnia\". Nonostante tutti si aspettassero una reazione di Mussolini questi abbozz\u00f2 ma il giorno dopo, raccolte informazioni su Cuccia, ad Agrigento rivolto alla folla intervenuta per un comizio disse:\nL'invio di Mori in Sicilia.\nMussolini rientr\u00f2 dalla visita in Sicilia il 12 maggio e il giorno seguente convoc\u00f2 il capo della polizia Emilio De Bono e il ministro dell'interno Luigi Federzoni e si decise la nomina del prefetto Cesare Mori per condurre la lotta contro la mafia. Mussolini fece convocare Mori per assegnargli l\u2019incarico e gli raccomand\u00f2: \"Spero che sarete duro con i mafiosi come lo siete stato con i miei squadristi!\".\nNel 1922 Mori era stato prefetto di Bologna dove si era dimostrato inflessibile nell'applicazione della legge, sia contro lo squadrismo fascista che contro le formazioni socialiste attirandosi l'antipatia dei comandanti dello squadrismo locale Italo Balbo e Leandro Arpinati. All'ascesa al potere del fascismo, era stato dispensato dal servizio attivo.\nCesare Mori fu nominato prefetto di Trapani e prese servizio il 2 giugno del 1924.\nL'operato del prefetto.\nMori venne cos\u00ec richiamato in servizio e gli fu affidato da Benito Mussolini l'incarico, sia per la sua risaputa durezza che per la precedente esperienza nella repressione dei fenomeni criminali nell'isola. Fu nominato prefetto di Trapani, e vi rimase fino al 12 ottobre 1925. Come primo provvedimento ritir\u00f2 tutte le licenze di porto d'armi, e nel gennaio 1925 nomin\u00f2 una commissione provinciale col compito di decidere e disporre circa il rilascio di nulla osta (resi obbligatori) per l'attivit\u00e0 di campiere e di guardian\u00eda, attivit\u00e0 tradizionalmente controllate da cosa nostra. Mussolini invi\u00f2 in Sicilia anche il magistrato Luigi Giampietro come procuratore generale della Corte d'Appello di Palermo, per assicurarsi che anche le condanne fossero esemplari.\nI limiti della sua azione fu lui stesso a riconoscerli in tempi successivi: l'accusa di mafia veniva spesso avanzata per compiere vendette o colpire individui che nulla c'entravano con la mafia stessa. Il principe Lanza di Scalea fu uno dei candidati nelle liste del PNF per le amministrative di Palermo mentre a Gangi il barone Antonio Li Destri, pure candidato del PNF, era protettore di banditi e delinquenti. Il carabiniere Francesco Cardenti cos\u00ec riferisce: \"Il barone Li Destri al tempo della maffia era appoggiato forte ai briganti che adesso si trovano carcerati a Portolongone (Elba)se qualcuno passava dalla sua propriet\u00e0 che \u00e8 gelosissimo diceva: Non passare pi\u00f9 dal mio terreno altrimenti ti faccio levare dalla circolazione, adesso che i tempi sono cambiati e che \u00e8 amico della autorit\u00e0 [...] Non passare pi\u00f9 dal mio terreno altrimenti ti mando al confino.\" \nInscrittosi intanto al Partito Nazionale Fascista, nel 1927 arrest\u00f2 e fece condannare all'ergastolo Vito Cascio Ferro boss di cosa nostra statunitense per l'omicidio di Joe Petrosino. Anche nei tribunali le condanne per i mafiosi cominciarono a essere durissime. Qualcuno riporta tra le \"vittime eccellenti\" anche il generale di corpo d'armata ed ex ministro, Antonino Di Giorgio, che avrebbe richiesto sostegno, in un colloquio riservato a Mussolini, cosa che non impedir\u00e0 n\u00e9 il processo n\u00e9 il pensionamento anticipato dell'alto ufficiale e le dimissioni da deputato nel 1928. \nMori, grazie anche a una propaganda fascista delle sue azioni molto ben orchestrata mediaticamente, divenne notissimo e nominato Senatore del Regno nel dicembre 1928. Nel giugno 1929 Mussolini lo rimosse dal suo incarico \"per anzianit\u00e0 di servizio, a far data dal 16 luglio\".\nL'omicidio Tresca a New York.\nTornato in Italia per l\u2019accusa dell\u2019omicidio del gangster Ferdinando Boccia, Vito Genovese fugg\u00ec a Nola nel 1935. Fatta la conoscenza con alcuni gerarchi fascisti, nel 1937 si impegn\u00f2 poi nella costruzione della casa del fascio di Nola e successivamente, tornato in America fu il mandante dell'assassinio a New York nel gennaio 1943 dell'antifascista Carlo Tresca. Quest'ultimo aveva denunciato in passato i traffici illeciti di Genovese e lo stesso aveva fatto con l'imprenditore Generoso Pope. L'omicidio permise ad alcuni personaggi che successivamente si dichiararono antifascisti, come lo stesso Generoso Pope (precedentemente dichiaratosi sostenitore del fascismo), di entrar a far parte della Mazzini Society negli USA; la vicenda sarebbe riferibile al contrasto interno nella predetta organizzazione per l'ammissione di alcuni italiani, presenti nel paese, ma che in passato avevano mostrato interesse per il fascismo, nei comitati di fronte unito antifascista nati nel 1943. \nGenovese, gi\u00e0 pochi mesi dopo, alla fine del 1943, sar\u00e0 l'interprete ufficiale del capo degli affari civili dell'AMGOT, in Sicilia e a Napoli, il colonnello statunitense Charles Poletti. Non son mancati comunque sulla vicenda investigazioni e una vasta popolarit\u00e0 in diversi periodi negli USA, ed \u00e8 ritenuto, con quasi certezza, che il killer fu Carmine Galante poi affiliato alla famiglia di Joseph Bonanno.\nL'operazione Husky e il governo alleato in Sicilia.\nIntanto, I vertici di cosa nostra erano stati messi in difficolt\u00e0 durante la repressione di Mori, in particolare le cosche delle Madonie, di Bagheria, Bisacquino, Termini Imerese, Mistretta, Partinico, Piana dei Colli; altre invece erano rimaste in stato di latenza, ma tuttavia colsero l'occasione dello sbarco degli Alleati in Sicilia per riacquisire prestigio e potere, soprattutto grazie agli statunitensi che incautamente misero alcuni mafiosi ai vertici delle amministrazioni locali siciliane, dopo che questi si erano spacciati come antifascisti. Infatti, lo sbarco in Sicilia e la costituzione di un AMGOT (governo militare alleato dei territori occupati) nell'isola il capo degli affari civili, l'ex governatore di New York Charles Poletti, era alla ricerca di antifascisti da sostituire alle autorit\u00e0 locali fasciste e decise di privilegiare alcuni gabellotti e campieri mafiosi, che si presentavano come vittime della repressione fascista: Calogero Vizzini venne nominato sindaco di Villalba, Giuseppe Genco Russo sovrintendente all'assistenza pubblica di Mussomeli e Vincenzo Di Carlo (capo della \"cosca\" di Raffadali) responsabile dell'ufficio locale per la requisizione dei cereali.\nMa gi\u00e0 il 18 agosto 1943 il vertice dell'AMGOT in Sicilia, il generale inglese Francis Rennell Rodd in un rapporto ai superiori si lamentava della recrudescenza del fenomeno mafioso nell'isola, lamentandosi anche del disarmo dei Reali Carabinieri: \"la popolazione rurale ne ha tratto la conclusione che i carabinieri e il fascismo, i due grandi nemici della mafia, sarebbero scomparsi in fretta\".\nTutto ci\u00f2 era inserito in un momento di scontri sociali e rivendicazioni da parte degli strati meno abbienti della popolazione siciliana, che portarono ad un gran numero di caduti durante diverse agitazioni e manifestazioni. I morti fra i manifestanti in questo periodo furono circa 80, a fronte di due appartenenti agli organi di polizia dello stato, mentre i feriti, pi\u00f9 o meno gravi, fra i manifestanti furono centinaia. Il pi\u00f9 grave fu la strage del pane dell'ottobre 1944 a Palermo, quando i militari spararono sulla folla provocando 24 morti e 158 feriti, tra cui donne e bambini.\nLe indagini postume sul presunto contributo di \"cosa nostra\".\nNegli atti della commissione parlamentare antimafia italiana che condusse un'inchiesta sul fenomeno mafioso nella VI legislatura (25 maggio 1972 - 4 luglio 1976) venne depositato un rapporto redatto il 21 novembre 1944 dal Console generale statunitense a Palermo, Alfred T. Nester, indirizzato al Segretario di Stato USA.\nL'oggetto titolava: \u00ab\"Incontro dei capi della Mafia col generale Castellano e costituzione di un gruppo favorevole all'autonomia\"\u00bb ed il testo recitava:\nIl dibattito storiografico.\nCi sono varie opinioni sull'operato di Mori e sulla repressione operata dal regime fascista. Secondo Denis Mack Smith i suoi metodi brutali potevano aver creato anche malcontento nella popolazione, che spesso sarebbe stata tentata a schierarsi dalla parte dei mafiosi, di fronte a forze di polizia che apparivano quasi come invasori stranieri, senza rispetto delle pi\u00f9 elementari regole di legalit\u00e0. Egli scrisse in proposito:\nChristopher Duggan osserv\u00f2 circa la repressione operata dal regime fascista che:\nPer ci\u00f2 riguarda l'inquisizione di Alfredo Cucco, Leonardo Sciascia scrisse:\n Nel caso specifico di Cucco lo storico Paolo Pezzino nel suo libro \"Le mafie\" ipotizza che la messa fuori gioco di Cucco fu un particolare caso in quanto uomo politico nuovo, avverso agli agrari. Cucco infatti nel 1927 viene addirittura espulso dal PNF e dalla Camera \"per indegnit\u00e0 morale\" e sottoposto a processo con l'accusa di aver ricevuto denaro e favori da cosa nostra, venendo assolto in appello quattro anni dopo, ma nel frattempo il fascio siciliano \u00e8 stato decapitato dei suoi elementi radicali.\nDiversi pentiti hanno riconosciuto il grave stato di difficolt\u00e0 in cui si trov\u00f2 cosa nostra in quegli anni. Mori si occup\u00f2 anche dei collegamenti e dei contatti dell'organizzazione criminale con la politica, portando lo stesso Mussolini a sciogliere il Fascio di Palermo ed espellere il leader siciliano Cucco\u00a0\u2013 che pure era membro del Gran Consiglio del Fascismo \u2013 dal PNF. Dopo il congedo di Mori, secondo Arrigo Petacco, vi fu una recrudescenza del fenomeno mafioso in Sicilia. Come scrisse nel 1931 un avvocato siciliano in una lettera indirizzata a Mori:\nPer Giovanni Raffaele, studioso della storia di Sicilia, il rapporto tra cosa nostra e fascismo nella Sicilia degli anni venti si riassume:\nTra i mafiosi indagati dal regime fascista c'erano: il principe Giuseppe Lanza di Scalia, Epifanio Gristina, il barone Vincenzo Ferrara, i baroni Li Destri e Sgadari (per Li Destri e Sgadari si guardi e si legga: Salvatore Lupo: Storia della Mafia dall'unit\u00e0 ad Oggi, Donzelli Editore). Questi ultimi furono processati, ma vennero assolti. Il principe Giuseppe Lanza Branciforte di Scalia che era stato eletto alla Camera nelle liste del PNF nel periodo precedente all'instaurazione della dittatura, alle politiche del 1924, fu in seguito espulso dal partito. Arrigo Petacco nel suo libro \"Il Prefetto di Ferro\" dice che il fascismo si occupa dei \"pesci piccoli\" riportando alla Sicilia i capi mafiosi fascistizzati che avevano subito nulle o lievi pene tramite varie forme giuridiche utilizzate ad hoc. Secondo lo storico Giuseppe Tricoli, Mussolini ritenne, forse erroneamente, che l'opera di Mori fosse compiuta, e volle evitare un'ulteriore militarizzazione della Sicilia che poteva essere vista dalla popolazione come un perpetuo stato di guerra.\nL'attivit\u00e0 di Mori si pu\u00f2 dire, in linea di massima, che fu congruente allo sviluppo del regime il quale, se da una parte ambiva ad incarnare un potere equipollente a quello di cosa nostra, dall'altra doveva vincolare l'organizzazione criminale ad un certo \"ordine di regime\" in modo da trattenere nella propria immagine l'istanza simbolica di \"potere superiore\", in tal senso Mori fu quindi lo strumento di Mussolini per arrivare a tale obiettivo. Circa la collaborazione di Lucky Luciano allo sbarco in Sicilia lo storico Michele Pantaleone sostenne l'esistenza di accordi segreti con il boss Calogero Vizzini per il tramite di Luciano al fine di facilitare l'avanzata statunitense, smentito per\u00f2 da altre testimonianze. Lo storico Francesco Renda sostenne che per il coinvolgimento della mafia nello sbarco alleato si trattava di \u00abuna favola che ha la forza di un mito\u00bb.\nTuttavia i vertici di cosa nostra colsero l'occasione dello sbarco in Sicilia nel luglio 1943 per riacquistare potere ed influenza, poich\u00e9 in cambio del loro appoggio nello sbarco in Sicilia vennero posti dagli alleati ai vertici delle amministrazioni locali siciliane, come sicuri antifascisti, come accadde in diversi casi al tempo dell'AMGOT. Al riguardo, lo storico Salvatore Lupo, scrisse:"}
{"id": "1863824", "revid": "62221", "url": "https://it.wikipedia.org/wiki?curid=1863824", "title": "Ovopositore", "text": ""}
{"id": "1863825", "revid": "991694", "url": "https://it.wikipedia.org/wiki?curid=1863825", "title": "Le ossa del barone (telenovela)", "text": ""}
{"id": "1863827", "revid": "110157", "url": "https://it.wikipedia.org/wiki?curid=1863827", "title": "Jaransk", "text": "Jaransk \u00e8 una cittadina della Russia europea nordorientale (oblast' di Kirov), situata sul fiume \"Jaran'\" 257 km a sudovest del capoluogo Kirov; \u00e8 il capoluogo amministrativo del distretto omonimo.\nFondata nel 1584 come fortezza russa, avamposto nel territorio della popolazione dei Mari; si svilupp\u00f2 nei secoli successivi come insediamento commerciale (\"posad\"), ricevendo lo \"status\" di citt\u00e0 nel 1780 da Caterina II.\nJaransk \u00e8 una cittadina a base economica prevalentemente industriale (comparto meccanico e alimentare), oltre che centro di un importante distretto agricolo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1863828", "revid": "80339", "url": "https://it.wikipedia.org/wiki?curid=1863828", "title": "Yaransk", "text": ""}
{"id": "1863836", "revid": "436907", "url": "https://it.wikipedia.org/wiki?curid=1863836", "title": "Catching the Sun", "text": "Catching the Sun \u00e8 il terzo album in studio del gruppo musicale statunitense Spyro Gyra, pubblicato nel febbraio 1980.\nIl disco \u00e8 stato classificato al primo posto dalla rivista settimanale statunitense Billboard per la categoria \"Jazz Albums\". \u00c8 stato certificato disco d'oro in data 06/05/1985 dall'Associazione americana dei produttori discografici (RIAA)."}
{"id": "1863837", "revid": "1372005", "url": "https://it.wikipedia.org/wiki?curid=1863837", "title": "Habsburg Hoch!", "text": "Habsburg Hoch! (Evviva gli Asburgo!) op. 408, \u00e8 una marcia di Johann Strauss (figlio).\nNel 1273 il conte Rodolfo I d'Asburgo ascese al trono del Sacro romano impero. Attraverso la forza delle armi conquist\u00f2 diversi territori, tra cui l'Austria e la Stiria e, cercando di rafforzare il proprio \"Hausmacht\" (potere dinastico), in quanto imperatore don\u00f2 questi territori ai suoi due figli, Alberto e Rodolfo, il 27 dicembre 1282. Cos\u00ec cominci\u00f2 la convivenza tra la casa d'Asburgo e l'Austria, destinata a protrarsi fino al 1918.\nIl 27 dicembre 1882 (Il giorno degli Asburgo) fu caratterizzato da celebrazioni in tutta l'Austria, tra queste celebrazioni una serata di festa al \"Carl-Theater\" di Vienna. L\u00ec, dopo un prologo di Josef Weyl e la prima della commedia di Ludwig Anzengruber, \"Die umkehrte Freit\", Johann Strauss diresse la prima rappresentazione della sua marcia \"Habsburg Hoch!\".\nLa marcia venne scritta per festeggiare i 600 anni della casa regnante austriaca, e infatti, dal brano riemergono anche le melodie pi\u00f9 significative che avevano caratterizzato la storia della famiglia reale, come l'inno austriaco di Joseph Haydn (\"Gott Erhalte Franz den Kaiser\"), il \"\"Prinz Eugen-Lied\" e la Radetzky-Marsch di Johann Strauss padre."}
{"id": "1863839", "revid": "287204", "url": "https://it.wikipedia.org/wiki?curid=1863839", "title": "Antonio Calabr\u00f2", "text": "Biografia.\nAntonio Calabr\u00f2 vive e lavora a Milano. Attualmente \u00e8 responsabile Affari Istituzionali di Pirelli, Senior Advisor Cultura e direttore della Fondazione Pirelli. \u00c8 vicepresidente di Assolombarda (con deleghe per l\u2019organizzazione, gli affari istituzionali e la legalit\u00e0) e dell\u2019Unione Industriale di Torino, presidente di Museimpresa e membro del Consiglio generale di Confindustria. Vicepresidente del Centro per la cultura d\u2019impresa, \u00e8 inoltre consigliere d'amministrazione dell\u2019Universit\u00e0 di Castellanza, di Nomisma, dell'Orchestra Verdi, della Fondazione Teatro Parenti, del Touring Club e di alcune altre societ\u00e0 e fondazioni. \u00c8 stato consigliere delegato dell'HangarBicocca. Ha ricoperto l'incarico di direttore dell'agenzia di Stampa Apcom e di editorialista economico di LA7. \u00c8 stato direttore editoriale del gruppo Il Sole 24 Ore e vice-direttore del quotidiano. Ha lavorato a \"La Repubblica\", \"Il Mondo\" e \"L'Ora\", ha collaborato con \"Paese Sera\", \"Panorama\" e \"L'Europeo\" e ha diretto il settimanale \"Lettera Finanziaria\" e il mensile \"Ventiquattro\". Ha Insegnato all'Universit\u00e0 Bocconi e Insegna ancora all'Universit\u00e0 Cattolica di Milano (\"master\" in \"Media Relation\", insegnamento \"Il contesto mediale\"). Scrive di libri su \u201cIl Piccolo\u201d, il \u201cGiornale di Sicilia\u201d e \u201cLa Nuova Sardegna\u201d e di cultura d'impresa su \"Huffington Post Italia\"."}
{"id": "1863841", "revid": "1573940", "url": "https://it.wikipedia.org/wiki?curid=1863841", "title": "Tetraopini", "text": "I Tetraopini , sono una trib\u00f9 di coleotteri cerambicidi Lamiinae distribuita in tutto il mondo, soprattutto nelle regioni tropicali, con pi\u00f9 di duecentocinquanta specie.\nMorfologia.\nI Tetraopini sono ben caratterizzati all'interno dei Lamiinae dal fatto di avere episterni metatoracici larghi e convessi (caratteristica comune solo alla trib\u00f9 Saperdini) e gli occhi sono largamente separati in un lobo superiore ed uno inferiore, come accade nei Girinidi.\nSistematica.\nListe dei generi presenti in Italia.\nI Tetraopini italiani non comprendono che un solo genere con tre specie solamente:"}
{"id": "1863849", "revid": "174925", "url": "https://it.wikipedia.org/wiki?curid=1863849", "title": "Teorema della palla pelosa", "text": "Il teorema della palla pelosa \u00e8 un concetto della topologia algebrica secondo il quale non esiste un campo vettoriale continuo non nullo tangente a una sfera.\nEspresso in termini euristici esso afferma, sostanzialmente, che \u00abnon \u00e8 possibile pettinare completamente una palla pelosa\u00bb oppure \u00abnon \u00e8 possibile pettinare i capelli di una palla da biliardo\u00bb, i capelli pettinati rappresentando il campo vettoriale continuo: non \u00e8 possibile, quindi, eseguire su una sfera una pettinatura che non abbia almeno una chierica o una riga.\nLa sua enunciazione formale \u00e8 la seguente: data una sfera formula_1 e una funzione continua formula_2 che associa a ogni punto formula_3 della sfera un vettore tridimensionale tangente alla sfera stessa in formula_3, esiste almeno un punto della sfera formula_5 tale che formula_6.\nIl teorema, dimostrato nel 1912 da Luitzen Brouwer, pu\u00f2 essere visto come un caso particolare del Teorema di Poincar\u00e9-Hopf, che asserisce che la somma degli zeri di determinati campi vettoriali su una superficie \u00e8 pari alla caratteristica di Eulero di tale superficie: poich\u00e9 la caratteristica di Eulero della sfera \u00e8 2, il campo deve possedere almeno uno zero; una superficie a caratteristica zero, come il toro, \u00e8 invece \u00abpettinabile\u00bb.\nIn questo contesto pi\u00f9 ampio il teorema della palla pelosa costituisce un esempio di legame tra le propriet\u00e0 topologiche di una superficie (la caratteristica di Eulero) e quelle analitiche (i campi vettoriali su di essa). Esistono tuttavia numerose altre dimostrazioni, ad esempio a partire dal lemma di Sperner.\nApplicazioni.\nIl teorema della palla pelosa ha applicazioni non solo in ambito matematico, ma anche in alcuni campi della fisica e della tecnologia.\nPunti fissi e antipodali.\nUna conseguenza del teorema della palla pelosa \u00e8 che qualunque funzione continua che mappa la sfera in s\u00e9 stessa ha necessariamente un punto che viene mappato su s\u00e9 stesso (punto fisso) o sul proprio punto antipodale:\nLa dimostrazione di questa propriet\u00e0 si ottiene associando alla funzione continua una funzione vettoriale tangente nel seguente modo: preso un punto formula_3 sulla sfera, si costruisce la proiezione stereografica di formula_9 usando formula_3 come polo della proiezione, e si prende come vettore tangente formula_11 il vettore posizione della proiezione rispetto a formula_3.\nI vettori tangenti cos\u00ec costruiti definiscono una funzione continua che rispetta le ipotesi del teorema: quindi esiste un punto formula_3 della sfera tale che formula_14; questo implica che formula_9 coincide con formula_3, oppure si trova al suo antipodo.\nMeteorologia.\nLa circolazione atmosferica di un pianeta pu\u00f2 essere rappresentata con un modello che assegna a ogni punto della superficie un vettore tangente alla superficie stessa e avente la direzione del vento; questa approssimazione equivale a trascurare la componente verticale del vento, condizione accettabile dato che il diametro del pianeta \u00e8 significativamente maggiore dello spessore dell'atmosfera.\nTranne il caso banale in cui il vento \u00e8 fermo su tutto il pianeta, il campo vettoriale cos\u00ec definito rispetta le ipotesi del teorema della palla pelosa; segue che esiste almeno un punto della superficie in cui il vento ha velocit\u00e0 nulla: questi punti corrispondono all'occhio di un ciclone o di un anticiclone. Il teorema garantisce quindi che sulla superficie di un pianeta dotato di atmosfera esiste sempre almeno un ciclone.\nComputer grafica.\nUn problema comune in computer grafica \u00e8 la generazione di un vettore non nullo ortogonale ad un altro vettore dato. Se consideriamo il vettore di partenza come posizionato sul raggio di una sfera, i vettori ortogonali sono tangenti alla sfera stessa; dal teorema della palla pelosa segue che non esiste una funzione continua in grado di risolvere il problema per qualunque vettore di partenza, ossia per tutti i punti della sfera.\nEstensioni del teorema.\nIl teorema pu\u00f2 essere esteso a sfere in dimensioni superiori: si pu\u00f2 dimostrare che esso \u00e8 valido per tutte le formula_17-sfere, in dimensione pari. Questa propriet\u00e0 \u00e8 facilmente derivabile tramite la caratteristica di Eulero: quest'ultima infatti si pu\u00f2 ottenere come somma alternata dei numeri di Betti della formula_18-sfera, che valgono 0 tranne che per le dimensioni formula_19 ed formula_18, per cui la caratteristica di Eulero vale 2 se formula_18 \u00e8 pari, perch\u00e9 i due termini non nulli hanno lo stesso segno, 0 se formula_18 \u00e8 dispari."}
{"id": "1863860", "revid": "1305772", "url": "https://it.wikipedia.org/wiki?curid=1863860", "title": "Liber fondachi", "text": "Il Liber fondachi (\"libro\" \"del fondaco\") \u00e8 un registro fiscale pisano compilato tra il 1317 e il 1319 che riporta le entrate fiscali dei possedimenti pisani nella Sardegna nord-orientale. Dopo la cacciata di Nino Visconti (dei guelfi Obertenghi pisani), ultimo giudice di Gallura, a partire dal 1287 (e fino alla conquista aragonese del 1323) la repubblica di Pisa entr\u00f2 infatti in possesso del giudicato di Gallura, governandolo direttamente attraverso dei rappresentanti che raccoglievano i tributi.\nIl \"Liber\" contiene informazioni di natura censuaria ed una sorta di bilanci di previsione relativi a futuri ricavi tributari principalmente riferiti ai territori della curatoria di Galtell\u00ec; \u00e8 quindi una sorta di catasto non geometrico, alquanto affine ai defetari introdotti in Sicilia dai Normanni nel XII secolo.\nIl documento \u00e8 conservato a Barcellona, nell'Archivio Generale della Corona di Aragona, regno che a partire dal XIV secolo domin\u00f2 l'isola, e le prime notizie sulla sua esistenza furono diffuse da V. Salavert y Roca, che nel 1955 ne parl\u00f2 in un congresso a Cagliari. Successivamente il documento fu oggetto di studio da parte di diversi storici, fra i quali Francesco Artizzu, che ne \u00e8 lo scrittore pi\u00f9 prolifico. Artizzu ha confermato che il Comune di Pisa periodicamente faceva compiere delle rilevazioni fiscali \"con relative previsioni di entrata [...] nei territori dell'isola ad esso soggetti\", rilevazioni che appunto costituiscono il contenuto del \"Liber\".\nCirca la conservazione del \"Liber\" a Barcellona, ci si chiede intanto come possa esserci giunto. Secondo alcuni studiosi in un primo momento si ipotizz\u00f2 che fosse stato acquisito dai Catalani, che si apprestavano alla spedizione del 1323 per mezzo di spie. In seguito si consider\u00f2 che in fondo la resa pisana del 1326 era cos\u00ec temporalmente prossima, e tanto foriera di effetti (con essa infatti Pisa rinunciava all'isola), che ben poteva trattarsi di un semplice passaggio di consegne fra amministrazioni fiscali, cos\u00ec che le sopravvenute potessero costituirsi con qualche base di dati a disposizione. Del resto, pare certo che il testo sia giunto a Barcellona dopo la conquista aragonese, e tale certezza si avrebbe da un inserto di stile iberico (peraltro in lingua catalana) indicante una prima assegnazione feudale di territori; da questo inserto si ricava l'informazione dell'infeudazione di un certo numero di villaggi galluresi, fra i quali Orfili, Balariana e Galtell\u00ec, a un tal Miquel Martinez de Pueyo.\nIl documento \u00e8 quindi di rilevante valore come fonte storica per il periodo, sia poich\u00e9 cita una discreta quantit\u00e0 di insediamenti oggi scomparsi (da valersi anche come spunti di ricerca per l'archeologia), sia perch\u00e9 di ciascuno dei villaggi indica dati dai quali \u00e8 possibile ricostruire - con ragionevole approssimazione - il numero dei \"fuochi\" (nuclei familiari) e, nel succedersi delle annualit\u00e0, l'andamento demografico.\nCirca la lettura e l'interpretazione del \"Liber\", infatti, dal momento che il riferimento censuario \u00e8 per \"fuoco\", cio\u00e8 per nucleo familiare, si \u00e8 posto il problema di far corrispondere al numero di fuochi un attendibile numero di abitanti. A questo computo sono di ostacolo diversi fattori: in primo luogo, molti abitanti non erano registrati, non solo perch\u00e9 il \"Liber\" stesso costituisce localmente una sorta di primo censimento (in mancanza di intenti di anagrafe), ma anche perch\u00e9 per le pi\u00f9 varie ragioni molti abitanti, specialmente i bambini, venivano sottratti alla formalizzazione della condizione servile, in fondo utile solo a pagar tasse e rispondere frequentemente alla coscrizione. Su questo aspetto potevano giocare un ruolo l'isolamento geografico dei villaggi e la dispersione insediativa, cos\u00ec come la conseguente possibilit\u00e0 pratica di vivere non troppo nascostamente senza controlli amministrativi e senza quindi pagare gabelle. Inoltre, il \"Liber\" enumera, oltre ai fuochi (690 in totale per tutta l'area osservata dal registro), anche i contribuenti, ma il rapporto fra fuochi e contribuenti, in genere espresso da numeri abbastanza vicini, non \u00e8 mai stato soddisfacentemente spiegato. Il Meloni suggerisce che possa doversi sottrarre la quota degli abitanti esenti da tassazione, sebbene i contribuenti siano in genere pi\u00f9 dei fuochi. Ma anche l'Artizzu, nel provare a calcolare gli abitanti indicando un numero medio di 5 abitanti per fuoco (che darebbe un totale di 3450 abitanti nell'area censita), non omette di chiarire la limitata attendibilit\u00e0 del dato.\nPi\u00f9 utilmente, il \"Liber\" fornisce informazioni su proporzioni, qualit\u00e0 e produttivit\u00e0 delle colture, nonch\u00e9 sui confini dei territori. Si apprende ad esempio della grande produzione di cereali, che per esempio nella piana di Posada era la coltura prevalente ed impiegava ogni anno 754 quarre, pari a circa 19 metri cubi, di grano per la semina. I dati cerealicoli possono poi essere ulteriormente elaborati per estrarne, villaggio per villaggio, un indice di resa che Artizzu ha rilevato come mediamente non superiore ad un quinto, supponendo una produzione complessiva per l'area censita di 1996 quintali l'anno. Fra le altre coltivazioni, rilevavano quella della vite e quella arboricola. Gli alberi da frutto erano principalmente piante come, in ordine descrescente, fico, mandorlo, cotogno, melo, noce e pero. Data la menzione, si presume che anche il rovo di mora fosse, se non coltivato, almeno oggetto di raccolto.\nDel bosco il \"Liber\" insegna che veniva in genere ritenuto di gran valore come riserva di caccia, mentre il bosco ghiandifero valeva per il pascolo dei suini. Oltre alla tradizionale pastorizia di ovini, vi era allevamento di equini e bovini. In una misura non irrilevante, vi era anche diffusa coltura ad orto. Nelle numerose zone palustri si praticava la pesca in acqua dolce, mentre in vicinanza della costa diverse saline provvedevano il territorio di sufficiente sale, altrimenti di assai costosa importazione.\nDa ultimo, il \"Liber\" fornisce anche interessanti apporti sui toponimi, registrando per il periodo di interesse le dizioni in uso (certamente dovendone detrarre le imprecisioni di trascrizione, essendo la maggior parte di essi di lingua sarda). E a parte le nomenclature, ci sono dati che consentono di stabilire l'evoluzione, ad esempio per Olbia (che proprio in periodo pisano prese il nome di \"Terranova\") ed Orosei, da \"villa\", cio\u00e8 ordinario piccolo aggregato, a \"borgo\" di nuova strutturazione amministrativa, in rango di comune; la stessa Nuoro trova nel \"Liber\" la sua prima traccia documentale.\nNel passaggio dall'amministrazione pisana a quella aragonese, i dati del \"Liber\" erano passati tal quali, ma gi\u00e0 nel 1355 una deputazione di sardi deposit\u00f2 una petizione al re Pietro IV per ottenere ci\u00f2 che oggi si chiamerebbe \"revisione degli estimi\", fondando l'istanza sulla considerazione che dal tempo dei rilevamenti pisani si erano nel frattempo verificati drastici cali demografici (per guerre ed epidemie), carestie ed altri problemi ostacolanti la produzione tali nell'insieme da rendere la tassazione iniqua. I dati del \"Liber fondachi\" furono revisionati nel 1358. Con la revisione, fu redatto il documento che costituisce il seguito ideale del \"Liber\", il \"Compartiment de Sardenya\"."}
{"id": "1863865", "revid": "1272592", "url": "https://it.wikipedia.org/wiki?curid=1863865", "title": "Istituto delle Maestre Pie Venerini", "text": "L'Istituto delle Maestre Pie Venerini \u00e8 una storica scuola dell'infanzia e primaria paritaria ubicata nella citt\u00e0 di Marino, in provincia di Roma, nell'area dei Castelli Romani.\nStoria.\nLa casa delle Maestre Pie Venerini a Marino venne fondata nel 1732, quattro anni dopo la morte della fondatrice dell'ordine Santa Rosa Venerini (1656-1728). Le Maestre Pie avevano il compito di impartire ai giovani marinesi l'educazione primaria, e rappresentavano l'unica scuola di base del territorio comunale.\nL'istituto delle Maestre Pie Venerini di Marino svolse il proprio compito finch\u00e9, dopo l'annessione dello Stato Pontificio al Regno d'Italia, il Consiglio comunale di Marino -a maggioranza anticlericale- nella prima seduta del 23 dicembre 1870 deliber\u00f2 la chiusura dell'istituto religioso. Tuttavia, poich\u00e9 con la chiusura dell'istituto si era creato un vuoto educativo nella comunit\u00e0, nel 1876 il Comune fu costretto a far riaprire la scuola, che prese collocazione nell'attuale sede in via Giuseppe Garibaldi.\nAgli inizi del XX secolo, con l'apertura delle prime scuole comunali, le Maestre Pie persero la loro predominanza nell'educazione dei giovani marinesi, divenendo per alcuni versi scuola tradizionale ed elitaria: persino molti degli esponenti anticlericali locali mandavano le proprie figlie a scuola dalle Maestre Pie Venerini.\nNel 2007 si \u00e8 festeggiato il 275\u00ba anno di presenza delle Maestre Pie Venerini a Marino, e la provincia di Roma ha apposto una targa commemorativa sulla facciata della scuola."}
{"id": "1863873", "revid": "1728", "url": "https://it.wikipedia.org/wiki?curid=1863873", "title": "Chiesa di San Pantaleo (Roma)", "text": "La chiesa di San Pantaleo, \u00e8 una chiesa di Roma, nel rione Parione, che si affaccia sulla piazza omonima, lungo il corso Vittorio Emanuele II.\nStoria.\nQuesta chiesa \u00e8 annoverata fra le filiali di San Lorenzo in Damaso in una bolla di papa Urbano III del 1186 sotto il nome \" \u201cSancti Pantaleonis de Pretecarolis\u201d \". Il significato del nome \u00e8 incerto: per alcuni questa denominazione proviene da una famiglia chiamata dei \"Preta\", provenienti dalla frazione di Preta di Amatrice dove esiste \"Fonte Pantalea\", a cui appartenne un \"messer Carlo\", che vi fu sepolto; per l'Armellini deriva da un prete di nome Carlo che dovette legare per qualche motivo sconosciuto il suo nome alla chiesa stessa; secondo il Rendina il nome proviene dal fatto che \u201cnelle vicinanze vi era una delle pietre sulle quali si svolgeva il mercato delle derrate ed in particolare del pesce e \"Carolus\" doveva essere il mercante che l'aveva in appalto\u201d (op. cit.).\nDi certo la chiesa era gi\u00e0 esistente nel XII secolo, consacrata da papa Onorio III nel 1216, e dedicata a san Pantaleone di Nicomedia, martire sotto Diocleziano nel 305 e patrono dei medici. La chiesa fu pi\u00f9 volte restaurata. Nel 1621 la chiesa e il convento annesso furono affidati a san Giuseppe Calasanzio, che ne fece la curia generalizia dell'ordine da lui fondato, gli Scolopi, che possiedono l'intero complesso. La chiesa fu ricostruita tra il 1681 e il 1689 su disegno di Giovanni Antonio De Rossi, mentre la facciata, in chiaro stile neoclassico, risale agli inizi del XIX secolo ed \u00e8 opera del Valadier. L'alto Fregio, opera di Pietro Aureli, divide orizzontalmente la facciata.\nDescrizione.\nL'interno della chiesa si presenta a navata unica, con volta a botte, due cappelle per lato ed un'abside profonda.\nTra le opere, sono da ricordare:"}
{"id": "1863878", "revid": "21880", "url": "https://it.wikipedia.org/wiki?curid=1863878", "title": "Palau G\u00fcell", "text": ""}
{"id": "1863882", "revid": "124688904", "url": "https://it.wikipedia.org/wiki?curid=1863882", "title": "Chiesa della Nativit\u00e0 di Ges\u00f9", "text": "La chiesa della Nativit\u00e0 di Ges\u00f9, \u00e8 una chiesa di Roma che si affaccia sulla piazza Pasquino, nel rione Parione. \u00c8 la chiesa nazionale della Repubblica Democratica del Congo.\nStoria e descrizione.\nQuesta chiesa venne costruita alla fine del Seicento ed affidata all'Arciconfraternita della Compagnia della Nativit\u00e0 (detta \"degli Agonizzanti\"), pio sodalizio istituito nel 1616. Papa Innocenzo XII (1691-1700) accord\u00f2 con un breve alla suddetta confraternita la licenza di costruire e aprire il suo oratorio. La chiesa fu restaurata pi\u00f9 volte; l'ultimo restauro \u00e8 del 1862, quando fu ricostruita ed assunse l'aspetto attuale. La facciata \u00e8 a forma di capanna, e sopra il portale d'ingresso, di stile neorinascimentale, si trova scritta l'espressione evangelica: \"Gloria in excelsis Deo\". L'interno si presenta a navata unica, con volta a botte e due altari su ogni lato."}
{"id": "1863885", "revid": "110157", "url": "https://it.wikipedia.org/wiki?curid=1863885", "title": "Chiesa di Santa Maria in Grottapinta", "text": "La chiesa di Santa Maria in Grottapinta, \u00e8 una chiesa sconsacrata di Roma, nel rione Parione, che si affaccia sulla piazza omonima. Fu edificata sulle fondazioni del corridoio interno del teatro di Pompeo.\nStoria.\nNon si conosce il tempo preciso in cui venne costruita. In et\u00e0 medioevale era chiamata erroneamente \"San Salvatore in Arco\", in riferimento al vicino arco che mette in comunicazione il sagrato su cui sorge la chiesa con la piazza del Biscione; Armellini ipotizza che quest'arco, in passato affrescato, pot\u00e9 dare l'idea di una \"grotta dipinta\" (secondo l'abitudine di denominare \"grotte\" le rovine di epoca romana), da cui l'attuale nome della chiesa e della piazza.\nUn'altra tradizione invece vuole che il nome della chiesa derivi da un'immagine della Madonna che vi si venerava, la quale fu trovata in una cavit\u00e0 pietrosa, probabilmente un'ala del teatro.\nQuello che di certo si pu\u00f2 asserire \u00e8 che la chiesa dovette esistere prima ancora del 1186, anno in cui, il 14 febbraio, con una bolla di papa Urbano III, fu affiliata alla basilica di San Lorenzo. La parrocchia fu oggetto di numerosi cambiamenti stilistici che ne stravolsero l'originario impianto romanico: i pi\u00f9 importanti furono quelli del 1599 promossi dagli Orsini, e da qui la denominazione di \"Cappella Orsini\", e successivamente del 1725, quando l'altar maggiore fu riconsacrato insieme ai due nuovi altari laterali dedicati a San Giovanni Battista e al Santissimo Crocifisso.\nScrive Armellini che nella chiesa:\nQuando l'Istituto Tata Giovanni si trasfer\u00ec nel 1926, la chiesa, rimasta abbandonata, fu sconsacrata e ridotta a magazzino. Attualmente la chiesa \u00e8 adibita a spazio espositivo e per conferenze.\nDescrizione.\nLa piccola facciata ottocentesca \u00e8 divisa in due ordini da un cornicione. Sia nella fascia inferiore che in quella superiore si trovano delle lesene con capitelli ionici. Al centro della parte superiore vi \u00e8 una finestra a lunetta. A destra della facciata si trova il piccolo campaniletto a vela. L'interno \u00e8 stato diviso in due sale sovrapposte di ugual grandezza. Nella sala superiore si possono ancora notare la possente volta a botte e le parti superiori dei pilastri che la sorreggevano."}
{"id": "1863887", "revid": "1305772", "url": "https://it.wikipedia.org/wiki?curid=1863887", "title": "Betty Ford Center", "text": "Il Betty Ford Center \u00e8 un centro di riabilitazione dalla droga e dall'alcol sito a Rancho Mirage negli Stati Uniti, fondato dall'ex first lady degli Stati Uniti Betty Ford ed il suo amico, l'ambasciatore Leonard Firestone, nel 1982. La decisione della signora Ford di promuovere il progetto segue la lotta che ella stessa aveva dovuto affrontare per liberarsi dalla dipendenza di alcool e benzodiazepine. Dopo il ricovero della donna al \"Long Beach Naval Hospital\", Betty Ford decise di perseguire l'obiettivo della creazione di un centro di trattamento, specializzato nelle necessit\u00e0 delle donne. Susan Ford, figlia di Betty Ford e del defunto presidente Ford, \u00e8 l'attuale presidente del centro.\nIl centro si trova nel campus dell\"'Eisenhower Medical Center\". \u00c8 noto per essere il centro di riabilitazione scelto da molte celebrit\u00e0 (\"rehab of the stars\"). Sono stati ricoverati al Betty Ford Center, tra gli altri, Billy Joel, Stevie Nicks, Andy Gibb e Keith Urban."}
{"id": "1863889", "revid": "287204", "url": "https://it.wikipedia.org/wiki?curid=1863889", "title": "Ambri", "text": ""}
{"id": "1863891", "revid": "110157", "url": "https://it.wikipedia.org/wiki?curid=1863891", "title": "Ambasciata d'Italia a San Marino", "text": "L'Ambasciata d'Italia a San Marino \u00e8 la missione diplomatica della Repubblica Italiana nella Serenissima Repubblica di San Marino.\nHa sede nell'ex Istituto per la Protezione degli Orfani e dell'Infanzia, poi diventato ufficio tributario a Citt\u00e0 di San Marino.\nStoria.\nLa rappresentanza italiana \u00e8 l'unica che, oltre ad essere accreditata presso la Repubblica sammarinese, ha una propria sede nel territorio del Titano. Essa si trova in viale Antonio Onofri, 117 presso la Segreteria di Stato per gli Affari Esteri e Politici; in precedenza aveva invece sede in via del Voltone, 55. \u00c8 stata inaugurata il 26 settembre 2007 e ospita una mostra permanente di quadri e sculture, contenente opere di Arnaldo Pomodoro e di altri artisti contemporanei, allestita grazie alla Cassa di Risparmio della Repubblica di San Marino (Carisp) e dell'Istituto Bancario Sammarinese.\nNel 2016 l'Ambasciata d'Italia a San Marino ha aderito alle Giornate Europee del Patrimonio, attraverso l'iniziativa organizzata dalla Soprintendenza Archeologia, Belle Arti e Paesaggio per le provincie di Ravenna, Forl\u00ec-Cesena e Rimini, con l'apertura straordinaria della sede effettuata il 24 settembre 2016."}
{"id": "1863897", "revid": "1543377", "url": "https://it.wikipedia.org/wiki?curid=1863897", "title": "V Giochi paralimpici estivi", "text": "I V Giochi paralimpici estivi furono la quinta edizione dei Giochi paralimpici. Si tennero a Toronto, nella provincia dell'Ontario, Canada. Erano anche note originariamente con il nome di Torontolympiad.\nEra la prima volta che il Canada ospit\u00f2 le Paralimpiadi, in seguito il Canada avrebbe ospitato le Paralimpiadi invernali 2010 a Vancouver. Nello stesso anno Montr\u00e9al ospit\u00f2 le Olimpiadi estive 1976.\nAi Giochi paralimpici 1976 presero parte 32 nazioni e 1657 atleti. Gli Stati Uniti furono la nazione che conquist\u00f2 pi\u00f9 medaglie d'oro; al secondo e al terzo posto nel medagliere troviamo rispettivamente Paesi Bassi e Israele.\nDisabilit\u00e0 ammesse.\nI giochi di Toronto vennero aperti per la prima volta alla partecipazione degli amputati e delle persone affette da cecit\u00e0, quando precedentemente erano stati ammessi solo atleti in carrozzina.\nDiscipline paralimpiche.\nNel programma ufficiale vennero inserite gare riguardanti 11 discipline ufficiali: atletica leggera, biliardo, bocce, nuoto, pallacanestro in carrozzina, pallavolo, scherma in carrozzina, sollevamento pesi, tennistavolo, tiro con l'arco, tiro del dardo. Ad esse si aggiunsero anche il goalball e il tiro a segno, entrambi come eventi dimostrativi."}
{"id": "1863900", "revid": "59645", "url": "https://it.wikipedia.org/wiki?curid=1863900", "title": "I Nuovi Poveri", "text": ""}
{"id": "1863903", "revid": "461628", "url": "https://it.wikipedia.org/wiki?curid=1863903", "title": "Chiesa di San Giovanni Calibita", "text": "La chiesa di San Giovanni Calibita \u00e8 un luogo di culto cattolico di Roma del rione Ripa, sull'Isola Tiberina, annesso all'ospedale omonimo dei Fatebenefratelli.\nStoria.\nLa chiesa \u00e8 ricordata nel XIV secolo col nome di \"Sancti Ioannis de insula\", ed anche \"Sancti Ioannis Cantofiume\", ma \u00e8 di antichissime origini, sorta nell'area del tempio di \"Iuppiter Iurarius\". Armellini riferisce che la chiesa \u00abfu arsa dai soldati di Genserico e riedificata nel 464 da Pietro vescovo di Porto, sotto la cui giurisdizione era appunto l'isola Tiberina\u00bb, ma questa informazione non \u00e8 ritenuta sicura da Christian H\u00fclsen. Il pi\u00f9 antico riferimento certo alla chiesa si trova in una bolla di papa Benedetto VIII del 1018. Per secoli la chiesa con monastero annesso fu affidata alle monache benedettine. Inoltre nei secoli XI-XIII era residenza dei vescovi di Porto.\nLa chiesa attuale fu costruita alla fine del XVI secolo sulle rovine di quella antica, di cui non resta pi\u00f9 nulla: fu in questa occasione che sotto l'altare maggiore si scoprirono i resti del corpo di san Giovanni Calibita, con le reliquie di altri santi portuensi. La chiesa venne poi rinnovata nel 1640, la facciata fu completata nel 1711 e gli interni nel 1742. Il ricco apparato decorativo interno \u00e8 di Corrado Giaquinto, con i dipinti \"Martirio di santa Marta\" databile nel periodo 1740 - 1742, \"Sant'Ercolano, sant'Ippolito e san Taurino\" del 1741 e \"Sant'Antonio Abate in adorazione\" databile nel periodo 1736 - 1742 e con gli affreschi \"Carit\u00e0 e assunzione di san Giovanni di Dio\" e \"Trinit\u00e0 in gloria\" databili nel periodo 1740 - 1741.\nNella chiesa si conserva l'immagine della \"Madonna della lampada\", risalente al XIII secolo. Una tradizione popolare racconta che quest'immagine, un tempo posta in riva al fiume con una lampada votiva accesa, nel 1557 venne sommersa da una esondazione del fiume; malgrado ci\u00f2 la lampada continu\u00f2 ad ardere, suscitando cos\u00ec lo stupore del popolo e la pubblica devozione."}
{"id": "1863907", "revid": "901803", "url": "https://it.wikipedia.org/wiki?curid=1863907", "title": "Chiesa di Sant'Eligio dei Ferrari", "text": "La chiesa di Sant'Eligio dei Ferrari \u00e8 un luogo di culto cattolico del centro storico di Roma, situato nel rione Ripa, in via di San Giovanni Decollato.\nStoria e descrizione.\nConosciuta anche come \"chiesa di Sant'Alo\" e talvolta anche \"Sant'Anigro\", fu costruita nel 1513 dall'Universit\u00e0 dei ferrai o ferrari e dedicata al loro santo protettore: l'edificio sorge sull'area della pi\u00f9 antica chiesa di San Giacomo d'Altopascio (ricordata gi\u00e0 in una bolla di Bonifacio VIII del 1302) e di \"San Martino de Monte Tito\" (menzionata per la prima volta nel 1192), entrambe concesse nel 1453 all'universit\u00e0 dei Ferrari (che fino al 1509 comprendeva oltre ai fabbri anche gli orefici, che poi costituirono una confraternita propria).\nL'interno della chiesa, a navata unica con tre altari per lato, \u00e8 riccamente decorato, con legno e stucco dorato (1604). Tra le opere pi\u00f9 notevoli, si possono citare:\nSulla cantoria in controfacciata si trova l'organo a canne, costruito da Nicola Morettini nel 1905, integro nelle sue caratteristiche foniche originarie e dotato di 8 registri su unico manuale e pedale.\nAnnesso alla chiesa \u00e8 il Museo della confraternita di sant'Eligio dei Ferrari "}
{"id": "1863910", "revid": "47767", "url": "https://it.wikipedia.org/wiki?curid=1863910", "title": "Chiesa di San Giovanni Decollato (Roma)", "text": "La chiesa di San Giovanni Decollato \u00e8 un luogo di culto cattolico di Roma, situato nel rione Ripa, nella via omonima.\nStoria e descrizione.\nLa chiesa attuale sorge sull'area di un'antica chiesa, \"Santa Maria de fovea\" (o \"della fossa\" o \"in petrocia\"). Essa fu concessa nel 1488 all'Arciconfraternita di San Giovanni decollato, di origine fiorentina, che la fece ricostruire nel 1504. Altri restauri furono eseguiti nel 1727 e nel 1888.\nScopo dell'Arciconfraternita era di assistere i condannati a morte, invitarli al pentimento, confortarli sino all'estremo, e seppellirne i cadaveri; essi ridedicarono la chiesa a San Giovanni Battista, patrono di Firenze, ed elessero come festa principale il giorno dedicato alla sua decollazione e morte. La chiesa fu ultimata nel 1588; nel 1600 Clemente VIII ne fece costruire il chiostro, nel quale sono ancora visibili le fosse comuni dei condannati a morte qui sepolti. Esse sono coperte da chiusini in marmo sui quali \u00e8 scritto: \" \u201cDomine, cum veneris iudicare, noli me condemnare\u201d (Signore, quando verrai a giudicare, non condannarmi) \".\nLa chiesa \u00e8 a navata unica con tre nicchie per lato, ed \u00e8 affrescata da artisti toscani del XVI secolo con figure di santi; fra questi, ricordiamo Jacopino del Conte e Francesco Salviati.\nNella camera storica dell'Arciconfraternita sono conservati numerosi cimeli relativi all'attivit\u00e0 della medesima: tra le altre cose, il cesto che raccoglieva la testa dei giustiziati, l'inginocchiatoio sul quale Beatrice Cenci recit\u00f2 l'ultima sua preghiera, le barelle sulle quali i confratelli trasportavano i resti dei condannati a morte.\nCollegamenti esterni.\nTesti online di dominio pubblico:"}
{"id": "1863918", "revid": "1099637", "url": "https://it.wikipedia.org/wiki?curid=1863918", "title": "Basket Femminile Le Mura Lucca", "text": "Il Basket Femminile Le Mura Lucca \u00e8 la principale societ\u00e0 di pallacanestro femminile di Lucca. Gioca in Serie A1.\nStoria.\nLa societ\u00e0 ha raccolto l'eredit\u00e0 della Virtus Lucca e del Basket San Donato ed \u00e8 nata il 1\u00ba luglio 1992 da un gruppo di dirigenti del Pool Energia, fallito al termine della stagione precedente. Ha disputato la Serie C fino al 1994-1995, anno della promozione in Serie B, con Lidia Gorlin allenatrice.\n\u00c8 approdata in serie B d'Eccellenza alla fine della stagione 2005-06. Sotto la guida di Mirco Diamanti sfiora la promozione gi\u00e0 al primo anno per poi fare il salto di categoria al secondo tentativo. Il salto in Serie A2 avviene al termine della stagione 2007-08, quando vince i play-off contro Civitavecchia. Nel 2008-09, seppur da neopromossa, Lucca vive un campionato da vertice e la promozione sfuma solo nella finale play-off persa con Cavezzo. La Serie A1 arriva la stagione successiva con la vittoria nello spareggio promozione contro Cagliari il 20 maggio 2010.\nNella stagione 2010-11 la squadra affidata ancora a coach Diamanti affronta il campionato di A1 per la prima volta nella sua storia. La societ\u00e0 opera molto sul mercato e conferma solo 3 giocatrici (Sandri, Favilla e Soli), ingaggia 4 straniere, la Andrade e la Willis con esperienza in Italia, e la Hampton e la Dubrovina. Dalla A2 arrivano Car\u00f9, Striulli e Filippetti. Dalla A1 la forte tiratrice Bagnara. 12\u00ba del roster la giovane Petri.\nIl 6 dicembre 2015, con la vittoria per 74-57 su San Martino di Lupari, Lucca \u00e8 salita al primo posto solitario in classifica della massima serie femminile, per la prima volta nella storia. Termina la regular season al primo posto con 23 vittorie e 3 sconfitte, perdendo la finale scudetto contro Schio.\nNella stagione 2016-17 la societ\u00e0 sceglie di confermare tutto il quintetto (Francesca Dotto, Julie Wojita, Martina Crippa, Jillian Harmon e Kayla Pedersen) e rinnova completamente la panchina. La scelta porta a una striscia di 14 vittorie consecutive, un risultato che consente alla squadra di chiudere al primo posto il girone d'andata qualificandosi per la Final Four di Coppa Italia in programma al PalaTaliercio di Venezia. Dopo il successo per 81-49 in semifinale contro Ragusa la Gesam Gas perde 80-66 in finale contro la Famila Schio. Per le biancorosse \u00e8 la settima sconfitta in altrettante finali disputate contro le venete. Nel maggio 2017, dopo aver chiuso la stagione regolare al secondo posto, Lucca vince il campionato di serie A1 battendo in finale Schio con il punteggio di 3-1."}
{"id": "1863920", "revid": "228587", "url": "https://it.wikipedia.org/wiki?curid=1863920", "title": "Laser 3D", "text": ""}
{"id": "1863923", "revid": "1544245", "url": "https://it.wikipedia.org/wiki?curid=1863923", "title": "Chiesa di San Giuseppe dei Falegnami", "text": "La chiesa di San Giuseppe dei Falegnami, gi\u00e0 di San Giuseppe a Campo Vaccino, \u00e8 un luogo di culto cattolico di Roma, sito nel rione Campitelli presso il clivo Argentario, sopra il carcere Mamertino. \u00c8 rettoria e rientra all'interno del territorio della parrocchia di San Marco Evangelista al Campidoglio.\nSu questa chiesa insiste la diaconia di San Giuseppe dei Falegnami, istituita il 18 febbraio 2012.\nStoria.\nLa Congregazione dei Falegnami prese in affitto la chiesa di San Pietro in Carcere, situata all'interno del carcere Mamertino, nel 1540, per svolgere riunioni e funzioni religiose. Tuttavia sul finire del XVI secolo, nel 1597, vista l'inadeguatezza dell'edificio, fece iniziare i lavori di realizzazione di una nuova chiesa, pi\u00f9 ampia e spaziosa, che sarebbe stata dedicata al patrono dei falegnami, San Giuseppe. Risulta che la congregazione a met\u00e0 del '500 avesse gi\u00e0 costruito una chiesa sulla preesistente dedicata a San Pietro, tuttavia non risultano fonti iconografiche che mostrino l'aspetto originario dell'edificio.\nI lavori di realizzazione furono posti sotto la supervisione dell'architetto Giacomo Della Porta, allora architetto del Municipio Romano, e alla sua morte, nel 1602, sotto la supervisione di Giovan Battista Montano, che progett\u00f2 la facciata dell'edificio completata proprio in quell'anno. Alla morte di Montano, i lavori furono proseguiti dall'allievo Giovanni Battista Soria, che supervision\u00f2 l'ampliamento dell'oratorio e la costruzione della sagrestia. Infine nel 1657 la compagnia decise di affidare il completamento all'architetto Antonio Del Grande.\nLa chiesa fu completata nel 1663 e consacrata l'11 novembre dello stesso anno. Nel 1880 iniziarono i lavori di restauro dell'edificio, sotto la direzione dell'architetto Antonio Parisi, che diedero alla chiesa una nuova abside, modificando inoltre le decorazioni interne. Il restauro termin\u00f2 nel 1884. Nel 1932 inoltre fu modificata la piazza antistante alla chiesa, al fine di facilitare l'accesso al carcere sottostante, ponendo la chiesa in posizione rialzata rispetto al piano stradale.\nAlle ore 14:59 del 30 agosto 2018, una larga porzione del tetto \u00e8 crollata, rendendo inagibile la chiesa e provocando la perdita del soffitto ligneo dell'edificio; l'incidente, che non ha provocato feriti, ha anche portato alla traslazione temporanea delle opere all'interno della chiesa al fine di preservarle. I lavori di restauro si sono conclusi il 20 marzo 2020, tuttavia la riapertura, prevista inizialmente in occasione della festa del pap\u00e0, \u00e8 stata rinviata per non violare le misure adottate dal governo italiano contro la pandemia di COVID-19 del 2020 in Italia.\nDescrizione.\nLa chiesa si trova sul \"clivus Argentarius\" al di sopra del carcere Mamertino, posto a partire dagli anni '30 a livello della strada, nei pressi del Foro Romano, nel rione Campitelli.\nLa facciata dell'edificio, rivolta verso la vicina chiesa dei Santi Luca e Martina, \u00e8 a due ordini sovrapposti, arricchita da volute e sormontata da un timpano tripartito. Il disegno della facciata risulta alterato rispetto al progetto originale a causa dell'eliminazione delle due rampe d'ingresso parallele alla facciata, eliminate nel corso del rifacimento dello spiazzo antistante negli anni '30.\nL'interno \u00e8 a navata unica con due cappelle per lato, la cui decorazione risale al restauro del XIX secolo. Il soffitto ligneo cassettonato era decorato con lamine d'oro ed era stato realizzato intorno al 1611 da Giovan Battista Montano, direttore di una bottega di ebanisti, nonch\u00e9 supervisore dei lavori dal 1602 al 1621. Il soffitto \u00e8 stato gravemente danneggiato dal crollo del 2018, tuttavia, analogamente a quanto fatto per la basilica di San Francesco d'Assisi, si \u00e8 proceduto al recupero dei materiali, restaurando quanto sopravvissuto e ricostruendo con gli stessi materiali ci\u00f2 che era andato perduto.\nSulla cantoria della controfacciata si trova l'organo a canne della chiesa a due manuali e trasmissione elettrica, costruito dalla ditta Migliorini nel XX secolo per sostituire l'originale di Filippo Testa. La cassa lignea entro cui \u00e8 racchiuso, opera di Giovan Battista Vannelli, risale invece al 1713 ed \u00e8 stata dorata nel 1719, fungendo inoltre da cornice per la tela \"Gloria di angeli\" di Angelo Maccaroni (1883).\nAnnessi alla chiesa vi sono un oratorio, sempre con soffitto ligneo a cassettoni, e la cappella del Crocisfisso, risalente al XVI secolo e posta tra la chiesa e il sottostante carcere.\nTra le opere pi\u00f9 notevoli da ricordare, una \"Nativit\u00e0\" opera di Carlo Maratta (1651)."}
{"id": "1863925", "revid": "2130303", "url": "https://it.wikipedia.org/wiki?curid=1863925", "title": "Chiesa di Santa Maria Annunziata a Tor de' Specchi", "text": "La chiesa di Santa Maria Annunziata a Tor de' Specchi, conosciuta anche come \"chiesa della Santissima Annunziata\", \u00e8 una chiesa di Roma, nel rione Campitelli, in via Tor de Specchi, annessa al monastero di Santa Francesca Romana. La chiesa \u00e8 aperta al pubblico solo il giorno della festa della santa, il 9 marzo, ed \u00e8 annessa alla chiesa di Santa Maria in Portico in Campitelli.\nLa chiesa corrisponde alla medievale \"Santa Maria de Curte\", ricordata in documenti di Bonifacio VIII e Clemente VI (inizio XIV secolo). Dopo l'erezione del monastero (1433) la chiesa venne concessa alle Oblate di Santa Francesca Romana per ampliare la loro clausura; all'inizio del Settecento fu cos\u00ec ricostruita ed assunse la denominazione attuale. La chiesa conserva dipinti del Seicento e del Settecento. Due precedenti cicli di affreschi relativi alla vita della santa sono situati nell'oratorio e in altri ambienti del monastero."}
{"id": "1863928", "revid": "125820450", "url": "https://it.wikipedia.org/wiki?curid=1863928", "title": "Chiesa di Santa Maria della Consolazione (Roma)", "text": "La chiesa di Santa Maria della Consolazione al Foro Romano \u00e8 un luogo di culto cattolico del centro storico di Roma, situato rione Campitelli nella piazza omonima, nei pressi del Foro Romano e ai piedi della rupe Tarpea; rientra nel territorio della parrocchia di Santa Maria in Portico in Campitelli ed \u00e8 una rettoria affidata all'ordine dei frati minori cappuccini.\nStoria.\nA proposito delle origini di questa chiesa e del suo nome, cos\u00ec riferisce l'Armellini:\nLa chiesa dunque, costruita nella seconda met\u00e0 del XV secolo e dedicata il 3 novembre 1470, fu chiamata \u00abdella consolazione\u00bb per consolare i condannati a morte, le cui sentenze venivano eseguite fino al 1550 nella vicina Rupe Tarpea; venne adornata internamente con dipinti di Antoniazzo Romano e affiancata, nel 1475, da un ospedale affidato alla confraternita laicale di Santa Maria delle Grazie. Quest'ultima era composta da membri delle famiglie storiche del patriziato romano - Frangipane, Colonna, Boccamazza, Savelli, Santacroce, Mattei, che nel 1506 si fuse con quelle di Santa Maria della Consolazione e di Santa Maria in Portico. Essa non dipendeva da alcun ordine religioso - anzi stipendiava 20 sacerdoti per le messe quotidiane - ed era dedicata espressamente al soccorso (dotava zitelle, convitava poveri) e alla gestione dell'ospedale annesso. Vi aderirono nel tempo anche alcune corporazioni di mestiere (vignaroli, pecorai, pescivendoli e garzoni degli osti) ottenendo la concessione di alcune cappelle e l'accesso all'ospedale.\nLa chiesa originaria venne ricostruita tra il 1585 e il 1600 su progetto di Martino Longhi il vecchio, il quale nella nuova struttura inglob\u00f2 alcuni brani di quella originaria; tuttavia la parte superiore della facciata venne terminata solo nel 1827 ad opera dell'architetto Pasquale Belli. Nel 1897 la confraternita cess\u00f2 la sua opera esistenziale e il complesso, in parte demolito durante gli scavi del Foro Romano, venne affidato nel 1948 all'ordine dei frati minori cappuccini.\nDescrizione.\nLa facciata \u00e8 preceduta dall'ampia scalinata, realizzata nel 1943 in seguito all'abbassamento del livello della piazza antistante; il prospetto \u00e8 a salienti, realizzato in blocchi di travertino, e si articola in due ordini: quello inferiore, ripartito da lesene corinzie in cinque campate, e con tre portali, \u00e8 dovuto al Longhi; quello superiore, compiuto nel 1827 da Pasquale Belli nello stesso stile, \u00e8 a tre campate e si raccorda all'attico del primo ordine, sul quale si trovano statue dei profeti \"Isaia\", \"Zaccaria\", \"Ezechiele\" e \"Geremia\".\nIl prospetto posteriore, rivolto verso il Foro Romano, \u00e8 caratterizzato dall'abside semicircolare con due ordini di finestre, al centro della quale trova luogo l'edicola della \"Madonna delle Grazie\", con immagine dipinta da Niccol\u00f2 Berrettoni nel 1658. Al di sopra del timpano triangolare di coronamento dell'aula si elevano due campanili a vela, dei quali l'uno \u00e8 a due fornici sovrapposti e l'altro presenta il quadrante di un orologio; in basso, in asse con quest'ultimi, due ingressi laterali, attualmente murati.\nInterno.\nLa chiesa presenta una struttura a tre navate coperte con volta a botte lunettata e separate da due serie di arcate a tutto sesto (cinque per lato) sorrette da pilastri ai quali, nella navata mediana, sono addossate alte lesene corinzie scanalate.\nLungo le navatelle si aprono numerose cappelle laterali: la prima di sinistra ospita sull'altare un rilievo marmoreo di Raffaello da Montelupo (1530) raffigurante lo \"Sposalizio mistico di santa Caterina\"; la seconda la tela di anonimo settecentesco delle \"Stimmate di san Francesco\"; la terza dipinti di Francesco Nappi (1575) raffiguranti l\"Assunzione di Maria\" (sull'altare), la \"Nativit\u00e0 di Ges\u00f9\" (parete destra), l\"Adorazione dei Magi\" (parete sinistra) e \"Scene della vita della Madonna\"; la quarta l'affresco di Marzio Ganassini \"Storie di sant'Andrea\" (sulla volta) e la statua di \"Ges\u00f9 Nazareno\"; la quinta \u00e8 adornata da affreschi di Antonio Circignani con la \"Presentazione di Ges\u00f9 al Tempio\" e le \"Nozze di Cana\" (a destra) e la \"Strage degli Innocenti\" e la \"Resurrezione di Lazzaro\" a destra, mentre la \"Madonna col Bambino e san Giovanni Battista\" sull'altare \u00e8 di un pittore anonimo del XVII secolo.\nLa prima cappella di destra, della famiglia Mattei, venne affrescata da Taddeo Zuccari nel 1556 con la \"Crocifissione\" tra i due \"Profeti\" e \"Sibille\" (parete dell'altare), la \"Flagellazione\" (parete di destra), l\"Ecce Homo\" (parete di sinistra), \"Scene della Passione\" ed \"Evangelisti\" (volta); la seconda accoglie una \"Madonna col Bambino, san Giuseppe, angeli e committente\" di Livio Agresti (1575); la terza i dipinti di Giovanni Baglione dell\"Adorazione dei Magi\" (altare), \"Adorazione dei pastori\" (parete destra), \"Presentazione al Tempio\" (parete sinistra) e \"Storie della vita della Madonna\" (volta), ed \u00e8 cinta da una cancellata in ferro battuto recante gli stemmi dell'Universit\u00e0 degli Affidati; la quarta costituisce l'accesso alla sacrestia, nella quale vi sono un rilievo marmoreo di Luigi Capponi con la \"Crocifissione\" (1490 circa) e un affresco di Antoniazzo Romano raffigurante \"Cristo nel sepolcro\". Due ulteriori cappelle si trovano ai lati dell'abside: in fondo alla navata di destra vi \u00e8 la cappella della Madonna delle Grazie, dall'icona duecentesca posta sull'altare; quella di sinistra, invece, della \"Madonna del Portico\", poich\u00e9 vi \u00e8 una copia dell'immagine venerata presso la chiesa di Santa Maria in Campitelli.\nL'abside \u00e8 introdotta da una campata rettangolare coperta con volta a botte, la quale \u00e8 cassettonata come il catino; sulle due pareti laterali, al di sotto delle cantorie marmoree, si trovano le tele di Cristoforo Roncalli della \"Nativit\u00e0 di Maria\" (a destra) e dell\"Assunzione\" (a sinistra). Sulla cantoria di sinistra vi \u00e8 l'organo a canne, costruito da Everardo Troncaro nel 1646 e ampliato nel XIX secolo, alloggiato entro la coeva cassa lignea dorata con mostra in tre campi le cui canne centrali sono a tortiglione; attualmente in stato di abbandono, dispone di 10 registri su unico manuale e pedale. Al centro dell'abside \u00e8 l'altare maggiore barocco, disegnato da Giacomo Della Porta e completato da Martino Longhi il Vecchio, la cui ancona accoglie l'immagine della \"Madonna col Bambino\" voluta nel 1385 da Giordanello degli Alberini per consolare i condannati e profondamente ridipinta da Antoniazzo Romano tra il 1465 e il 1470."}
{"id": "1863936", "revid": "36426", "url": "https://it.wikipedia.org/wiki?curid=1863936", "title": "Duilio 48", "text": ""}
{"id": "1863938", "revid": "1109", "url": "https://it.wikipedia.org/wiki?curid=1863938", "title": "Wall\u2022E", "text": ""}
{"id": "1863939", "revid": "83549", "url": "https://it.wikipedia.org/wiki?curid=1863939", "title": "Ay\u00e8 ay\u00e8", "text": ""}
{"id": "1863940", "revid": "228587", "url": "https://it.wikipedia.org/wiki?curid=1863940", "title": "Torrita Blues Festival", "text": ""}
{"id": "1863943", "revid": "62748", "url": "https://it.wikipedia.org/wiki?curid=1863943", "title": "VII Quadriennale nazionale d'arte di Roma", "text": "La VII Quadriennale nazionale d'arte di Roma si apr\u00ec il 1\u00ba novembre 1955 e chiuse i battenti sette mesi dopo, il 30 aprile 1956. Fu la seconda a vedere come segretario generale il critico d'arte Fortunato Bellonzi. Alla presidenza fu confermato lo scrittore Antonio Baldini, mentre cambiarono i componenti delle varie commissioni.\nGli espositori furono oltre mille, tra artisti invitati, quelli che passarono le selezioni e i protagonisti delle retrospettive. La formula che prevedeva un'ampia panoramica dello stato dell'arte in Italia, questa volta, a differenza della precedente edizione, riscosse grande consenso e non solo di pubblico e di critica: le vendite, curate dall'ufficio acquisti, toccarono infatti la soglia dei cinquanta milioni di lire.\nCommissione e giurie.\nCome nella VI Quadriennale, la commissione per gli inviti fu composta da artisti, ai quali si aggiunse tuttavia anche il segretario generale Fortunato Bellonzi. Oltre a lui i componenti furono:\nLe giurie furono due. La prima, nominata dal Consiglio di amministrazione ricalcava, con qualche differenza, la commissione per gli inviti. Ne fecero parte:\nLa seconda giuria, eletta dagli artisti, era composta da:\nPresidente delle due giurie viene nominato il pittore Fausto Pirandello.\nAllestimento e collocamento delle opere.\nAnche nella scelta del collocamento delle opere, il segretario generale Fortunato Bellonzi affianc\u00f2 i due artisti componenti la commissione, Emilio Greco e Beppe Guzzi.\nCatalogo.\nIl catalogo, \"VII Quadriennale nazionale d'arte di Roma\", comprendeva 476 pagine, di cui 140 tavole, ed era edito dalla casa editrice De Luca di Roma.\nLe retrospettive.\nNel 1955 le retrospettive all'interno della Quadriennale furono ventidue: \nA.\nAfro (Afro Basaldella); Carla Accardi; Giuseppe Agelao; Maria Pia Aguglia Toti; Giuseppe Ajmone; Elia Ajolfi; Tristano Alberti; Filippo Albertoni; Renato Alessandrini; Attilio Alfieri; Oddo Aliventi; Orazio Amato; Saverio Ambrosini; Giovanni Amoroso; Danilo Andreose; Alberto Andrullo; Paolo Angelani; Pietro Angelini; Nereo Annovi; Richard Antohi; Antonio De Witt; Ruggero Arborio; Maria Arcangeli; Enrico Arfa; Saverio Armenio Ar\u00f2; Luca Arrighini; Enzo Assenza; Franco Assetto; Claudio Astrologo; Ugo Attardi; Cesare Attili; Marcello Avenali; Luigi Aversano; Emilio Maria Avitabile\nB.\nAldo Augusto Baccinetti; Manlio Bacosi; Vittorino Bagattini; Giovanni Balansino; Armando Balboni; Corrado Balest; Giacomo Balla; Angelo Balzardi; Aldo Bandinelli; Bruno Baratti; Gaetano Barbagallo; Rosalba Barbanti; Anna Barbaro; Saverio Barbaro; Agostino Barbieri; Luigi Barbieri; Giovanni Barbisan; Simonetta Bardi; Pietro Barill\u00e0; Latino Barilli; Bruno Bartoccini; Amerigo Bartoli; Luigi Bartolini; Luigi Bassano; Guido Basso; Riccardo Bastianutto; Nina Batalli; Giulia Battaglia; Marina Battigelli; Arnaldo Battistoni; Fausta Beer; Gino Bellani; Giuseppe Bellei; Laura Bellini; Gastone Benvenuti; Aldo Bergonzoni; Ugo Bernasconi; Elena Berner; Pia Bernini Monaco; Nino Bertoletti; Tommaso Bertolino; Giorgina Bertolucci Di Vecchio; Giacomo Bertucci; Lino Berzoini; Alfredo Biagini; Lino Bianchi Barriviera; Angelo Biancini; Walter Bianc\u00f2; Renzo Biasion; Pietro Bibolotti; Primo Bidischini; Antonio Biggi; Gaetano Bighignoli; Annibale Biglione; Luigi Bini; Umberto Boccioni; Gustavo Boldrini; Bona; Carlo Bonacina; Salvatore Bonanno; Gino Bonfanti; Antonio Bonfiglio; Paolo Boni; Mario Bonilauri; Giovanni Bonini; Aldo Borgonzoni; Maria Grazia Bornigia; Pompeo Borra; Manolo Borromeo; Gino Borsato; Renato Borsato; Ezio Bosio; Guido Botta; Stelvio Botta; Cino Bozzetti; Francesco Brancaccio; Giovanni Brancaccio; Biagio Brancato; Gastone Breddo; Bruno Breggion; Cesare Breveglieri; Remo Brindisi; Luigi Broggini; Martino Brondi; Gianni Brumatti; Arnaldo Brunetti; Enzo Brunori; Renato Bruscaglia; Pino Buelli; Antonio Bueno; Paolo Buggiani; Armando Buratti; Alberto Burri; Rezio Buscaroli; Remigio Butera\nC.\nNino Caff\u00e8; Corrado Cagli; Enrico Caiati; Francesco Caiazzo; Luigi Caldanzano; Aldo Cal\u00f2; Ettore Calvelli; Amelia Camboni; Aurelio Caminati; Enrico Campagnola; Domenico Campanelli; Massimo Campigli; Giuseppe Matteo Campitelli; Giuseppe Canali; Giuseppe Candela; Gigi Candiani; Carlo Canestrari; Franco Cannilla; Domenico Cantatore; Aldo Capacci; Rubens Capaldo; Achille Capizzano; Ugo Capocchini; Giuseppe Capogrossi; Giuliana Caporali; Alfiero Cappellini; Carmelo Cappello; Ugo Carr\u00e0; Umberto Carabella; Ezio Bruno Caraceni; Lilian Caraian; Antonio Carbonati; Nicola Cardona; Antonio Carena; Aldo Carlan; Mario Carletti; Gaetano Carlevari Persico; Valeria Carli; Carlo Carlomonti; Cosimo Carlucci; Corrado Carmassi; Enrico Carmassi; Carmelo; Carlo Caroli; Aldo Caron; Duilio Carotti; Giorgio Carpanini; Carlo Carr\u00e0; Mim\u00ec Carreras; Giuseppe Carrino; Guglielmo Carro; Bruno Caruso; Dino Caruso; Rocco Carvelli; Maceo Casadei; Elena Casali Ricchi; Tommaso Cascella; Guido Casciaro; Aurelia Casoni; Ezio Casoni; Felice Casorati; Umberto Maria Casotti; Bruno Cassinari; Rodolfo Castagnino; Ettore Castagnolo; Liberto Castellani; Ugo Castellani; Alfio Castelli; Raffaele Castello; Sally Castelnuovo; Leo Castro; Alfredo Catarsini; Vladimiro Catelli; Gianni Cavalcoli; Alik Cavaliere; Emanuele Cavalli; Curzio Ceccarelli; Dario Cecchi; Leonetta Cecchi Pieraccini; Andrea Cefaly; Giorgio Celiberti; Roberto Cenci (pittore); Gisberto Ceracchini; Mino Ceretti; Orlando Cesarini; Giuseppe Cesetti; Arturo Checchi; Alberto Chiancone; Aldo Chiappelli; Federico Chiara; Maria Chiaromonte; Guido Chiti; Valeriano Ciai; Giacomo Ciamberlani; Giovanni Ciangottini; Vincenzo Ciardo; Arnoldo Ciarrocchi; Piramo Cigheri; Virginio Ciminaghi; Carlo Ciocca; Elio P. Cirillo; Gianmario Cirmolo; Otello Cirri; Mario Ciucci; Sandro Ciuffarella; Giovanni Ciusa Romagna; Carlo Ciussi; Umberto Clementi; Fabrizio Clerici; Francesco Coccia; Nicol\u00f2 Codino; Giovanni Colacicchi; Nando Coletti; Ettore Colla; Raffaele Collina; Rolando Colombini; Bruno Colorio; Vincenzo Colucci; Aristide Coluccini; Carmelo Comes; Hansi Cominotti; Carmelo Consoli; Silvio Consadori; Pietro Consagra; Giovanni Consolazione; Bruno Conte; Michelangelo Conte; Pino Conte; Primo Conti; Romano Conversano; Luigi Coppa; Edgardo Corbelli; Antonio Corpora; Carlo Corsi; Rodolfo Costa; Massimo Costetti; Romeo Costetti; Raffaele Costi; Tullio Crali; Angelo Maria Crepet; Gino Crispo; Gino Croari; Carlo Croccolo; Roberto Cuccaro; Nazzareno Cugurra; Carlo Cuneo; Armando Cuniolo; Gigi Cuniolo; Igino Cupelloni; Vittorio Cusatelli; Ossi Czinner\nD.\nGian Rodolfo D'Accardi; Marcello D'Agliano; Paolo D'Agostino; Anna Maria D'Aloia; Carlo D'Aloisio Da Vasto; Gemma D'Amico Flugi; Giulio D'Angelo; Lorenzo D'Ardia; Ugolino da Belluno; Lia Dall'Oglio Sicher; Carlo Dalla Zorza; Romeo Daneo; Cristoforo De Amicis; Giovanni De Angelis; Giovanni De Caro; Adriana De Cataldo; Giorgio De Chirico; Enrico De Cillia; Emilia De Divitis; Alfredo De Filio; Titina De Filippo; Giorgio De Giorgi; Renato De Giorgis; Michele De Giosa; Raffaele De Grada; Luigina De Grandis; Giuseppe De Gregorio; Pietro De Laurentiis; Raffaele De Marinis; Filippo de Pisis; Maria De Regibus; Roberto De Robertis; Francesco De Rocchi; Federico De Rocco; Maurizio De Rosa; Augusto De Rose; Paolo De Rusticis; Giambattista De Salvo; Girolamo De Stefani; Armando De Stefano; Enrico De Tomi; Eugenio Degani; Mario Delitala; Antonio Della Colletta; Enrico Della Torre; Mino Delle Site; Fortunato Depero; Edoardo Devetta; Giuseppe Di Caro; Angelo Di Castro; Orlando Di Collalto; Guido Di Fidio; Gaetano Di Martino; Antonio Di Pillo; Carmine Di Ruggiero; Alfonso Di Pasquale; Ignazio Di Stefano; Franco Di Vito; Mario Dinon; Cosimo Donadei; Ida Pia Donati; Antonio Donghi; Mario Donizetti; Armando Donna; Piero Dorazio; Giovanni Dragoni; Ercole Drei\nE.\nSaulo Epifani; Ernesto Ercolani\nF.\nAgenore Fabbri; Alfredo Fabbri; Antonio Fagherazzi; Fabio Failla; Ines Falluto; Giordano Falzoni; Tonci Fantoni; Eliano Fantuzzi; Enzo Faraoni; Fernando Farulli; Antonio Fasan; Felice Fatati; Pericle Fazzini; Eugenio Fegarotti; Egle Felcini; Giuseppe Lodovico Felici; Lina Fenoglio; Vincenzo Ferrante; Nietta Ferrantell; Ferruccio Ferrazzi; Enrico Ferreri; Rosa Ferreri; Pier Demetrio Ferrero; Ferruccio Ferri; Guido Ferroni; Ettore Fico; Eligio Finazzer Flori; Leonor Fini; Giosetta Fioroni; Angelo Fois; Foiso Fois; Umberto Folli; Elena Fondra; Carlo Fontana; Lucio Fontana; Voltolino Fontani; Gustavo Foppiani; Arnaldo Foresti; Felice Forgione; Vivaldo Fornaciari; Felicita Frai; Riccardo Francalancia; Franco Francese; Nino Franchina; Enzo Frascione; Edelweiss Frezzan; Salvatore Friscia; Donato Frisia; Vincenzo Frunzo; Mario Fulloni; Salvatore Fumo; Bruno Furlotti; Bettina Fuso\nG.\nLuigi Gabrieli; Margherita Gabrielli; Giovanni Gaglianone; Nicola Galante; Dora Galli; Oscar Gallo; Mario Gambetta; Ferdinando Gammelli; Gino Gandini; Nino Garaio; Franco Garelli; Luciano Gaspari; Bruna Gasparini; Giansisto Gasparini; Mariano Gavasci; Felice Gazzilli; Lorenzo Maria Gelli; Valmore Gemignani; Luigi Gentile; Franco Gentilini; Alberto Gerardi; Marco Gerra; Lazzaro Giampaolo; Leone Giacani; Teo Gianniotti; Francesco Giannone; May Giannuzzi Savelli; Mario Giansone; Umberto Giaroli; Manlio Giarrizzo; Franco Giorgi; Gian Luigi Giovanola; Franco Girelli; Franco Girosi; Armando Giuffredi; Laura Giuliani Redini; Giulio Marelli; Maria Laetitia Giuliani; Maria Vittoria Gizzi; Goffredo Godi; Remo Gordigiani; Gino Gorza; Giorgio Grando; Tonino Grassi; Giuseppe Graziosi; Emilio Greco; Gino Gregori; Angelo Gresele; Italo Griselli; Bogdan Grom; Loris Gualazzi; Cesarina Gualino; Francesco Gubbiotti; Alcione Gubellini; Luigi Guerinoni; Giuseppe Guerreschi; Michele Guerrisi; Eugenio Guglielminetti; Pietro Guida; Ugo Guidi; Virgilio Guidi; Ferruccio Guidotti; Nunzio Gulino; Renato Guttuso; Beppe Guzzi; Virgilio Guzzi\nH.\nCarlo Hollesch\nI.\nCamillo Innocenti; Giancarlo Isola\nJ.\nEmma Jeker; Guido Josia; Franco Jurlo\nK.\nGiovanni Ketoff\nL.\nSavino Lab\u00f2; Roberto La Carrubba; Guido La Regina; Maria Lai; Dino Lanaro; Berto Lardera; Luisa Larreta; Emanuele Lavacca; Bice Lazzari; Egidio Lazzarini; Mario Luigi Lazzeretti; Raffaele Leomporri; Nello Leonardi; Leoncillo; Stanislao Lepri; Sergio Lera; Alis Levi; Carlo Levi; Lia Levi; Paola Levi Montalcini; Claudio Lezoche; Riccardo Licata; Guido Limido; Raffaele Lippi; Salvatore Li Rosi; Piera Livellara; Silvio Livio (Rossi); Raffaello Locatelli; Stefano Locatelli; Silvio Loffredo; Amedeo Lombardi; Umberto Lombardi; Dilvo Lotti; Franca Luccardi; Gino Lucchi Del Zozzo; Ugo Lucerni; Gennaro Luciano; Felice Ludovisi; Diana Luise; Maria Lupieri; Benzo Lupo; Chiara Luraghi; Domenico Lusetti\nM.\nMino Maccari; Elena Maccone; Vittoria Maceratese; Giuseppe Macr\u00ec; Giorgio Maddoli; Mario Mafai; Erminio Maffioletti; Vittorio Magini; Augusto Magli; Walter Magnavacchi; Alberto Magnelli; Maria Magnetti; Cesco Magnolato; Angelo C. Maine; Luisa Majorino Capri; Giuseppe Malagodi; Pietro Antonio Manca; Romeo Mancini; Alberto Manfredi; Edgardo Mannucci; Giannetto Mannucci; Elvio Manzini; Giuseppe Manzone; Linda Manzoni; Giacomo Manz\u00f9; Tranquillo Marangoni; Luciano Maranzi; Giulio Marchetti; Aristide Marcozzi; Mario Marcucci; Rodolfo Margheri; Anacleto Margotti; Ugo Marinangeli; Giuseppe Marino; Umberto Mariotti; Paolo Marras; Rita Marsili; Luigi Martella; Pino Martina; Alberto Martini; Arturo Martini; Enrico Martini; Quinto Martini; Guido Marussig; Norma Mascellani; Marcello Mascherini; Nicola Mascolo; Giacomo Maselli; Titina Maselli; Giuseppe Massari; Giulio Masseroni; Gennaro Massi; Umberto Mastroianni; Tullia Matania; Carlo Mattioli; Felice Mattioli; Remo Mauri; Marcello Mazzoli; Giuseppe Mazzullo; Pietro Melecchi; Mario Melis; Pino Melis; Roberto Melli; Gino Meloni; Fausto Melotti; Dino Menato; Carmelo Mendola; Demetrio Menegatti; Elena Meneghini; Luciano Mercante; Elettra Metallin\u00f2; Giuseppe Micieli; Franco Miele; Giuseppe Migneco; Vittorio Milan; Silvestro Mileto; Sebastiano Milluzzo; Leone Minassian; Clara Mingoli; Luciano Minguzzi; Saro Mirabella; Foscarina Mirabelli; Mirko (Mirko Basaldella); Romana Mischi De Volpi; Cesare Mocchiutti; Amedeo Modigliani; Natalia Mola; Elena Mol\u00e8; Sante Monachesi; Salvo Monica; Dante Montanari; Luigi Montanarini; Carlo Montarsolo; Alessandro Monteleone; Pietro Mario Monteverdi; Emanuele Montrone; Rolando Monti; Tina Morabito Lucifero; Gino Morandi; Giorgio Morandi; Publio Morbiducci; Rino Mordacci; Enzo Morelli; Vittorio Morelli; Moroello Morellini; Alberico Morena; Bernardo Morescalchi; Antonio Moretti; Mario Moretti; Virgilio Mori; Ennio Morlotti; Elio Morri; Ivan Mosca; Giuseppe Motti; Marcello Muccini; Antonio Mura; Italo Mus; Antonio Music; Sirio Musso\nN.\nGilda Nagni; Gianna Nardi Spada; Giovanna Nascimbene Tallone; Aldo Natili; Navarrino Navarrini; Giuseppe Negrisin; Alberto Negroni; Rodolfo Nencini; Dario Neri; Alberto Nobile; Armando Nocentini; Liliana Nocera; Maddalena Nodari; Emilio Notte\nO.\nSilvio Olivo; Giovanni Omiccioli; Augusto Orlandi; Orlando Paladino Orlandini; Franco Orlando; Giovanni Maria Orlando; Nemesio Orsatti; Mario Ortolani\nP.\nMario Pacilio; Umberto Padella; Domenico Paduano; Salvatore Padula; Nardo Pajella; Silvano Palandri; Gaetano Pallozzi; Gino Pancheri; Nazzareno Pancino; Luigi Pane; Maria Pantosti Milizia; Luigi Paolelli; Giorgio Dario Paolucci; Giovanni Paparoni; Leonardo Papasogli; Giuseppe Papi; Eugenio Pardini; Giuseppe Vittorio Parisi; Pasquarosa; Armando Pasquini; Ezio Pastorio; Irnerio Patrizi; Enrico Paulucci; Luigi Pavanati; Tommaso Peccini; Mario Pecoraino; Raimondo Pedone; Francesco Pelessoni; Mario Pellarin; Eros Pellini; Tino Pelloni; Fulvio Pendini; Giuseppe Pennazza; Lorenzo Pepe; Luigi Pera; Augusto Perez; Achille Perilli; Ines Perino; Nino Perizi; Francesco Perotti; Celo Pertot; Cesare Peruzzi; Osvaldo Peruzzi; Umberto Peschi; Anna Maria Petocchi; Enzo Petrillo; Ennio Pettenello; Antonio Pettinicchi; Guido Peyron; Valentina Pianca; Marianne Piani; Oscar Piattella; Giuseppe Piccolo; Italo Picini; Francesco Piccini; Giulio Piccini; Guido Pierantoni; Giuseppe Pierpaoli; Bruno Pinto; Fausto Pirandello; Vincenzo Piras; Giuseppe Pirrone; Valerio Pisano; Maria Pistoia; Agata Pistone; Gian Pistone; Letizia Pitigliani; Gino Pittaluga; Sandra Pittini; Alfredo Pizzanelli; Salvatore Pizzarello; Angelo Pizzi; Isa Pizzoni; Pasquale Platania; Amelia Platone; Marina Poggi D'Angelo; Biagio Poidimani; Attilio Polato; Ebe Poli; Vivaldo Poli; Gian Mario Pollero; Adriano Polli; Luigi Pollice; Guido Polo; Alfonso Pone; Pino Ponti; Alessandro Pornaro; Antonio Porto; Giacomo Porzano; Eleonora Posabella; Ennio Pozzi; Walter Pozzi; Italo Pradella; Enrico Prampolini; Guido Prayer; Dino Predonzani; Claudia Premoli; Mercedes Prestia; Angelo Prudenziato; Alice Psacaropulo; Linda Puccini; Enotrio Pugliese; Domenico Purificato\nQ.\nAldo Quaglia; Carlo Quaglia; Eva Quajotto; Maria Enza Quargnali; Nicoletta Quarra; Mim\u00ec Quilici Buzzacchi\nR.\nMario Radice; Edera Radici; Enrico Ragni; Carol Rama; Carlo Ramous; Stefano Rapisarda; Pietro Raspi; Umberto Ravazzi; Mauro Reggiani; Floraspe Renzetti; Mario Restelli; Gian Piero Restellini; Manlio Rho; Paolo Ricci; Federico Righi; Mitty Risi; Fausta Rivera; Alba Rizzo; Pippo Rizzo; Amelio Roccamonte; Luigi Roccati; Raffaele Rocchi; Gina Roma; Giovanni Romagnoli; Bepi Romagnoni; Elio Romano; Generoso Romano; Leonardo Romano; Vittorio Romeo; Sergio Romiti; Luigi Roncaglia; Fernando Ronchetti; Andreina Rosa; Ottone Rosai; Mario Rossello; Antonio Rossi; Attilio Rossi; Gino Rossi; Giovanna Rossi; Ilario Rossi; Vanni Rossi; Francesco Rossini; Mimmo Rotella; Bruno Rovesti; Francesco Ruberti; Nicola Rubino; Giulio Ruffini; Quirino Ruggeri; Giovanni Ruggiero; Nino Ruju; Antonio Ruscica; Pino Rusconi; Gianni Russian; Corrado A. Russo; Mario Russo\nS.\nLina Saba; Teresa Sacchi Notte; Giovanni Saccomani; Brunella Saetti; Bruno Saetti; Rita Saglietto; Fulvio Saini; Giambattista Salerno; Alberto Salietti; Raffaello Salimbeni; Riccardo Sallustio; Ada Salvadori; Aldo Salvadori; Anna Salvatore; Salvatore Salvemini; Mario Samon\u00e0; Pietro Sanchini; Antonio Sanfilippo; Domenico Sangillo; Giacomo Sangiorgio; Giancarlo Sangregorio; Alberto Sani; Guglielmo Sansoni (Tato); Antelma Santini; Renato Santini; Giuseppe Santomaso; Manlio Sarra; Aligi Sassu; Alberto Savinio; Giuditta Scalini Campigli; Ada Scarmiglia; Luigi Scarpanti; Pietro Scarpellini; Ferruccio Scattola; Enrico Schiavinato; Daniele Schmiedt; Toti Scialoja; Anna Maria Scoppo; Antonio Scordia; Lello Scorzelli; Remo Scuriatti; Salvatore Secchi; Albano Seguri; Dolores Sella; Renato Selvi; Pio Semeghini; Eugenio Sementa; Sandro Sergi; Mario Serra; Giberto Severi; Gino Severini; Carlo Sergio Signori; Lydia Silvestri; Sinisca; Primo Sinopico; Mario Sironi; Carlo Siviero; Enrico Socrate; Ardengo Soffici; Emilio Sobrero; Fabio Massimo Solari; Atanasio Soldati; Ivo Soli; Francesco Somaini; Luciano Sommella; Luciana Sonda; Pierluigi Sonetti; Carlo Soricelli; Emiliano Sorini; Luigi Spacal; Armando Spadini; Alferio Spagnuolo; Gino Spalmach; Leo Spaventa Filippi; Luciano Spazzali; Luigi Spazzapan; Francesco Speranza; Adriano Spilimbergo; Domenico Spinosa (n. 15-6-1901. m. ?); Domenico Spinosa (n. 15-7-1916; m. 2007); Iris Spiridigliozzi; Francesco Spizzico; Raffaele Spizzico; Cosimo Sponziello; Leonardo Spreafico; Italo Squitieri; Pippi Starace; Bruno Starita; Vito Stifano; Giovanni Stradone; Ugo Stramaccioni; Luigi Strazzabosco; Carlo Striccoli; Alberto Sughi; Antonio Sugi; Luigi Surdi\nT.\nRemo Taccani; Nino Talozzi; Filippo Tallone; Orfeo Tamburi; Amerigo Tamburrini; Antonio Tammaro; Giuseppe Tampieri; Luciano Tastaldi; Vittorio Tavernari; Carlo Terzolo; Ampelio Tettamanti; Gavino Tilocca; Giovanni Tinti; Pietro Tinu; Nino Tirinnanzi; Francesco Tizzano; Giovanni Tizzano; Renato Tizzano; Ilde Tobia Bertoncin; Almerico Tomaselli; Fiorenzo Tomea; Eugenio Tomiolo; Alighiero Tondi; Vittorio Toppani; Bruno Toscano; Arturo Tosi; Salvatore Tosi; Fernando Toso; Mario Tozzi; Mino Trafeli; Virgilio Tramontin; Ernesto Treccani; Nurdio Trentini; Alberto Trevisan; Francesco Trombadori; Franco Trombini; Fernando Troso; Giulio Turcato; Aldo Turchiaro\nU.\nGiuseppe Uncini; Ildebrando Urbani; Angelo Urbani Del Fabbretto\nV.\nGianni Vagnetti; Roberto Vaiano; Valentino Vago; Anton Pietro Valente; Franco Valeri; Giuseppe Vanadia Bartolo; Ulliano Vecchi; Valeria Vecchia; Pompeo Vecchiati; Maria Vecchione; Emilio Vedova; Mario Vellani Marchi; Gianvincenzo Vendittelli Casoli; Antonio Venditti; Adriana Venturini Notte; Luigi Venturini; Renato Vernizzi; Elverio Veroli; Libero Verzetti; Tobia Vescovi; Renzo Vespignani; Costantino Vetriani; Alberto Viani; Lorenzo Viani; Benso Vignolini; Franco Villoresi; Franco Viola; Giordano Viotto; Gaio Visconti; Raoul Vistoli; Pasquale Vitiello; Umberto Vittorini; Mario Vittorio; Charis Vivante; Giuseppe Viviani; Renato Volpini; Volterrano Volterrani; Lucenti Vuattolo\nW.\nJenny Wiegmann Mucchi; Remo Wolf\nY.\nArmiro Yaria\nZ.\nCesare Zampaloni; Alberto Zampieri; Umberto Zampieri; Tono Zancanaro; Pedra Maria Zandegiacomo; Ada Zanon Marisaldi; Renzo Zanutto; Corrado Zanzotto; Erminia Zauli Moretti; Ernesto Zenari; Giuseppe Zigaina; Augusto Zoboli; Gino Zocchi; Bruno Zoni; Moreno Zoppi; Giordano Zorzi; Annibale Zucchini; Nino Zucco; Oreste Zuccoli."}
{"id": "1863948", "revid": "767487", "url": "https://it.wikipedia.org/wiki?curid=1863948", "title": "Matt Skiba", "text": "Biografia.\nNato a Chicago il 24 febbraio 1976, si \u00e8 trasferito nel sobborgo di McHenry, Illinois all'et\u00e0 di tre anni. Durante quegli anni suonava il piano, ma nel 1996 Matt decise di imparare a suonare la chitarra. Usc\u00ec dal Columbia College di Chicago per formare la band degli Alkaline Trio con il batterista Glenn Porter e il bassista Rob Doran.\nDopo la registrazione del primo CD Rob Doran lasci\u00f2 il gruppo, appena prima della realizzazione di una demo. Al suo posto arriv\u00f2 Dan Andriano con il quale completarono la demo. La formazione cambi\u00f2 di nuovo nel 2000, con l'addio inspiegato di Glenn Porter. Mike Felumlee fu chiamato per la registrazione di \"From Here to Infirmary\", ma anche lui lasci\u00f2 il gruppo verso la fine del tour dell'album. Si alternarono molti batteristi in quel periodo, fino all'arrivo nel 2002 di Derek Grant.\nVita personale.\nSkiba si \u00e8 dichiarato ateo mentre era diventato membro della Chiesa di Satana. Lui ha precedentemente dichiarato di utilizzare la sua tessera di membro per \"vedere la gente umiliarsi\". In un'intervista con \"Rock Sound\" nel 2008 ha dichiarato di essere agnostico. \u00c8 anche vegetariano.\nFamiglia.\nSua madre \u00e8 insegnante alle scuole elementari, e suo padre \u00e8 un chirurgo orale; entrambi lavorano a Crystal Lake, Illinois. Ha anche due sorelle gemelle.\nCarriera.\nSkiba \u00e8 l'unico membro originale del Trio (dati i cambiamenti nel formazione che hanno portato agli arrivi di Dan Andriano e di Derek Grant).\nIl Trio pubblic\u00f2 il suo debutto \"Goddamnit\" con l'Asian Man Records nel 1998, seguito da \"Maybe I'll Catch Fire\" &amp; \"Alkaline Trio\".\nGli Alkaline Trio firmarono con la Vagrant Records nel 2000 e incisero \"From Here to Infirmary\" nel 2001, \"Good Mourning\" nel 2003, \"Crimson\" nel 2005 e \"Remains\" nel 2007.\nUltimamente gli Alkaline Trio hanno lanciato \"Agony and Irony\".\nNel 2006 Skiba ha contribuito nella canzone \"Rock 'n' Roll High School\" che appare in \"Brats on the Beat\", album tributo dei Ramones.\nSkiba \u00e8 attivo anche come solista; nel 2002 ha inciso il singolo \"Good Fucking Bye\" con Kevin Seconds e sempre con lui ha contribuito nel \"Fat Wreck Chords' 2005 compilation Protect: A Benefit For The National Association To Protect Children\".\nNel 2006 ha fondato il side-project Heavens insieme a Josiah Steinbrick degli F-minus con il quale ha pubblicato l'album \"Patent Pending\" il 12 settembre dello stesso anno seguito dalla pubblicazione della reinterpretazione \"Love Will Tear Us Apart\" dei Joy Division.\nIl 30 dicembre 2008 Steinbrick ha annunciato via My Space lo scioglimento del gruppo. Una curiosit\u00e0 al riguardo \u00e8 il fatto che Skiba abbia partecipato solamente come cantante e non anche come chitarrista.\nAttualmente sta lavorando sul suo album solista e su un ulteriore side-project chiamato \"theHell\" insieme al batterista degli Angels and Airwaves ed Against Me! Atom Willard\n\u00c8 uscito nel maggio 2012 \"Babylon\", primo disco solista di Matt sotto il nome artistico di \"Matt Skiba and The Sekrets\", che vede coinvolti anche Hunter Burgan, bassista degli AFI, e Jarrod Alexander.\nIl 27 gennaio 2015, Matt viene annunciato come sostituto di Tom DeLonge nei blink-182, debuttando con la band il 18 marzo al The Roxy (West Hollywood), in qualit\u00e0 di turnista, poi confermato come membro ufficiale a luglio. Nel settembre 2015 entra in studio con la band per registrare l'album California, uscito il 1\u00ba luglio 2016 e il 19 maggio 2017 in versione deluxe.\nDiscografia.\nCollaborazioni.\nCompilation:"}
{"id": "1863950", "revid": "1305772", "url": "https://it.wikipedia.org/wiki?curid=1863950", "title": "So angstlich sind wir nicht!", "text": "So \u00e4ngstlich sind wir nicht! (Noi non siamo cos\u00ec paurosi!) \u00e8 una polca veloce di Johann Strauss (figlio).\nI librettisti F. Zell e Richard Gen\u00e9e, inizialmente, si trovarono di fronte ad una accusa di plagio quando presentarono il libretto per la prossima operetta di Johann Strauss, \"Venezianische Nachte\" (Notti veneziane), pi\u00f9 tardi rinominata \"Eine Nacht in Venedig\" (Una notte a Venezia), copiato da quello di \"Chteau trompette\" (1860), un'opera comica prodotta a Parigi, con musiche di Fran\u00e7ois Gevaert e libretto di Jules Cormon e Michel Carr\u00e9.\nAlla fine la questione fu risolta e sulla locandina del lavoro di Strauss venne scritto: \"Con l'uso gratuito di un soggetto francese\". Questo contrattempo fu solo uno dei molti che \"Eine Nacht in Venedig\" dovette affrontare.\nDal momento che la seconda moglie di Strauss, Angelika, intratteneva una relazione con Franz Steiner, direttore del Theater an der Wien in cui il nuovo lavoro avrebbe dovuto avere la sua prima, Johann, insistette affinch\u00e9 venisse scelto un altro luogo per presentare la sua operetta.\nQuesto avvenne presso il Neues Wilhelmstadtisches Friedrich-Theater di Berlino il 3 ottobre 1883, ma tale fu la condanna del lavoro da parte della stampa tedesca che bisogn\u00f2 affrettarsi per revisionare libretto e musiche prima della rappresentazione di Vienna, in data 9 ottobre.\nStrauss compose un totale di sei brani orchestrali sui temi di \"Eine Nacht in Venedig\", ma solo due di loro (il \"Lagunen-Walzer\" op. 411 e la Quadriglia op. 416) ebbero la loro prima esecuzione con l'orchestra Strauss.\nIl pubblico viennese pot\u00e9 ascoltare i restanti brani, tra cui la polka \"So angstlich sind wir nicht!\", ai concerti delle numerose bande militari che si tenevano in tutta la capitale. Sebbene il brano fosse stato pubblicato dall'editore di Johann nel dicembre del 1883, fece furore nelle piste da ballo di Vienna durante il carnevale 1884."}
{"id": "1863951", "revid": "123463677", "url": "https://it.wikipedia.org/wiki?curid=1863951", "title": "Ufficio delle celebrazioni liturgiche del sommo pontefice", "text": "L'Ufficio delle celebrazioni liturgiche del sommo pontefice (in latino: \"Officium de Liturgicis Celebrationibus Summi Pontificis\") \u00e8 l'organismo della Curia romana, diretto da un maestro, che cura le celebrazioni liturgiche e gli altri riti presieduti dal papa.\nStoria.\nNel Rinascimento, all'epoca della redazione del manoscritto \"Ceremoniale pontificio\" del 1488 e della prima sua edizione stampata del 1516, l'ufficio era composto da due \"magistri titolari\", con qualit\u00e0 di presidente per il pi\u00f9 anziano, affiancati da un aiutante suprannumerario.\nNel 1965, dopo la creazione cardinalizia del prefetto delle cerimonie pontificie Enrico Dante, non venne subito nominato un successore, poich\u00e9 era in corso il processo di riforma liturgica, conseguente alla costituzione apostolica \"Sacrosanctum Concilium\", e di riforma della corte pontificia, cos\u00ec come disposto da papa Paolo VI. Pertanto il pontefice nomin\u00f2 un reggente \"ad interim\" della prefettura delle cerimonie pontificie: prima Salvatore Capoferri, dal 1965 al 1968, e poi Adone Terzariol, dal 1968 al 1970. L'arcivescovo Annibale Bugnini, C.M., ebbe invece, dal 1967 al 1970, il titolo di delegato per le cerimonie pontificie, le quali venivano dirette dai cerimonieri pontifici.\nFino al 1970 il maestro delle celebrazioni liturgiche pontificie era chiamato \"prefetto delle cerimonie pontificie\", mentre tutti i cerimonieri pontifici erano chiamati \"maestri delle cerimonie pontificie\".\nPapa Giovanni Paolo II, con il chirografo \"Per la cura spirituale nella Citt\u00e0 del Vaticano\" del 14 gennaio 1991, soppresse l'ufficio di Sacrista del Palazzo apostolico, affidandone le funzioni al maestro delle celebrazioni liturgiche pontificie, che divenne responsabile della sacrestia pontificia.\nMaestro delle celebrazioni liturgiche pontificie.\nTra i ruoli del maestro e dell'ufficio, disciplinati dall'art. 182 della Costituzione apostolica \"Pastor Bonus\" di papa Giovanni Paolo II, rientrano la cura e la preparazione dei paramenti, dell'altare, di \u00abtutto quanto \u00e8 necessario per le celebrazioni liturgiche e le altre sacre celebrazioni, che sono compiute dal sommo Pontefice o in suo nome, e dirigerle secondo le vigenti prescrizioni del diritto liturgico\u00bb. Inoltre, durante il periodo di sede vacante non decade dalla propria carica ma provvede alla constatazione del decesso del papa e al rito delle solenni esequie pontificie. Scrive e legge il rogito circa la vita e le opere del papa defunto che poi posiziona vicino alla salma. Nei riti di inizio del conclave pronuncia l\"'extra omnes\", mentre ad avvenuta elezione canonica del nuovo papa, in qualit\u00e0 di notaio, redige il verbale dell'accettazione del neoeletto con il nome pontificale assunto.\nDurante le celebrazioni liturgiche presiedute dal pontefice, il maestro lo assiste all'altare indossando l'abito talare paonazzo, fascia paonazza e cotta. Durante la sede vacante invece indossa l'abito corale con abito talare paonazzo, la fascia paonazza, il rocchetto, la mantelletta e la berretta nera con fiocco paonazzo, come previsto dal \"Caeremoniale Episcoporum\" al n. 1207.\nLa nomina del maestro avviene a discrezione del romano pontefice, per un periodo di cinque anni successivamente rinnovabile. Dall'11 ottobre 2021 ricopre l'incarico monsignor Diego Giovanni Ravelli, del clero della sede suburbicaria di Velletri-Segni, nato nel 1965 e ordinato presbitero nel 1991.\nCronotassi.\nPrefetti delle cerimonie pontificie.\nSegue la lista dei prefetti del XX secolo:"}
{"id": "1863953", "revid": "729019", "url": "https://it.wikipedia.org/wiki?curid=1863953", "title": "Tabuaeran", "text": "Tabuaeran, noto anche come Fanning o Isola di Fanning, \u00e8 un atollo dell'Oceano Pacifico situato nell'arcipelago delle Sporadi equatoriali ed appartenente a Kiribati.\nPossiede una superficie di 33,73\u00a0km\u00b2 e una popolazione di 2.315 abitanti (secondo il censimento della popolazione del 2015). La massima altezza \u00e8 di circa 3 metri sul livello del mare."}
{"id": "1863956", "revid": "152844", "url": "https://it.wikipedia.org/wiki?curid=1863956", "title": "The sword", "text": ""}
{"id": "1863960", "revid": "1573940", "url": "https://it.wikipedia.org/wiki?curid=1863960", "title": "Sh\u01d0chu\u00e1nb\u00f9", "text": "Il Sh\u01d0chu\u00e1nb\u00f9 (\u53f2\u4f20\u90e8) (vol. 49-52, 44 fascicoli, sezione dal n. 2026 al n. 2120) \u00e8 la sezione del Canone buddhista cinese che raccoglie documenti e resoconti storici riguardanti la Storia del Buddhismo cinese. In questa sezione vengono conservati:"}
{"id": "1863964", "revid": "767487", "url": "https://it.wikipedia.org/wiki?curid=1863964", "title": "The Sword", "text": "I The Sword sono un gruppo musicale stoner/heavy metal fondato nel 2003 ad Austin da J.D. Cronise. Cronise, cantante e chitarrista con precedenti esperienze nei Those Peabodys, selezion\u00f2 diversi musicisti prima di trovare l'assetto definitivo del gruppo con Kyle Shutt alla chitarra ritmica, Bryan Richie al basso e Trivett Wingo alla batteria.\nBiografia.\nI The Sword debuttano con l'album \"Age of Winters\" pubblicato nel 2006, dopo 4 anni di lavorazione da parte di Cronise. Per pubblicizzare il loro primo disco, la band parte per un tour intensivo negli Stati Uniti d'America che li vedr\u00e0 al fianco di artisti come ...And You Will Know Us by the Trail of Dead, Lacuna Coil e In Flames; in Europa con Clutch e Nebula; e Giappone con Lamb of God.&lt;ref name=\"swordofdoom.com/pastshows\"&gt;&lt;/ref&gt; Hanno contribuito con la canzone \"Under the Boughs\" alla compilation \"Invaders\" della Kemado Records. Una reinterpretazione della loro canzone \"Freya\" estratta da \"Age of Winters\" \u00e8 apparsa nel gioco \"Guitar Hero II\". \"Freya\" \u00e8 inserita inoltre nella colonna sonora del gioco di corse \"Burnout Dominator\". I testi della band trattano spesso tematiche di mitologia norrena e diverse loro canzoni sono state ispirate alle opere letterarie di George R. R. Martin.\nNel 2007 una clip della canzone \"Iron Swan\" \u00e8 stata utilizzata nell'episodio 21 di \"Big Love\" trasmesso dall'americana HBO. \"Iron Swan\" fu anche usata nella colonna sonora del video game di skateboard, \"Tony Hawk's Project 8\".\nNel novembre del 2007 il gruppo ha pubblicato un EP: split 12\" EP con la band svedese di doom metal Witchcraft. Tale EP contiene due canzoni dei The Sword, una delle quali \u00e8 una cover della celeberrima \"Immigrant Song\" dei Led Zeppelin.\nIl loro secondo album studio, \"Gods of the Earth\", \u00e8 stato pubblicato il 1\u00ba aprile 2008, preceduto dal singolo uscito il 18 marzo \"Fire Lances of the Ancient Hyperzephyrians\", di cui \u00e8 stato girato un video che ha debuttato in aprile. Durante l'estate del 2008 hanno collaborato in un tour in Europa insieme ai Metallica.\nTra il 2010 e il 2011 il gruppo subisce due avvicendamenti nel ruolo di batterista.\nNel maggio 2012 esce il singolo \"Hammer of Heaven\" e nell'ottobre seguente l'album \"Apocryphon\".\nIl quinto album del gruppo viene pubblicato nell'agosto 2015 e prende il titolo \"High Country\"."}
{"id": "1863969", "revid": "287204", "url": "https://it.wikipedia.org/wiki?curid=1863969", "title": "Pratt &amp; Whitney Canada PW100", "text": "I Pratt &amp; Whitney Canada PW100 sono una famiglia di motori aeronautici turboelica prodotti dall'azienda canadese Pratt &amp; Whitney Canada dagli anni ottanta.\nNati dall'esigenza di fornire un prodotto destinato all'impiego civile e capace di motorizzare tra gli altri aerei di linea regionali della fascia da 30 a 70 passeggeri, la serie di motori offre una gamma di potenza che va dai 1\u00a0340 kW (1\u00a0800 shp) generati dal PW118 ai 2\u00a0050\u00a0kW (2\u00a0750 shp) del PW127.\nLa serie PW100 utilizza un'insolita configurazione in cui il moto viene trasmesso dalla turbina all'elica attraverso una soluzione a tre alberi invece dei classici due, configurazione adottata anche dai concorrenti Rolls-Royce Gem e EuroProp TP400-D6.\nIn produzione fin dal 1984, la serie PW100 \u00e8 ancor oggi prodotta negli stabilimenti canadesi dell'azienda a Longueuil, nel Qu\u00e9bec.\nUso non aeronautico.\nL'azienda canadese Bombardier Transportation che si occupa di produzioni in campo ferroviario utilizza un PW150 per motorizzare il prototipo del loro JetTrain, un treno ad alta velocit\u00e0 che l'azienda vuole immettere sul mercato internazionale."}
{"id": "1863974", "revid": "1281904", "url": "https://it.wikipedia.org/wiki?curid=1863974", "title": "Revolutions-Marsch", "text": "Revolutions-Marsch (Marcia della rivoluzione) op. 54, \u00e8 una marcia di Johann Strauss (figlio).\nQuando le fiamme della rivoluzione che divampava in Europa, arrivarono a Vienna, il 13 marzo 1848, il giovane Johann Strauss si trovava ancora a Bucarest con la sua orchestra.\nUn'ulteriore recrudescenza di violenza, nel mese di maggio, coincise con il ritorno del giovane Strauss alla sua citt\u00e0 natale, dopo di che prese rapidamente una chiara posizione; mentre suo padre si schier\u00f2 con la monarchia, Johann diede la propria solidariet\u00e0 agli studenti rivoluzionari.\nPer loro scrisse una serie di composizioni, tra cui la \"Revolutions-Marsch\", chiaramente influenzata dallo stile ungherese.\nProbabilmente Strauss esegu\u00ec la \"Revolutions-Marsch\" (originariamente chiamata \"Siegesmarsch der Revolution\") durante i suoi tour; di certo il pubblico viennese non la ascolt\u00f2 fino ai primi del giugno 1848."}
{"id": "1863975", "revid": "117673620", "url": "https://it.wikipedia.org/wiki?curid=1863975", "title": "Moti del 1830-1831", "text": "I moti del 1830-1831 furono tentativi di insurrezione contro i regimi assolutisti, eredi dei moti del 1820-21; questa volta, per\u00f2, nacquero in Francia e si diffusero poi in altri paesi europei, tra cui diversi stati italiani.\nCome durante i moti di dieci anni prima, i veri protagonisti di queste insurrezioni non furono membri del popolo, bens\u00ec della borghesia cittadina. Su esempio del popolo francese, che aveva cacciato il suo re Carlo X e l'opprimente politica reazionaria del governo dando vita ad un regime monarchico costituzionale retto da Luigi Filippo d'Orl\u00e9ans, numerose altre nazioni diedero vita ad insurrezioni; positive, come nel caso del Belgio, che ottenne l'indipendenza dai Paesi Bassi, negative, come nel caso della Polonia e di Modena.\nLa rivoluzione del 1830 in Francia.\nAlla morte di Luigi XVIII, spentosi senza discendenza nel 1824, sal\u00ec al trono di Francia suo fratello Carlo, conte di Artois, che divenne re con il nome di Carlo X.\nIl nuovo re dimostr\u00f2 subito il suo desiderio di tornare ad un regime simile a quello della monarchia assoluta, restaurando integralmente le condizioni prerivoluzionarie. Concesse numerosi privilegi al clero ed all'aristocrazia fino ad emanare una legge, la cosiddetta \"legge del Miliardo\", che avrebbe risarcito tutti i nobili fuoriusciti dal territorio francese durante gli anni della rivoluzione. Carlo, con l'aiuto del suo primo ministro Polignac, di idee fortemente reazionarie, decise di ovviare alle sempre pi\u00f9 numerose proteste dei democratici e dei borghesi revocando la carta costituzionale ottriata, concessa da Luigi XVIII nel 1814 e pubblicizzando la campagna militare che avrebbe portato di l\u00ec a poco alla conquista dell'Algeria.\nLe manifestazioni di protesta non si placarono, ma andarono sempre pi\u00f9 ampliandosi, anche a causa della crisi recessiva, dovuta a due anni di carestia: il re perse la fiducia persino del suo Parlamento alle elezioni. Cos\u00ec Carlo, il 26 luglio 1830, eman\u00f2 quattro decreti, le ordinanze di Saint-Cloud, con i quali restringeva ulteriormente il diritto di voto, escludendo completamente la borghesia, annullava la libert\u00e0 di stampa applicando pesanti censure, scioglieva il Parlamento ed indiceva nuove elezioni.\nIn seguito a queste disposizioni, il popolo di Parigi insorse, guidato principalmente da esponenti della media ed alta borghesia. In tre giornate particolarmente violente, le \"tre gloriose\" (27, 28 e 29 luglio), i parigini si scontrarono per le vie cittadine con i soldati del re, che non riuscirono a tenere testa alla folla. L'assalto delle truppe venne respinto e Carlo X dovette rinunciare al trono fuggendo in Inghilterra.\nDi l\u00ec a poco venne offerta la corona di Francia a Luigi Filippo d'Orl\u00e9ans, membro di un ramo cadetto dei Borbone. Sembrava l'uomo adatto alle esigenze: di nobile stirpe, quindi atto ad essere il re, figlio di un aristocratico schieratosi con i rivoluzionari, eccellente amministratore delle sue terre, dotato di abitudini e mentalit\u00e0 tipicamente borghesi. Luigi Filippo, che regn\u00f2 per diciotto anni, fu un monarca costituzionale: il re non era pi\u00f9 tale per volere divino, ma per legittimazione dei suoi sudditi. Inoltre, la nuova Costituzione non era pi\u00f9 \"ottriata\" (ossia elargita ai sudditi dalla volont\u00e0 del sovrano, come atto unilaterale), bens\u00ec frutto di un accordo tra il sovrano ed il Parlamento.\nL'indipendenza belga.\nIn seguito al Congresso di Vienna, Belgio e Paesi Bassi furono uniti in un unico stato, che avrebbe dovuto funzionare da stato cuscinetto per una eventuale volont\u00e0 francese di espansione territoriale. Lo stato aveva come forma di governo la monarchia, retta dall'olandese Guglielmo I di Orange-Nassau. I belgi mal sopportavano l'unione tra il loro paese e i Paesi Bassi: il nuovo re aveva adottato una forte politica di accentramento amministrativo e tutti gli incarichi di rilievo erano occupati da olandesi. I belgi erano esclusi cos\u00ec dalla vita politica. A questo si andavano ad aggiungere motivi religiosi: gli olandesi erano protestanti, mentre il Belgio era un paese con forti tradizioni cattoliche. Inoltre la politica di dipendenza economica dall'Inghilterra promossa dal governo olandese frenava la sempre maggiore crescita economica delle industrie belghe.\nNonostante fossero divisi in regioni con forti antagonismi tra loro, i belgi misero da parte le antiche rivalit\u00e0 e si unirono in un movimento, che prese il nome di movimento unionista, che univa le forze agricole delle campagne e quelle industriali delle citt\u00e0. Ben presto, nell'agosto 1830, scoppi\u00f2 a Bruxelles un moto rivoluzionario. Guglielmo non seppe scendere a patti con gli insorti ed invi\u00f2 truppe armate per sedare la rivolta. Tuttavia il moto belga riscosse numerose simpatie tra i francesi, che vedevano cos\u00ec infrangersi lo stato cuscinetto creato sul loro confine.\nAlla conferenza indetta a Londra, i delegati francesi guidati dal principe Talleyrand convinsero gli inglesi sulla necessit\u00e0 di una nazione belga indipendente. Malgrado la loro vicinanza a re Guglielmo, gli inglesi si espressero a favore di un nuovo stato belga. Il Belgio fu cos\u00ec definitivamente riconosciuto come stato indipendente, staccato dai Paesi Bassi, con un regime monarchico costituzionale a capo del quale fu scelto il principe tedesco Leopoldo di Sassonia-Coburgo, che prese il nome di Leopoldo I del Belgio.\nLe insurrezioni in Polonia.\nDalla caduta di Napoleone, la Polonia aveva perso l'indipendenza e si trovava ad essere uno stato satellite della potenza russa. Era dal 1795, anno dell'abdicazione del re Stanislao Poniatowski, che la Polonia non aveva un re. Sull'onda dei successi ottenuti dai rivoluzionari francesi, che erano riusciti a mettere in fuga l'assolutista Carlo X, alcuni polacchi, appartenenti principalmente a circoli intellettuali e militari, promossero un moto rivoluzionario che portasse alla tanto anelata indipendenza. A scatenare questa reazione furono diversi fattori: in particolar modo la grande ostilit\u00e0 nei confronti della Russia, che andava esercitando con sempre maggiore intensit\u00e0 una politica di repressione nei confronti della Polonia, in particolare dopo l'ascesa dello zar Nicola I, che aveva gi\u00e0 sventato con la violenza il moto decabrista.\nQuando diedero inizio alla rivoluzione, i giovani cadetti erano convinti che la Francia di Luigi Filippo sarebbe intervenuta militarmente a favore degli insorti contro la Russia. Pur mostrando simpatia per l'insurrezione, il re francese mantenne un atteggiamento di passivit\u00e0, senza schierarsi apertamente. Entrare in guerra contro la Russia a favore della Polonia avrebbe avuto come conseguenza la reazione della Prussia e dell'Austria, unite allo zar dai patti della Santa Alleanza.\nPerse le speranze in un aiuto francese, si pensava di poter contare almeno sulle masse popolari delle campagne. Tuttavia queste, da secoli legate alle servit\u00f9 feudali, non ebbero la reazione prevista. Nonostante ci\u00f2, il moto port\u00f2 alla liberazione della Polonia centrale ed alla formazione di un esercito regolare. Ben presto per\u00f2 sorsero dei conflitti fra i capi del moto: alcuni erano convinti che, giunti a questo punto, si dovesse scendere a patti con i russi, altri credevano invece nella necessit\u00e0 di una guerra ad oltranza. Approfittando delle divisioni interne degli insorti, le armate russe attaccarono i reparti polacchi che tentarono una strenua resistenza, ma nell'ottobre 1831 furono costretti a capitolare. Varsavia venne presa ed il moto soffocato nel sangue. La Polonia tornava ad essere una provincia russa.\nI moti nei Ducati e nello Stato Pontificio.\nIn seguito ai moti francesi, si riaccesero in alcuni italiani le speranze per una nuova insurrezione. In particolare, nel ducato di Modena la carboneria locale, con a capo Ciro Menotti, aveva intrecciato rapporti amichevoli con il duca Francesco IV, che si mostrava particolarmente interessato alla questione ed aveva in mente oscuri progetti espansionistici per tramutare il suo piccolo ducato in un regno italico. Si and\u00f2 cos\u00ec organizzando un grande moto di insurrezione che si allarg\u00f2 a numerose citt\u00e0 appartenenti allo Stato Pontificio, da Bologna alle Marche e all'Umbria. A Modena l'arresto di Ciro Menotti, il 3 febbraio 1831, su ordine dello stesso duca Francesco IV, fece scoppiare la rivolta.\nIl 5 febbraio gli insorti dichiararono la secessione delle Legazioni di Bologna, Ferrara, Ravenna e Forl\u00ec, dallo Stato della Chiesa. La rivolta si diffuse, inoltre, tra le varie Legazioni delle Marche e dell'Umbria. Inizialmente, in Romagna, se si eccettua uno scontro tra insorti e gendarmi avvenuto a Forl\u00ec, le autorit\u00e0 pontificie cedettero il potere senza resistenza. Le nuove autorit\u00e0 provvisorie proclamarono la nascita delle Province Unite Italiane, una repubblica parlamentare con capitale Bologna sotto la presidenza di Giovanni Vicini che ne promulg\u00f2 la costituzione. \nIl territorio delle Province Unite fu attraversato, tra il 5 e il 9 febbraio, dalle truppe del generale Giuseppe Sercognani, comandante della Guarda nazionale di Pesaro. Dopo aver sconfitto ad Ancona e Terni gli Zuavi pontifici, Sercognani si spinse fino ai confini col Lazio. Alle porte di Rieti fu respinto dall'esercito pontificio, che lo costrinse a rientrare.\nA Forl\u00ec il 17 marzo, Napoleone Luigi Bonaparte, gi\u00e0 re d'Olanda per pochi giorni col titolo di Luigi II, trov\u00f2 la morte, per un'epidemia di morbillo. Il Bonaparte s'era impegnato nel sostegno all'insurrezione come carbonaro, assieme al fratello, il futuro Napoleone III, che divenne un ricercato della polizia austriaca (entrambi erano stati espulsi mesi prima da Roma per il loro attivismo politico).\nNonostante gli insorti fossero riusciti ad impadronirsi d'importanti citt\u00e0 come Parma e Bologna (in questo periodo va inquadrata l'incursione compiuta da Giuseppe Sercognani con i volontari della Vanguardia in direzione di Roma), le Province Unite Italiane non riuscirono a reggere l'intervento armato dell'Austria del febbraio-marzo 1831. Gli insorti sperarono invano nell'intervento di Luigi Filippo di Francia che aveva prestato soccorso con successo ai ribelli belgi; non aiutarono la causa secessionista anche le notevoli discordie presenti tra gli stessi capi della rivolta. Gli austriaci scesero verso il Po seguendo la via del Brennero; oltrepassato il fiume (25 febbraio) si diressero verso Modena. In pochi giorni furono a Bologna e poi a Ferrara. Il 25 marzo avvenne la Battaglia delle Celle a Rimini. Il 26 aprile 1831, con l'occupazione della piazzaforte di Ancona, le Province Unite cessarono di esistere e in breve tempo fu ristabilito l'ordine, cui seguirono condanne a morte.\nIn Romagna, alla fine dell'anno il pontefice invi\u00f2 un esercito di cinquemila soldati per reprimere le rivolte di Rimini, Cesena (\u00abBattaglia del Monte\u00bb, 22 gennaio 1832) e Forl\u00ec."}
{"id": "1863979", "revid": "661526", "url": "https://it.wikipedia.org/wiki?curid=1863979", "title": "The Replacements (gruppo musicale)", "text": "The Replacements sono stati un gruppo musicale alternative rock statunitense formatosi nel 1979 a Minneapolis, Minnesota.\nLa formazione della band, per la maggior parte della sua esistenza, fu composta dalla voce e chitarra Paul Westerberg, il chitarrista Bob Stinson, il bassista Tommy Stinson, e il batterista Chris Mars. Dopo il 1986 Bob Stinson fu sostituito da Slim Dunlap. Steve Foley sostitu\u00ec Mars nel 1990. Sciolti nel 1991, ci fu una breve reunion tra il 2012 e il 2015. Nei primi album si ritrovano principalmente sonorit\u00e0 tipicamente hardcore caratteristico del movimento punk americano dei primi anni ottanta: questo periodo partorisce album quali \"Sorry Ma, Forgot to Take Out the Trash\" e \"Stink\", preceduti da un EP di 4 canzoni, \"Raised in the City\". Sviluppano gi\u00e0 dall'album \"Hootenanny\" (1983) un suono pi\u00f9 eterogeneo ma sempre contaminato dal punk, ottenendo un discreto successo con l'album \"Let It Be\" (1984), ad oggi considerato il loro capolavoro e uno dei dischi che maggiormente influenzer\u00e0 l'alternative rock. Il riscontro ottenuto li porter\u00e0 a firmare un contratto con una \"major\", l'etichetta Sire Records. Di ottimo livello anche i successivi \"Tim\" (1985) e \"Pleased to Meet Me\" (1987), mentre gli ultimi due album della band (\"Don't Tell a Soul\" e \"All Shook Down\") rappresentano gi\u00e0 gli indizi di quella che a breve diventer\u00e0 la carriera solista di Paul Westerberg. Considerato negli anni novanta un padrino del nuovo movimento grunge, Westerberg suoner\u00e0 la colonna sonora del film generazionale \"Singles - L'amore \u00e8 un gioco\".\nLa musica dei Replacements \u00e8 stata influenzata da artisti rock come The Rolling Stones, Faces, Big Star, Slade, Badfinger, Lou Reed e Beatles e artisti punk come Ramones, New York Dolls, Clash e Dead Boys.\nStoria.\nFormazione e i primi anni.\nLa loro storia inizia nel 1977, a Minneapolis, quando un diciannovenne di nome Bob Stinson regal\u00f2 a suo fratello Tommy Stinson un basso per tenerlo lontano dalla strada. Quell'anno Bob incontr\u00f2 Chris Mars, un liceale che aveva abbandonato la scuola. Con Mars alla chitarra e in seguito alla batteria, il trio chiamato \u201cDogbreath\u201d incominci\u00f2 a suonare cover di artisti come gli Aerosmith, Ted Nugent e Yes ma ancora senza un cantante. Un giorno Paul Westerberg, un custode dell'ufficio del senatore statunitense David Durenberger, stava camminando verso casa tornando dal lavoro e lungo la strada sent\u00ec suonare una band nel Stinsons' House. Impressionato dalla performance della band, Westerberg incominci\u00f2 regolarmente a passare di l\u00ec per ascoltare il trio dopo il lavoro. Mars conobbe Westerberg e cos\u00ec lo invit\u00f2 a fermarsi, ignaro che Mars fosse il batterista dei Dogbreath.\nI Dogbreath fecero diverse audizioni per trovare un cantante, tra cui un hippie che leggeva i testi da dei fogli. La band finalmente trov\u00f2 un cantante che non fu Westerberg, il quale auspicava quel ruolo ma un giorno preso da parte gli dissero che non \u201cpiaceva alla band\u201d. Presto il neo assunto cantante lascia il suo ruolo e viene rimpiazzato da Westerberg. Prima che Westerberg entrasse nella band, i Dogbreath spesso cedevano all'abuso di alcol e droghe durante le prove, suonando le canzoni come fosse un secondo fine. In contrasto con il resto del gruppo, il relativamente disciplinato Westerberg appariva alle prove vestendosi ordinatamente insistendo poi per far praticata.\nDopo la scoperta delle prime generazioni di gruppi punk come The Clash, The Jam, The Damned e The Buzzcocks, i Dogbreath cambiarono il loro nome in The Impediments e suonarono senza Tommy Stinson in stato di ubriachezza ad un concerto nella sala di una chiesa nel giugno del 1980. Dopo esser stati sospesi dall'evento per il loro comportamento cambiarono il nome in The Replacements. In una memoria non pubblicata, Mars successivamente spieg\u00f2 la scelta del nome della band: \u201cCome forse il principale atto non mostra, e invece il pubblico deve accontentarsi di una sgridata di noi sgradevoli persone. [...] Sembrava coincidere con noi, descrivendo con precisione la nostra 'secondaria' e collettiva stima per la societ\u00e0.\u201d\nIl Demo e Twin/Tone Records.\nLa band presto registr\u00f2 un demo di quattro canzoni nel seminterrato di Mars, in seguito consegnato a Peter Jesperson nel maggio 1980. Jesperson era il manager del Oar Folkjokeopus, un negozio punk rock a Minneapolis, e inoltre era anche il fondatore di Twin/Tone Records con un ingegnere locale chiamato Paul Stark. Westerberg inizialmente consegn\u00f2 la cassetta per vedere se la band potesse suonare al Longhorn, una sede locale dove era influente la figura di Jesperson. Lui origli\u00f2 dall'ufficio di Jesperson che quest'ultimo stesse per ascoltare il loro demo, e decise di aspettare che partisse la prima canzone, \"Raised in the City\", per poi scappare via.\nJesperson ascolt\u00f2 l'intera canzone pi\u00f9 volte. \u201cSe io ho mai avuto un momento magico nella mia vita, \u00e8 stato quando ho inserito la cassetta,\u201d dice Jesperson, \u201cIo non sono nemmeno andato oltre la prima canzone finch\u00e9 non ho pensato che la mia testa stesse per esplodere\u201d.\nJesperson chiam\u00f2 Westerberg il giorno seguente, chiedendogli \u201cCos\u00ec volete fare un single o un album?\u201d. Con il consenso di Stark e del resto della band, i Replacements firmarono un contratto con la Twin/Tone Records nel 1980. Il supporto di Jesperson venne benvoluto dalla band, e loro gli chiesero di diventare il loro manager dopo il loro secondo show. Dopo l'estate, la band esegu\u00ec concerti in diversi club quasi vuoti; quando finivano una canzone, escluso il basso ronzio delle conversazioni, la band avrebbe sentito Jesperson fischiare e applaudire calorosamente. \u201cIl suo entusiasmo ci fece andare avanti, ogni volta, senza dubbio\u201d, Mars poi disse, \u201cLa sua visione, la sua fiducia nella band era una forza che ci teneva uniti.\u201d\nDopo aver firmato con Twin/Tone, Westerberg incominci\u00f2 a scrivere nuove canzoni, e presto ebbe un intero album pieno di ottimo materiale. Sebbene non fosse importante allora, Twin/Tone non poteva realizzare l'album prima dell'agosto 1981. Dato che erano sospettosi del commercio della musica in generale, i Replacements non firmarono un contratto scritto con Twin/Tone Records."}
{"id": "1863981", "revid": "767487", "url": "https://it.wikipedia.org/wiki?curid=1863981", "title": "James Mill", "text": "Fu discepolo di Bentham nonch\u00e9 padre di John Stuart Mill.\nPensiero.\nFondamentale \u00e8 la sua opera \"History of British India\" che si pone come primo tentativo di raccontare la presenza britannica in India e si inserisce all'interno del discorso orientalista.\nNella sua opera \"Analisi dei fenomeni dello spirito umano\" (1829), Mill si propone di risolvere le manifestazioni della vita psichica nei loro elementi ultimi. Tali elementi ultimi devono essere, positivisticamente, dei fatti osservabili sperimentalmente e li identifica pertanto con le sensazioni.\nMill ritiene che la vita psichica dell'uomo consista nell'associazione delle idee (cos\u00ec come per David Hume e la tradizione associazionistica inglese), cio\u00e8 nell'associazione delle immagini prodotte dalle sensazioni. Per quanto esse esulino dalla volont\u00e0 umana, le associazioni di idee, essendo tanto pi\u00f9 forti quando pi\u00f9 frequenti possono controllarsi.\nL'associazionismo di Mill si coniuga cos\u00ec con l'utilitarismo di Jeremy Bentham: l'azione educatrice dell'uomo consiste nel promuovere le associazioni di idee che stanno a capo di un'azione utile, reprimendo invece quelle che danno luogo a un'azione dannosa. \nFavorendo le associazioni di idee che portano a stabilire un nesso tra l'utile del singolo e quello collettivo per Mill, come per il maestro Bentham, \u00e8 possibile far convergere egoismo e altruismo."}
{"id": "1863990", "revid": "729019", "url": "https://it.wikipedia.org/wiki?curid=1863990", "title": "Sen Dunsidan", "text": "Sen Dunsidan \u00e8 un personaggio immaginario della serie di romanzi Shannara. \u00c8 uno degli antagonisti principali nella trilogia de \"Il Druido Supremo di Shannara\", ed il Primo Ministro della Federazione delle Terre del Sud.\nStoria.\nIn principio era un semplice politico della Federazione ma, grazie alle sue abilit\u00e0 oratorie e al suo opportunismo, arriv\u00f2 in pochi anni a ricoprire la carica di ministro nel governo federale: lui per\u00f2 voleva molto pi\u00f9 potere. Quando la Strega di Ilse cominci\u00f2 a tormentare le Terre del Sud, il politico si alle\u00f2 con lei nella speranza di ottenere dei benefici che per\u00f2 non arrivarono mai; la strega infatti, lo usava per i suoi scopi, lo terrorizzava e lo faceva tacere senza ammettere repliche, attirandosi di conseguenza le sue ire.\nNon ebbe mai il coraggio e l'ardire di ribellarsi a lei, ma quando part\u00ec per il misterioso continente di Parkasia, il politico sfrutt\u00f2 l'occasione per riconquistare il potere perduto: si alle\u00f2 con l'oscuro maestro della strega, il Morgawr, che in cambio di un equipaggio gli promise il titolo di Primo Ministro. Sen Dunsidan gli forn\u00ec un nutrito gruppo di prigionieri del Prekkendor che lo stregone tramut\u00f2 in morti viventi, privi di anima e capaci solo di ubbidire ai suoi ordini. Il giorno dopo il Primo Ministro in carica mor\u00ec; Sen Dunsidan si candid\u00f2 immediatamente per la successione e il suo avversario spar\u00ec misteriosamente.\nCon questo circolo di sangue divenne Primo Ministro e seppe conservare la propria posizione per un ventennio, nonostante il ritorno di Grianne Ohmsford nelle Quattro Terre: temeva che per il suo tradimento sarebbe stato punito, invece la donna si rintan\u00f2 nella fortezza di Paranor ignorandolo completamente. Temette sempre una sua vendetta e non riusc\u00ec a capacitarsi della trasformazione di Grianne, da Strega di Ilse ad Ard Rhys dei Druidi: la temeva soprattutto quando era invitato a Paranor per discutere una eventuale tregua con i Liberi, tregua che non si concretizz\u00f2 mai. Era infatti ambizione del politico dominare le Quattro Terre, e per farlo occorreva controllare i Druidi, signori delle arti magiche, che avrebbero donato al suo esercito un vantaggio enorme; per questo motivo decise di eliminare Grianne Ohmsford e partecip\u00f2 indirettamente alla congiura orchestrata da Shadea a'Ru.\nQuando lei divenne il nuovo Ard Rhys si convinse di poterla manipolare ma presto comprese che l'instabilit\u00e0 dell'ordine impediva alla sua alleata di schierarsi a favore della Federazione: fu in quei giorni che il politico accett\u00f2 come suo consigliere personale Iridia Eleri, alias Il Moric e conobbe Etan Orek, un ingegnere che aveva inventato una nuova arma che subito il politico mise a disposizione del proprio esercito.\nPrudente e sospettoso, non cedette ai consigli del Moric che lo aizzava ad attaccare Arborlon, la capitale elfica: Sen Dunsidan voleva prima chiudere la guerra sul Prekkendor e poi assaltare le terre dei Liberi. Questa sua decisione gli cost\u00f2 la vita: il Moric uccise Etan Orek e sostituendosi a lui convinse Dunsidan a raggiungerlo nel proprio laboratorio dove fu infine ucciso."}
{"id": "1863991", "revid": "76963", "url": "https://it.wikipedia.org/wiki?curid=1863991", "title": "John Ventimiglia", "text": "Biografia.\nNato da una famiglia di origini italiane, Ventimiglia deve la sua fama all'interpretazione del cuoco Artie Bucco nella pluripremiata serie televisiva HBO \"I Soprano\", in tutte e 6 le stagioni dello show, dal 1999 al 2007.\nPrima di allora aveva avuto piccoli ruoli cinematografici nei film \"Fratelli\" (1996) di Abel Ferrara, e \"Pallottole su Broadway\" (1994) di Woody Allen.\nIn televisione \u00e8 apparso in produzioni come \"NYPD\" e \"Law &amp; Order\"."}
{"id": "1863995", "revid": "767487", "url": "https://it.wikipedia.org/wiki?curid=1863995", "title": "Paul Westerberg", "text": ""}
{"id": "1863997", "revid": "599013", "url": "https://it.wikipedia.org/wiki?curid=1863997", "title": "Nata\u0161a Osmokrovi\u0107", "text": "Giocava nel ruolo di schiacciatrice.\nCarriera.\nLa carriera di Nata\u0161a Osmokrovi\u0107 inizia nel 1995, tra le file dell', con cui si aggiudica il campionato croato. Nel 1996, fa il suo esordio in nazionale, con cui vince la medaglia d'argento al campionato europeo del 1997. Nello stesso anno, viene ingaggiata dalle Hisamitsu Springs. Un anno dopo, gioca nell'Okisu Toyobo, altra squadra del campionato giapponese. Nel 1998, va a giocare nell'Associa\u00e7\u00e3o Desportiva Classista BCN, con cui si aggiudica la Coppa del Brasile.\nDopo aver vinto nuovamente la medaglia d'argento al campionato europeo del 1999, nella stagione 1999-2000, fa il suo esordio in Italia con la maglia del Centro Ester Pallavolo. Dopo il ritorno per anno in Brasile, al Vasco da Gama, \u00e8 nuovamente in Italia, per giocare con la Virtus Reggio Calabria, che lascia a met\u00e0 della stagione per giocare con la debuttante AGIL Volley, con cui raggiunge la finale dei play-off.\nResta inattiva per un anno tra il 2002 ed il 2003, riprendendo a giocare con la Pallavolo Chieri nella stagione 2003-04. Nel campionato successivo, gioca nell'. Nella stagione 2005-06 viene ingaggiata dall'Asystel Volley di Novara, di cui diventa capitano e con cui vinse Supercoppa italiana nel 2005, una Coppa di Lega, una Top Teams Cup e una Coppa CEV; raggiunge anche un'altra finale scudetto nella stagione 2008-09 e una finale per il terzo posto in Champions League, dove vince il premio per la migliore ricezione.\nNel 2009 \u00e8 stata ingaggiata dalla squadra turca del Fenerbah\u00e7e Spor Kul\u00fcb\u00fc, con cui vince tutte le competizioni nazionali (campionato, Coppa di Turchia e Supercoppa turca), ma perde la finale di Champions League, dove viene premiata per il miglior servizio. Nel 2010 vince la Coppa del Mondo per club.\nNella stagione 2011-12 si trasferisce al Rabit\u0259 Bak\u0131 Voleybol Klubu, con la quale si aggiudica la Coppa del Mondo per club 2011 e il campionato. Nella stagione successiva viene ingaggiata dalla \u017denskij volejbol'nyj klub Dinamo Moskva, ritirandosi al termine del campionato; tuttavia ritorna sui suoi passi e gioca col Volero Z\u00fcrich la sola Coppa del Mondo per club, dopo la quale lascia definitivamente l'attivit\u00e0 agonistica."}
{"id": "1863999", "revid": "1821847", "url": "https://it.wikipedia.org/wiki?curid=1863999", "title": "Ruralismo", "text": "Il ruralismo (chiamato anche agrarianesimo o agrarianismo) \u00e8 un'ideologia propria dei partiti e dei movimenti un tempo agrari e/o contadini.\nIl ruralismo, collocabile nel filone del pensiero filosofico tradizionalista, non \u00e8 un movimento politico-culturale omogeneo. Ruralisti, infatti, sono partiti politici sia progressisti che conservatori.\nStoria.\nDurante la prima guerra mondiale, si parl\u00f2 di un ruralismo come concessione risarcimentaria governativa ai soldati contadini che avevano combattuto per la patria.\nIl ruralismo \u00e8 chiaramente condizionato dalla presenza nel Paese di una parte consistente di operatori del settore primario (pesca, allevamento, agricoltura). Non \u00e8 un caso che, soprattutto in Europa, i partiti agrari abbiano avuto una forte diffusione fino agli anni '30 e '40 (ad esempio, il Partito dei Contadini in Irlanda e la Lega dei Contadini Bavaresi in Germania), fino a quando, cio\u00e8, l'industrializzazione non ha cominciato a prendere piede in modo massiccio. I partiti agrari sono, pertanto, di difficile collocazione ideologica. Spesso hanno rappresentato l'opposizione ai partiti marxisti nei paesi dell'Europa centro-orientale (ad esempio, il Partito Rurale Croato), in quanto sostenitori della propriet\u00e0 privata. In altri casi, invece (Partito Agrario di Russia), sono nati come derivazione dei partiti comunisti al potere, che volevano consolidare la propria presenza nelle masse contadine. Il ruralismo si lega spesso anche all'ispirazione religiosa (ad esempio, il Partito Popolare Polacco) e, da questa, trae molti valori (ad esempio, la tutela della famiglia tradizionale). Il ruralismo ha molti punti di contatto anche con i partiti populisti e con quelli regionalisti ed autonomisti. Di parte politica e filosofica decisamente opposta era il ruralismo di stampo nazista nella Germania degli anni '30. Secondo tale accezione, in polemica antiurbana ed anticapitalista, il ruralismo era alla base di un razzismo biologista: agricoltura e mondo rurale sarebbero dovuti diventare luogo e mezzo per un rinnovamento razziale e biologico del popolo tedesco, con il contadino come custode e riproduttore ideale, come sintetizzato da Walther Darr\u00e9 nel suo \"Blut und Bodel\" (\"Sangue e suolo\").\nAnche il fascismo italiano promosse una linea ideologica e sociale ruralista, tesa ad esaltare i valori della vita di campagna e del lavoro rurale. La battaglia del grano, voluta da Mussolini, fece parte di tale strategia. Un motto del fascismo che riassume la mentalit\u00e0 ruralista e bellicista del regime mussoliniano fu \"\u00c8 l'aratro che traccia il solco, ma \u00e8 la spada che lo difende\".\nDagli anni '80 in poi, molti partiti agrari sono entrati a far parte di partiti conservatori (Centro Nazionale degli Indipendenti e dei Contadini, confluito nell'UMP francese e poi nell'UDI) o socialisti, oppure hanno cambiato la propria denominazione (ad esempio, l'Unione agraria finlandese, ora Partito di Centro; il Partito agrario norvegese, ora Partito di Centro), assumendo spesso posizioni moderate e centriste. Non mancano partiti agrari che si sono avvicinati alle posizioni ambientaliste (ad esempio, il Partito Agrario Ambientalista albanese e l'Unione dei Contadini e dei Verdi di Lituania).\nAttualmente il ruralismo \u00e8 rivendicato da parte dell'area ambientalista o ecologista. Questo ruralismo \u00e8 fondato sulla territorializzazione, sull'autoproduzione (di energia, cibo, conoscenza, senso, istituzioni sociali) in chiave antiborghese, anti-individualistica, anti-industriale, anti-scientifica.\nDefinizione.\nNell'introduzione del libro \"Ruralismo nella letteratura americana\" di M. Thomas Inge, l'autore definisce il ruralismo attraverso i seguenti principi fondamentali:"}
{"id": "1864000", "revid": "1305772", "url": "https://it.wikipedia.org/wiki?curid=1864000", "title": "Haute-volee", "text": "Haute-volee (Alta societ\u00e0) op. 155 \u00e8 una polka di Johann Strauss II.\nL'elegante polka \"Haute-volee\" risale alla seconda met\u00e0 del 1854, periodo in cui, sfortunatamente per Strauss, la popolazione di Vienna era pi\u00f9 preoccupata degli sviluppi degli eventi in Crimea e dell'epidemia di colera che infuriava nella capitale, piuttosto che delle composizioni di Johann Strauss.\nLa prima esecuzione del brano ebbe luogo ad un festival imperiale nei \"Volksgarten\" il 17 agosto 1854.\nQuesta fu una di una serie di brani del compositore, risalenti a questo periodo, che pass\u00f2 quasi inosservata, date le difficolt\u00e0 politiche e sociali del momento."}
{"id": "1864001", "revid": "1718925", "url": "https://it.wikipedia.org/wiki?curid=1864001", "title": "Giuliano Santi", "text": ""}
{"id": "1864003", "revid": "712828", "url": "https://it.wikipedia.org/wiki?curid=1864003", "title": "Ciurma di Bellamy", "text": ""}
{"id": "1864006", "revid": "1573940", "url": "https://it.wikipedia.org/wiki?curid=1864006", "title": "Chiesa di San Rocco (Mendrisio)", "text": "La chiesa parrocchiale di San Rocco \u00e8 un edificio religioso che si trova a Mendrisio, nel quartiere di Meride, in Canton Ticino.\nStoria.\nLa costruzione viene citata per la prima volta in documenti storici risalenti al 1578. Nel XVII secolo sub\u00ec importanti rimaneggiamenti e nel 1772 venne ampliata.\nDescrizione.\nLa chiesa si presenta con una pianta ad unica navata, terminante in un coro."}
{"id": "1864008", "revid": "729019", "url": "https://it.wikipedia.org/wiki?curid=1864008", "title": "Teraina", "text": "Teraina, nota anche come Isola Washington, \u00e8 un atollo dell'Oceano Pacifico situato nell'arcipelago delle Sporadi equatoriali ed appartenente alla Repubblica di Kiribati.\nIl nuovo nome di Teraina adottato nel 1979 con la nuova costituzione, significa \u201cLa Linea\u201d (equatoriale) in gilbertese (Te Raina dove Raina \u00e8 la pronuncia locale dell\u2019inglese \"Line\").\nPossiede una superficie di 9,55\u00a0km\u00b2 e una popolazione di 1.907 abitanti (2020). \u00c8 posto a nord dell'atollo di Tabuaeran.\n\u00c8 il solo posto delle Kiribati con una laguna di acqua dolce: la lente d'acqua dolce \u00e8 cos\u00ec vasta da affiorare in superficie."}
{"id": "1864014", "revid": "287204", "url": "https://it.wikipedia.org/wiki?curid=1864014", "title": "Utenzi wa Tambuka", "text": "Utenzi (o Utendi) wa Tambuka (o wa Hirqal) (in swahili, \"Il canto di Tambuka\" o \"di Eraclio\") \u00e8 un poema epico del 1728. \u00c8 una delle pi\u00f9 antiche composizioni conosciute in lingua swahili. Racconta diversi episodi delle guerre fra arabi e bizantini e fra ottomani e bizantini, compresi fra la battaglia di Mu'tah (628 d.C.) e la caduta di Costantinopoli (1453). Il nome \"Eraclio\", che compare in uno dei titoli dei manoscritti ritrovati, si riferisce a Eraclio I; \"Tambuka\" \u00e8 invece il nome swahili della citt\u00e0 di Tabuk, in Arabia Saudita. L'eroe principale del poema \u00e8 \u02bfAl\u012b ibn Ab\u012b \u1e6c\u0101lib, nipote del Profeta, sposato con la figlia maggiore di Maometto, al quale il testo si riferisce attraverso numerosi appellativi, fra cui \"Haidar\" (\"il leone\").\nManoscritti.\nIl pi\u00f9 antico manoscritto dell'opera finora ritrovato riporta l'anno 1141 del calendario islamico, corrispondente al 1728. Fu vergato a Yunga, un palazzo reale dell'antica citt\u00e0 di Pate, nell'arcipelago di Lamu. Nelle strofe 1124-1125 si dice che l'opera fu scritta per volere del \"re di Yunga\" (ovvero il Sultano di Pate), allo scopo di celebrare le gesta dei primi seguaci di Maometto. Al passo 1146, l'autore si presenta come Mwengo, figlio di Osman (Athumani). Di Mwengo non si sa molto altro, se non che gli vengono attribuiti anche alcuni altri poemi. Anche a suo figlio, Abu Bakr bin Mwengo, viene attribuito un poema epico minore, imitazione dell'opera del padre, datato alla met\u00e0 del XVIII secolo.\nCome tutte le opere in swahili antiche, l\"Utendi\" \u00e8 scritto nell'alfabeto arabo (il cosiddetto stile \"ajami\"). La lingua \u00e8 una variante settentrionale dello swahili noto come kiamu; alcuni manoscritti differiscono leggermente da quello di Pate, rivelando l'influenza di altri dialetti, come il kigunya e il kiunjuga (lo swahili di Zanzibar).\nForma dell'opera.\nLa struttura dell\"Utendi wa Tambuka\" \u00e8 una delle forme tipiche della letteratura poetica swahili, detta \"utenzi\". Nell'utenzi, i versi sono composti da otto sillabe e disposti a gruppi di quattro (\"stanze\"); i primi tre versi di ogni stanza si chiudono con sillabe che fanno rima fra loro, mentre il quarto si conclude con una sillaba che \u00e8 sempre la stessa per l'intera opera. Poich\u00e9 la maggior parte delle parole swahili hanno l'accento sulla penultima sillaba, i versi dell'opera hanno sempre un accento sull'ultima o sulla penultima sillaba."}
{"id": "1864015", "revid": "767487", "url": "https://it.wikipedia.org/wiki?curid=1864015", "title": "Modello autoregressivo integrato a media mobile", "text": "In statistica per modello ARIMA (acronimo di \"AutoRegressive Integrated Moving Average\") si intende una particolare tipologia di modelli atti ad indagare serie storiche che presentano caratteristiche particolari. Fa parte della famiglia dei processi lineari non stazionari.\nUn modello ARIMA(p,d,q) deriva da un modello ARMA(p,q) a cui sono state applicate le differenze di ordine \"d\" per renderlo stazionario. In caso di stagionalit\u00e0 nei dati si parla di modelli SARIMA o ARIMA(p,d,q)(P,D,Q)."}
{"id": "1864017", "revid": "1543377", "url": "https://it.wikipedia.org/wiki?curid=1864017", "title": "Giacomo Cenna", "text": "Vita.\nGiacomo nacque a Venosa da Ascanio, giurista e letterato al servizio dei principi Gesualdo.\nDopo la laurea a Salerno, in diritto civile e canonico, Cenna ritorn\u00f2 a Venosa, dove tenne scuola di diritto e, per i suoi meriti letterari, in quanto membro della gesualdiana Accademia dei Rinascenti (fondata nel 1612), fu nominato, gi\u00e0 nel 1589, canonico ed arcidiacono della Cattedrale di Venosa. Fu, inoltre, poeta su commissione per l'amministrazione di Andria, in diocesi di Venosa, per la battaglia contro gli abitanti di Minervino.\nNel 1614, quando il vescovo Andrea Perbenedetti progett\u00f2 di aggiungere alle costituzioni sinodali della diocesi la lista dei vescovi, incaric\u00f2 proprio il Cenna di compilarla, dandogli carta bianca nella consultazione dell'archivio della Cattedrale: il risultato fu un catalogo, \"Nomina episcoporum, qui pro tempore praefuerunt Ecclesiae Venusinae\".\nProprio per questo motivo, il Cenna aveva ottenuto, in vista della composizione di una storia della citt\u00e0 commissionatagli dal vescovo, l'autorizzazione a consultare i documenti dell'archivio vescovile e capitolare. Tuttavia, probabilmente, l'accademico trattenne presso di s\u00e9 alcune carte, sicch\u00e9 il Perbenedetti il 7 giugno del 1616 invi\u00f2 i procuratori del Capitolo, Angelo Spata e Giovanbattista di Santa Lucia, a perquisire l'abitazione del Cenna, che perse la carica di arcidiacono. L'astio per questa estromissione si rivers\u00f2 nel seguito dell'opera gi\u00e0 composta - e mai pubblicata -, la \"Cronaca antiqua della Citt\u00e0 di Venosa\", quando, trattando dei vescovi venosini, Cenna afferm\u00f2, del Perbenedetti, \u00abche duoi errori erano stati fatti al mondo: l'uno da Paulo V a farlo Vescovo di Venosa, e l'altro da Urbano a farlo visitatore del Regno di Napoli\u00bb.\nIl Cenna non riottenne l'arcidiaconato neanche con i successori del Perbenedetti, Frigerio e Conturla. Dopo il 1640, ultima data ricordata nella \"Cronaca\", non abbiamo pi\u00f9 notizie di lui, sicch\u00e9 si pu\u00f2 ritenere che sia morto poco dopo.\nOpere.\nOpere storiche.\nCenna inizi\u00f3 la sua attivit\u00e0 storiografica con i \"Nomina episcoporum, qui pro tempore praefuerunt Ecclesiae Venusinae \", un elenco ragionato dei vescovi di Venosa redatto come postfazione agli atti del Sinodo Diocesano indetto dal Perbenedetti nel 1614.\nL'opera maggiore \u00e9, per\u00f2, la \"Cronaca antica della Citt\u00e0 di Venosa\", rimasta inedita fino al 1902, quando fu pubblicata in stralci dall'avvocato e studioso venosino Gerardo Pinto su interessamento di Giustino Fortunato. In quella che risulta essere, pi\u00f9 che una vera e propria storia di Venosa, un'apologia dell'antichit\u00e0 e della grandezza della cittadina basilicatese, fondata sulla Chiesa, Cenna si dedic\u00f2 ad imbastire un discorso apologetico costruito, pi\u00f9 che su una rigida intelaiatura cronologica, su vere e proprie argomentazioni \u201cindiziarie\u201d dell'antichit\u00e0 di Venosa, in primo luogo i \u201cfatti d'arme\u201d (capp. I-VI): \u00abl'antichit\u00e0, nobilt\u00e0 e grandezza del Populo di questa citt\u00e0 di Venosa se pu\u00f2 videre dalle guerre da esso fatte ne i tempi antiqui\u00bb.\nMancando ogni memoria dell'antico legata ad una remota fondazione della citt\u00e0, inoltre, l'accademico venosino cerc\u00f2 di collegare il tema della fedelt\u00e0 della citt\u00e0 al personaggio meglio definito nelle fonti e meglio descrivibile, ancorch\u00e9 legato alla citt\u00e0 da una circostanza fortuita. Nel caso di Venosa, la centralit\u00e0 di Marcello come \"vir illustris\" e legato, seppur tenuemente, a Venosa, spinse il Cenna a dedicare un ampio racconto al console romano, introdotto come gloria cittadina e prova fondamentale dell'antichit\u00e0 della citt\u00e0. Del resto, era visibile, tra i monumenti venosini, la cosiddetta tomba di Marcello, molto vicina al perimetro della citt\u00e0: si trattava di un sepolcro, del quale resta solo il nucleo in \"opus cementicium\".\nInoltre, Cenna indicava, tra i segni d'onore della citt\u00e0: l'elenco delle chiese cittadine: \u00abdalle chiese dedicate alla Divina Maest\u00e0 del Signore Iddio se pu\u00f2 medesmamente conietturare l'antiquit\u00e0 e nobilt\u00e0 di Venosa\u00bb;\n l'elenco dei privilegi concessi alla citt\u00e0 dai vari sovrani (XXV-XXVIII): \u00abl'antiquit\u00e0 e nobilt\u00e0 della citt\u00e0 di Venosa si pu\u00f2 considerare medesmamente dall'altri privilegij e prerogative che tiene\u00bb;\n le \u00abpersone litterate\u00bb (XXIX-XXXIII): \u00abl'antiquit\u00e0 e nobilt\u00e0 delle citt\u00e0 si considera medesmamente dalla grandezza degl'ingegni di suoi cittadini\u00bb.\nOpere poetiche.\nIl manoscritto che contiene la \"Cronaca\" comprende anche altre sue opere inedite: versi d'occasione per i vescovi successori del Perbenedetti; due poemetti sulla guerra franco-spagnola, \"Bellum Magni Ducis\" e \"Factum post bellum Magni Ducis\"; \"De clade illata Minervinensibus a civibus civitatis Andriae\"; \"Exhortatio\" latina per una guerra ai Turchi."}
{"id": "1864019", "revid": "1444886", "url": "https://it.wikipedia.org/wiki?curid=1864019", "title": "Sellafield", "text": "Sellafield \u00e8 un sito nucleare britannico situato sulla costa del mare d'Irlanda nella contea di Cumbria in Inghilterra.\nOspita sia un impianto di ritrattamento del combustibile nucleare irraggiato di propriet\u00e0 di BNFL che la ex centrale nucleare di Calder Hall, dotata di un reattore di tipo Magnox e che fu il primo impianto commerciale di produzione elettronucleare al mondo.\nIl reattore di \"Calder Hall\" \u00e8 stato chiuso nel 2003. L'autorit\u00e0 britannica per lo smantellamento degli impianti nucleari ritiene che sar\u00e0 possibile smantellarlo per il 2115, cio\u00e8 dopo 160 anni dall'inaugurazione. In alternativa \u00e8 stato studiato un piano (con orizzonte temporale di 100 anni) per mantenere l'impianto, trasformandolo in una \"attrazione turistica di valore storico\".\n\"Sellafield\" \u00e8 sede anche di altri impianti nucleari dismessi e per i quali non sono stati ancora definiti i tempi di smantellamento.\nIncidenti nucleari.\nIl complesso era originariamente denominato \"Windscale\", dal nome di un reattore militare presente sul luogo. Tuttavia nel 1981, anche per via della cattiva immagine che questo sito si era fatto a causa di due incidenti a tale centrale accaduti nel 1957 e nel 1973, si prefer\u00ec modificarne la denominazione."}
{"id": "1864020", "revid": "1543377", "url": "https://it.wikipedia.org/wiki?curid=1864020", "title": "Maturazione dei frutti", "text": "La maturazione dei frutti \u00e8 un processo naturale che segna il raggiungimento del tasso ottimale di crescita degli stessi e porta una serie di modifiche interne che interessano: \nMaturazione spontanea.\nLa maturazione dei frutti avviene spontaneamente in natura mentre i frutti sono sulla pianta e richiede un adeguato periodo di tempo che \u00e8 funzione della temperatura e umidit\u00e0 media dell'ambiente in cui cresce la pianta.\nMaturazione accelerata artificialmente.\nPer motivi commerciali \u00e8 a volte opportuno raccogliere i frutti sulla pianta prima che siano giunti a completa maturazione, perch\u00e9 in queste condizioni sono in genere pi\u00f9 resistenti alle sollecitazioni del trasporto dal luogo di origine ai mercati di utilizzo. In questi casi, una volta giunta a destinazione la maturazione della frutta viene artificialmente accelerata con l'utilizzo di alcune sostanze chimiche.\nUno degli acceleranti di maturazione pi\u00f9 diffuso \u00e8 l'etilene, un gas che si diffonde nei tessuti dei frutti e che pu\u00f2 risultare pi\u00f9 efficace delle auxine, giberelline e acido abscissico. Per ottenere la maturazione accelerata la frutta viene conservata in camere ad elevata presenza di etilene. L'etilene causa un aumento della respirazione e l'idrolisi della cellulosa.\nQuesto processo \u00e8 necessario solo per i frutti climaterici, che hanno la propriet\u00e0 di poter continuare la maturazione quando sono staccati dalla pianta.\nCaratteristiche della maturazione.\nIl cambiamento di colore (viraggio) \u00e8 favorito dalla scomparsa della clorofilla e dalla presenza di xantofille, carotene e antociani.\nIl rammollimento della polpa \u00e8 reso possibile grazie alla trasformazione delle protopectine in acidi pectici, realizzata dalla pectinesterasi. Successivamente gli acidi pectici, che sono polimeri dell'acido galatturonico, vengono idrolizzati e resi solubili ad opera della poligalatturonasi, con conseguente rammollimento della polpa.\nIl tenore zuccherino tende ad aumentare durante il periodo di maturazione con degradazione dell'acidit\u00e0 totale, insieme di acido malico-citrico-tartarico.\nInfine si ha la sintesi di composti volatili (esteri di frutta) che danno il tipico profumo ai frutti.\nIl periodo ottimale di maturazione dei frutti \u00e8 definito picco di maturazione, ed \u00e8 la frazione temporale in cui la grandezza e le caratteristiche organolettico-nutrizionali del frutto raggiungono standard qualitativi ottimali. Passato tale periodo il frutto degenera rapidamente, perdendo consistenza."}
{"id": "1864021", "revid": "84604", "url": "https://it.wikipedia.org/wiki?curid=1864021", "title": "Duna di Sabaudia", "text": ""}
{"id": "1864023", "revid": "17347698", "url": "https://it.wikipedia.org/wiki?curid=1864023", "title": "Windscale", "text": ""}
{"id": "1864025", "revid": "775372", "url": "https://it.wikipedia.org/wiki?curid=1864025", "title": "Enderbury", "text": " \nEnderbury \u00e8 un piccolo atollo disabitato dell'Oceano Pacifico situato nell'arcipelago delle Isole della Fenice ed appartenente alla Repubblica di Kiribati.\nPossiede una superficie di 5,1 km\u00b2 ed \u00e8 localizzata a 63 km di distanza dall'isola di Canton in direzione Est/Sud-Est.\nFlora e Fauna.\nL'isola \u00e8 spoglia e piatta, i rilievi sono assenti (l'altitudine massima varia tra i 5 e i 7 m s.l.m.).\nLa vegetazione \u00e8 composta da bassi arbusti, cespugli, erba oltre che da piccoli gruppi di alberi come le palme da cocco e gli alberi kou (nome scientifico \"Cordia subcordata\"). Secondo gli ultimi sopralluoghi sull'isola risultano diffuse alcune specie di palme provenienti dalle isole di Manra, Orona e Nikumaroro. A differenza degli altri atolli dell'arcipelago, Enderbury ha solo una piccola laguna e la maggior parte dell'isola \u00e8 composta da terra.\nLa fauna \u00e8 composta principalmente da uccelli marini che, avendo trovato un habitat a loro favorevole, sono soliti nidificare sull'isola. Sulla superficie dell'atollo \u00e8 attestata la presenza di topi (ratti del pacifico), mentre non ci sono pi\u00f9 tracce dei gatti selvatici che in passato popolavano l'isola. \nEnderbury \u00e8 stata identificata come la pi\u00f9 importante area di nidifcazione delle tartarughe marine verdi nell'area delle Isole della Fenice.\nStoria.\nL'isola fu scoperta nel 1823 dal Capitano James J. Coffin della baleniera inglese \"Transit\" che decise di dargli il nome del proprietario della compagnia inglese che possedeva la nave: Samuel Enderby. Il nome Enderbury deriva da un errore di trascrizione. L'interesse per l'isola crebbe nel 1860 per via dei depositi di guano. Gli Stati Uniti reclamarono il possesso dell'isola in base al Guano Islands Act del 1856 che dava l'opportunit\u00e0 agli imprenditori americani di rivendicare gli atolli con depositi di guano. All'inizio lo sfruttamento delle risorse fu blando ma raggiunse il suo culmine nel 1870 grazie alla \"Phoenix Guano Company\" che fu in grado di estratte e trasportare 6.000 tonnellate in 64 giorni. Gli americani abbandonarono l'atollo nel 1877, negli anni 80 le attivit\u00e0 furono rilevate da una compagnia britannica ma i risultati non furono altrettanto produttivi.\nNel 1938 il presidente degli Stati Uniti Franklin Delano Roosevelt dichiar\u00f2 Enderbury e la vicina isola di Canton sotto la giurisdizione del dipartimento degli interni statunitense. Queste isole vennero considerate un ottimo punto strategico da utilizzare come scalo per i voli della Pan American World Airways diretti in Australia e Nuova Zelanda; alla fine tra le due isole venne scelta quella di Canton, sulla quale furono costruiti i necessari impianti.\nAnche il Regno Unito reclam\u00f2 il possesso dell'isola, questo comport\u00f2 la stipulazione, nel 1939, di un accordo tra i due stati che sanc\u00ec l'amministrazione congiunta.\nI primi tentativi di colonizzazione risalgono a quel periodo: nel 1938 vennero stanziati sull'isola quattro coloni allo scopo di reclamare il possesso americano sulla stessa, ma essi vennero evacuati durante la Seconda guerra mondiale, nel 1942, e tutti gli edifici vennero distrutti per evitare che potessero essere sfruttati dall'esercito giapponese.\nA partire dal 1979 la sovranita dell'isola appartiene alla Repubblica di Kiribati.\nNel 2008 \u00e8 diventata, assieme al resto dell'arcipelago delle Isole della Fenice, la pi\u00f9 grande area protetta marina del mondo (PIPA - \"Phoenix Islands Protected Area\")."}
{"id": "1864031", "revid": "1534511", "url": "https://it.wikipedia.org/wiki?curid=1864031", "title": "Autostato dell'energia", "text": ""}
{"id": "1864033", "revid": "729019", "url": "https://it.wikipedia.org/wiki?curid=1864033", "title": "Isole della Fenice", "text": "Le Isole della Fenice sono un gruppo di otto atolli e due barriere coralline sommerse, situati nel Pacifico centrale ad est delle Isole Gilbert e ad ovest delle Sporadi equatoriali. Fanno parte della Repubblica di Kiribati."}
{"id": "1864034", "revid": "481349", "url": "https://it.wikipedia.org/wiki?curid=1864034", "title": "Madame Medusa", "text": ""}
{"id": "1864035", "revid": "486946", "url": "https://it.wikipedia.org/wiki?curid=1864035", "title": "Autoket dell'energia", "text": ""}
{"id": "1864037", "revid": "729019", "url": "https://it.wikipedia.org/wiki?curid=1864037", "title": "Aeroporto di Volgograd", "text": "L'Aeroporto di Volgograd-Gumrak o Aeroporto Internazionale di Volgograd (in russo: \u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0410\u044d\u0440\u043e\u043f\u043e\u0440\u0442 \u0412\u043e\u043b\u0433\u043e\u0433\u0440\u0430\u0434) (IATA: VOG, ICAO: URWW) \u00e8 un aeroporto civile internazionale situato a 15\u00a0km a nord-est dalla citt\u00e0 di Volgograd nell'oblast' di Volgograd in Russia.\nL'Aeroporto di Volgograd-Gumrak \u00e8 la base tecnica della compagnia aerea russa Volga-Aviaexpress.\nGestione.\nL'Holding russa \"Gli Aeroporti del Sud\" che gestisce l'aeroporto di Volgograd \u00e8 sotto il controllo del gruppo russo \"BasEl\" sotto il controllo di uno dell'oligarca russo Oleg Deripaska.\nFanno parte dell'holding insieme con l'Aeroporto di Volgograd l'Aeroporto di So\u010di-Adler, l'Aeroporto di Anapa-Vitjazevo, l'Aeroporto di Krasnodar-Pashkovskij, l'Aeroporto di Gelendzhik e la compagnia aerea russa Kuban Airlines.\nDati tecnici.\nL'Aeroporto Internazionale di Volgograd dispone attualmente di una pista attiva di 2.500 m x 49 m.\nL'Aeroporto dispone un'area dei parcheggi per gli aerei: 42 posti per gli aerei a medio/lungo raggio e 91 posti per gli aerei a corto raggio.\nL'Aeroporto di Volgograd \u00e8 attrezzato per l'atterraggio/decollo e la manutenzione dei seguenti modelli di velivoli: Airbus A320, Airbus A319, Airbus A318, Boeing 737, Boeing 757, Antonov An-12, Antonov An-24, Antonov An-26, Antonov An-140, Ilyushin Il-18, Ilyushin Il-76, Ilyushin Il-114, Saab 2000, Tupolev Tu-134, Tupolev Tu-154, Tupolev Tu-204, Tupolev Tu-214, Yakovlev Yak-40, Yakovlev Yak-42.\nLa pista dell'aeroporto \u00e8 attrezzata per tutti i tipi di elicotteri.\nServizi.\nLe strutture dell'aeroporto di Volgograd-Gumrak comprendono:\nInoltre l'aeroporto dispone di un albergo."}
{"id": "1864038", "revid": "547034", "url": "https://it.wikipedia.org/wiki?curid=1864038", "title": "Stanchezza del terreno", "text": "La stanchezza del terreno o sindrome da reimpianto \u00e8 un fenomeno che si verifica generalmente nei terreni ove vengono realizzati impianti consecutivi utilizzando sempre la stessa specie o specie affini.\nDi conseguenza le piante manifestano un minor accrescimento, ritardata entrata in produzione, addirittura possono arrivare alla morte. \nIl prof.Franco Zucconi, tra i maggiori studiosi del fenomeno, in un suo noto lavoro sul tema, definisce la stanchezza del terreno come \"l'inospitalit\u00e0 del suolo alla ripetizione di una singola coltura. Il declino della vitalit\u00e0 che ne deriva \u00e8 limitato alla specie in oggetto e influenza meno, o non interessa, specie diverse soprattutto se botanicamente lontane. Il declino della pianta riflette un'incapacit\u00e0 a nutrirsi (distrofia) sotto l'azione congiunta di stress e della presenza di tossine nel terreno [\u2026]\".\nCause.\nGeneralmente le cause di questo fenomeno possono dipendere da fattori biotici, come batteri, virus, funghi, che si specializzano per quella coltura; pu\u00f2 essere dovuta anche alla presenza di sostanze tossiche come l'amigdalina e la florizina, che sono glucosidi prodotti dagli apparati radicali delle piante stesse (allelopatia) oppure da sostanze tossiche formatesi con anomale decomposizioni della sostanza organica o in condizioni di eccesso idrico, oppure ancora da squilibri nutrizionali con eccessi o carenze di elementi nutritivi. \nAlcuni studi svolti dal gruppo di ricerca coordinato dal Prof.Stefano Mazzoleni dell'Universit\u00e0 Federico II di Napoli hanno dimostrato che lo stesso effetto tossico e specie-specifico riscontrato nei campi affetti da stanchezza del terreno, pu\u00f2 essere ottenuto coltivando piante su substrati arricchiti con frammenti di DNA conspecifico.\nRisoluzione.\nGeneralmente per risolvere questo problema si richiede di non effettuare monocolture e reimpianti della stessa specie, ma ricorrere a consociazioni e rotazione colturali. La situazione pu\u00f2 essere mitigata con l'utilizzo di nuovo terreno da immettere nelle buche, aggiunta di sostanza organica eterologa (di origine diversa dalla specie coltivata) o, nel caso delle colture arboree con l'utilizzo di inerbimenti permanenti. Negli impianti frutticoli altamente specializzati, dove la rotazione \u00e8 particolarmente complessa a causa degli elevati costi degli impianti, il problema viene mitigato nel breve termine con il cambio frequente dei portainnesti.\nStudi recentemente condotti in Italia e tuttora in corso stanno mostrando come l'utilizzo di t\u00e8 di compost in fertirrigazione possa efficacemente contrastare il problema."}
{"id": "1864040", "revid": "7077", "url": "https://it.wikipedia.org/wiki?curid=1864040", "title": "Kahlan Amnell", "text": "Kahlan Amnell \u00e8 un personaggio immaginario della serie fantasy di genere sword and sorcery de \"La spada della verit\u00e0\" creata dallo scrittore statunitense Terry Goodkind. Kahlan \u00e8 la Madre Depositaria, nonch\u00e9 l'ultima Depositaria superstite, e proviene dalle Terre Centrali. La sua carica la porta ad essere la governante sovranazionale delle varie entit\u00e0 che costituiscono le Terre Centrali. Kahlan \u00e8 interpretata dall'attrice Bridget Regan nella serie televisiva \"La spada della verit\u00e0\".\nBiografia.\nRomanzi.\nSuo padre, Wyborn Amnel, era il re di Galea, una delle nazioni appartenenti all'alleanza delle Terre Centrali, ed era il generale delle forze armate del suo paese, perci\u00f2 Kahlan apprese da lui ad essere una coraggiosa guerriera ed un'ottima stratega. Le abilit\u00e0 di Kahlan come stratega e regina assumono una parte pi\u00f9 rilevante del suo potere di Depositaria man mano che la serie prosegue. Quando la madre di Kahlan scelse re Wyborn come compagno, egli era gi\u00e0 sposato con la regina di Galea, Bernadine, ed aveva due figli, Cyrilla, la regina di Galea all'epoca in cui inizia la storia, e Harold, il comandante dell'esercito del regno. Kahlan \u00e8 quindi discendente di una famiglia reale, ma, nonostante abbia un buon rapporto con i suoi fratellastri, il potere e le responsabilit\u00e0 di Madre Depositaria hanno la precedenza sui legami di parentela, perci\u00f2 Kahlan non risulta come membro della casa regnante di Galea. Quando la madre di Kahlan contrasse una grave malattia, apprendendo che sarebbe deceduta a breve, re Wyborn mor\u00ec di dolore.\nAll'inizio della storia, Kahlan, Madre Depositaria e ultima superstite del suo ordine, parte per i Territori Occidentali alla ricerca del Primo Mago, l'unico che pu\u00f2 aiutare le Terre Centrali contro l'aggressione del malvagio Darken Rahl, Signore del D'Hara. Inseguita da un quadrato, la ragazza viene aiutata da Richard Cypher ad uccidere gli uomini che la stanno inseguendo. Kahlan nasconde la sua natura di Depositaria al ragazzo, certa che, una volta saputa la verit\u00e0, lui non la vorr\u00e0 pi\u00f9 come amica. Richard presenta Kahlan al suo amico Zedd, che si rivela essere proprio il Primo Mago, a cui Kahlan chiede di nominare un nuovo Cercatore della Verit\u00e0, l'unico in grado di contrastare l'aggressione di Darken Rahl. Zedd sceglie Richard e insieme partono per il Confine, per entrare nelle Terre Centrali. Richard e Kahlan devono proseguire da soli, poich\u00e9 Zedd \u00e8 stato colpito da una delle creature del Confine. Nelle Terre Centrali, Kahlan conduce Richard presso il Popolo del Fango, che li indirizza dalla strega Shota. Nel frattempo, i due giovani si sono innamorati, ma non possono consumare il loro amore perch\u00e9 il potere di Kahlan annullerebbe completamente la volont\u00e0 di Richard, trasformandolo in un suo schiavo. Arrivati al Pozzo di Agaden, dove vive Shota, la strega rivela a Richard che Kahlan user\u00e0 il suo potere contro di lui e li invia a Tamarang, dove si trova la Terza Scatola dell'Orden, un manufatto magico che non deve cadere nelle mani di Darken Rahl. Durante il viaggio, Kahlan confessa a Richard il suo segreto, quando improvvisamente il ragazzo viene catturato da una Mord-Sith. Durante le settimane della sua prigionia, Kahlan lo cerca, finch\u00e9 Demmin Nass, servitore di Darken Rahl, la informa che Richard \u00e8 stato torturato e ucciso. La Depositaria scatena cos\u00ec il Con Dar, la Furia del Sangue, una potente magia da Depositaria che non dovrebbe avere imparato. Uccisi Nass e i suoi uomini e raggiunto il Palazzo del Popolo, sorprende Darken Rahl che sta per aprire l'unica tra le scatole dell'Orden che gli consentirebbero di assumere poteri magici inimmaginabili e lo Confessa con i suoi poteri. Si tratta in realt\u00e0 di Richard, il cui aspetto \u00e8 dissimulato da un incantesimo, che, per impedire che la sua nuova padrona venga uccisa, aiuta Rahl ad aprire la scatola giusta. Darken Rahl viene per\u00f2 inghiottito nel Mondo Sotterraneo: Richard confessa a Kahlan di poter resistere al suo potere perch\u00e9 il suo amore \u00e8 pi\u00f9 forte e di aver finto di essere sotto il suo comando.\nDopo la sconfitta di Darken Rahl, Richard e Kahlan tornano dal Popolo del fango, dove il Cercatore le chiede di sposarlo. I loro progetti sono per\u00f2 posticipati a causa dell'arrivo delle Sorelle della Luce, che vogliono insegnare a Richard a utilizzare il dono della magia che possiede e che, se non controllato, lo ucciderebbe entro breve. Il Cercatore non vuole seguirle, ma Kahlan, dopo aver parlato con lo spirito di Denna, lo convince a seguirle, anche a costo di farsi odiare da lui. Successivamente, parte per Aydindril con Chandalen, Tossidin e Prindin, alcuni soldati del Popolo del fango. Durante il viaggio, visita Ebinissia, capitale della Galea, scoprendo che tutti gli abitanti sono stati uccisi. Kahlan raggiunge un esercito di 5.000 reclute galeane che vogliono vendicare gli abitanti di Ebinissia e con loro organizza una strategia per diminuire le forze dei 50.000 soldati dell'Ordine Imperiale. Al termine del combattimento, viene avvelenata da Prindin, che li tradisce: Kahlan riesce a ucciderlo e Chandalen la cura. Raggiunge poi Aydindril, caduta nelle mani dell'Ordine Imperiale, dove viene accusata di tradimento verso le Terre Centrali e condannata alla decapitazione. La Depositaria viene privata del suo potere e imprigionata, ma, dopo aver capito che possiede ancora il suo tocco, viene liberata da Chandalen e i due si rifugiano a casa di una loro alleata, lady Jebra. Raggiunta in citt\u00e0 da Zedd, Kahlan gli confessa di aver costretto Richard a seguire le Sorelle della Luce: il mago, furioso, reitera la sua condanna e la consegna al Concilio, che, il giorno del solstizio d'inverno, la giustizia. In realt\u00e0, si tratta di una finta morte, causata dall'incantesimo di morte che Zedd le ha scagliato contro per far credere ai suoi nemici di averla eliminata. Dopo essere stata nominata nuova regina di Galea da Cyrilla, la Depositaria si riunisce a Richard in un luogo fuori dal tempo creato da Denna.\nMentre viaggia con Zedd verso Ebinissia, protetta dall'incantesimo di morte che fa credere a tutti che lei sia semplicemente la regina della Galea, riceve un messaggio di Richard che le chiede di tornare ad Aydindril. Mentre torna indietro, per\u00f2, l'incantesimo di morte viene annullato e Tobias Brogan, lord generale della Stirpe dei Fedeli, le mette un Rada'Han al collo e la rapisce, conducendola al Palazzo dei Profeti. Nel frattempo, la Depositaria viene nominata regina del Kelton da Richard. Kahlan riesce a liberarsi e incontra Verna, Sorella della Luce amica del Cercatore, e poi Richard, arrivato per salvarla. Il ragazzo le toglie il Rada'Han che ne blocca i poteri e, dopo aver fatto esplodere il Palazzo, tornano ad Aydindril attraverso la \"sliph\", una creatura di mercurio, per combattere l'invasione di mriswith. Kahlan distrugge le uova delle creature e aiuta il Cercatore a sconfiggere i mriswith, nonostante le avesse ordinato di restare al sicuro.\nTornata la pace, Kahlan resta al Palazzo delle Depositarie per organizzare il matrimonio con Richard e, intanto, accogliere le dichiarazioni di resa degli altri regni. Presto, per\u00f2, arriva ad Aydindril Nadine, vecchia amica di Richard, che sostiene che il ragazzo deve sposarsi con lei: in realt\u00e0, \u00e8 stata indotta in errore da Shota, che vuole impedire il matrimonio tra la Depositaria e il Cercatore perch\u00e9 daranno alla luce un pericoloso figlio maschio. Nadine resta come ospite al Palazzo, ma i rapporti tra lei e Kahlan non sono dei migliori. Nel frattempo, Marlin Pickard, un mago, si introduce nel Palazzo dichiarando di voler uccidere Kahlan e Richard. Catturato e imprigionato, la sua mente viene sopraffatta dall'imperatore Jagang, che riesce a farlo fuggire. Dopo un lungo inseguimento nelle fogne, la Madre Depositaria riesce ad ucciderlo. Prima di morire, Jagang le rivela una profezia molto potente secondo la quale lei tradir\u00e0 Richard, mentre la peste arriva ad Aydindril, scatenata da Marlin e da Amelia, una Sorella dell'Oscurit\u00e0. La profezia sembrerebbe legata allo scomparso Tempio dei Venti e Kahlan si reca nel Mastio del Mago alla ricerca di alcuni documenti che potrebbero aiutarli a trovarlo. Qui scopre che la \"sliph\" \u00e8 ancora viva e si fa accompagnare al Pozzo di Agaden per vendicarsi di Shota, che ha mandato Nadine da Richard. La strega le spiega che la peste \u00e8 stata causata da un libro rubato dal Tempio dei Venti, e che ha avuto una visione del futuro in cui lei e Richard si sposeranno con altre persone, quindi ha voluto portare al Cercatore una persona che conoscesse, mentre per Kahlan non ha potuto fare niente. Tornata ad Aydindril, gli Andoliani portano un messaggio del Tempio: per entrare nell'edificio, dovr\u00e0 sposare Drefan Rahl, fratellastro guaritore di Richard, mentre quest'ultimo prender\u00e0 in sposa Nadine. Sul monte Kymermosst la ragazza si sposa con Drefan e, come richiesto dagli spiriti, perde la propria magia e giace con lui, scoprendo per\u00f2 che si tratta del suo amato. Il Cercatore entra nel Tempio sentendosi tradito da lei, che ha fatto l'amore con lui appassionatamente pensando che fosse Drefan. Questi si rivela un marito autoritario, violento e malvagio, e uno spietato squartatore di prostitute che ha ucciso anche Nadine. Richard torna dal Tempio malato di peste, perch\u00e9 questo \u00e8 il prezzo che gli spiriti hanno richiesto per farlo uscire. Kahlan riesce a recuperare il libro che ha dato inizio al contagio e a distruggerlo, salvando il Cercatore, ma viene catturata da Drefan che, prima di essere ucciso dalla \"sliph\", le rompe la schiena. Guarita da Richard e recuperati i suoi poteri, si sposa con l'amato presso il Popolo del Fango, ricevendo in regalo da Shota una pietra nera per impedirle di concepire.\nPoco dopo, Kahlan scopre che per salvare Richard dalla peste ha liberato i tre Rintocchi, creature magiche che rubano la magia. Inizialmente scettica, \u00e8 costretta a ricredersi quando uno di loro la chiama \"Madre\", considerandola tale perch\u00e9 \u00e8 stata lei a renderli liberi. Con l'amato parte per Anderith, dove furono rinchiusi i Rintocchi, per bandirli di nuovo. Durante il viaggio scopre di essere rimasta incinta perch\u00e9, in mancanza di magia, la pietra di Shota non ha funzionato: decide di abortire, ma prima di riuscirci viene picchiata a sangue in un campo da alcuni servi di Anderith, alleato con l'Ordine Imperiale, e uccisa. Richard la salva con il respiro della vita insegnatogli dalle Mord-Sith, senza per\u00f2 riconoscerla. Quando si rende conto di chi sia realmente, e saputo che Kahlan ha perso il bambino a causa delle percosse, bandisce i Rintocchi per poter utilizzare la magia per guarirla. Sulla donna, tuttavia, grava un incantesimo delle Sorelle dell'Oscurit\u00e0, che la ucciderebbe se lui utilizzasse la magia su di lei: deve quindi aspettare che si riprenda da sola.\nKahlan trascorre molti mesi nei Territori dell'Ovest, con Richard e Cara, e guarisce. La donna cerca anche di convincere il marito a tornare in guerra, ma invano. Poco prima dell'inverno, il gruppo viene raggiunto da Sorella Nicci, che lega Kahlan a s\u00e9 con un incantesimo di maternit\u00e0: da quel momento in avanti, alla Depositaria succeder\u00e0 tutto quello che accadr\u00e0 a lei. In questo modo, riesce a portare via Richard per farsi proteggere, imponendo a Kahlan e Cara di non seguirli se non vogliono che la Madre Depositaria muoia. Nonostante il marito glielo abbia vietato, Kahlan raggiunge le truppe per distruggere l'Ordine Imperiale e si impegna duramente nella lotta. La Galea si ritira dalla guerra e questo porta all'uccisione, davanti ai suoi occhi, del fratellastro Harold. Trascorso un anno, per caso, grazie ad un soldato dell'Ordine, riesce a sapere che Richard si trova ad Altur'Rang, nel Vecchio Mondo, e lo raggiunge. Qui lo trafigge per sbaglio con la Spada della Verit\u00e0, convinta che sia un nemico, ma Nicci lo salva, sciogliendo Kahlan dall'incantesimo per salvargli la vita. Permette poi ai due coniugi di tornare insieme.\nMentre sono ancora nel Vecchio Mondo, Kahlan viene sorpresa e addormentata da Oba Rahl, fratellastro di Richard, che la rapisce per farla diventare sua sposa e la porta ai Pilastri della Creazione. Qui viene salvata dagli sforzi congiunti di Richard e sua sorella Jennsen Rahl. Poco dopo scopre che, dopo aver liberato i Rintocchi alcuni anni prima, il regno di Bandakar, in cui non esiste la magia, \u00e8 rimasto vulnerabile. Richard viene avvelenato dai Bandakariani per convincerlo ad aiutarli contro l'Ordine Imperiale che li ha invasi, e Kahlan segue il marito. L'ultima razione dell'antidoto cade nelle mani dell'Ordine e la Madre Depositaria decide di consegnarsi per salvare Richard, che torna per\u00f2 a riprenderla. Successivamente, la Madre Depositaria viene rapita nottetempo dalle Sorelle dell'Oscurit\u00e0, che con l'incantesimo della \"Catena di fuoco\" cancellano il suo ricordo dalla mente di tutti: solo Richard ha ancora memoria di lei, ma nessuno gli crede quando parla della sua esistenza. Kahlan stessa dimentica chi \u00e8, e crede di essere una semplice schiava delle Sorelle. Queste le ordinano di introdursi nel Palazzo del Popolo e rubare le Scatole dell'Orden per evocare il Guardiano del Mondo Sotterraneo. La ragazza riesce nell'impresa perch\u00e9, a causa della \"Catena di fuoco\", chiunque la guarda si dimentica subito di averla vista. Alcune persone, per\u00f2, riescono inaspettatamente a vederla, a causa di un errore nella \"Catena\". Intanto, Kahlan viene portata dalle Sorelle nel villaggio abbandonato di Caska, dove cadono in una trappola di Jagang, che le cattura. L'imperatore prende con s\u00e9 la Depositaria senza per\u00f2 farle del male, riservando lo stupro che ha intenzione di compiere a quando avr\u00e0 recuperato la memoria. Kahlan segue cos\u00ec l'esercito dell'Ordine fino al Palazzo del Popolo del D'Hara, dove comincia un lungo assedio. La donna resta colpita da un giocatore di Ja'La dh Jin che sembra volersi ribellare all'Ordine: a sua insaputa, si tratta di Richard, che riesce a scatenare una rivolta nel campo, permettendole cos\u00ec di fuggire insieme a Samuel, l'assistente di Shota, ora votato alla malvagia strega Sei. L'uomo, mentre la conduce verso Tamarang dalla sua padrona, cerca di violentarla: per difendersi, Kahlan afferra la Spada della Verit\u00e0 che Samuel ha rubato a Richard, ricordando cosa significhi essere una Depositaria. Confessato Samuel, e prima che egli muoia, la donna scopre di essere la moglie di Richard. Incontrato quest'ultimo per caso, Kahlan si convince che lui l'abbia sposata solo per convenienza e che non la ami: Richard non fa niente per correggere questa sua idea, perch\u00e9 altrimenti il potere dell'Orden non riuscirebbe a ristabilire la sua memoria. Tornati al Palazzo del Popolo nel D'Hara, lord Rahl trafigge con la Spada della Verit\u00e0 la scatola dell'Orden corretta, ripristinando i ricordi di Kahlan, annullando la Catena di fuoco e inviando i seguaci della Fratellanza dell'Ordine in un mondo senza magia. Kahlan, infine, assiste al matrimonio di Cara e Benjamin Meiffert.\nSerie televisiva.\nAntefatti.\nSua madre mor\u00ec quando Kahlan aveva cinque anni e Dennee tre. Loro padre le obblig\u00f2 ad utilizzare i poteri da Depositarie per sottomettere le persone e, se le figlie si rifiutavano e tentavano di liberarsi, venivano tenute legate. Sei anni dopo, Kahlan e Dennee furono trovate da un'altra Depositaria, che le liber\u00f2 e le port\u00f2 dalle Sorelle della Luce.\nPrima stagione.\nKahlan e sua sorella minore Dennee cercano di lasciare le Terre Centrali, inseguite dai soldati di Darken Rahl, per trovare il Cercatore. Solo Kahlan riesce a raggiungere le Terre Occidentali, dove scopre che il Cercatore \u00e8 Richard Cypher, mentre Dennee viene apparentemente uccisa prima di varcare il confine. Intrapreso il viaggio alla ricerca di Rahl per ucciderlo, insieme a Zedd e Richard, Kahlan inizia ad innamorarsi del Cercatore, ma reprime i suoi sentimenti perch\u00e9, se si lasciasse andare, potrebbe perdere il controllo sui propri poteri e distruggere l'anima dell'amante, rendendolo suo schiavo. Successivamente, scopre che Dennee \u00e8 ancora viva, ma incinta e prigioniera di Darken Rahl, che vuole allevare sua figlia per avere una Depositaria al suo comando. Aiutata da Richard, Kahlan libera la sorella e, insieme alle altre quattro Depositarie superstiti, l'aiuta a partorire. Dennee, per\u00f2, d\u00e0 alla luce, un maschio, un Depositario destinato a morire per evitare che, in et\u00e0 adulta, diventi malvagio. Convinta da Richard, Kahlan salva il nipote, mentre la Madre Depositaria viene uccisa dal compagno di Dennee. All'unanimit\u00e0, Kahlan viene scelta come nuova Madre Depositaria. Trascorso del tempo, la ragazza viene rapita da Giller, mago del Primo Ordine al servizio di Darken Rahl, per sottrarle i poteri da Depositaria e trasferirli al suo padrone. Terrorizzata all'idea che Rahl possa Confessare Richard, Kahlan scatena inavvertitamente la \"Furia del sangue\" o \"Con Dar\", uccidendo Giller. Libera di nuovo il \"Con Dar\" per proteggere Richard dall'attacco di un calthrop. Preoccupata dall'impossibilit\u00e0 di controllare una tale forza, Kahlan decide di utilizzare un Rada'Han per sigillare i propri poteri, per poi decidere di imparare ad utilizzare la \"Furia del sangue\". Una volta scoperto che per controllare la magia dell'Orden \u00e8 necessario che Richard venga Confessato mentre riunisce gli scrigni, Kahlan accetta di compiere questo gesto. Tuttavia, l'intervento della Mord'Sith Cara interferisce con la magia: Richard viene teletrasportato sessanta anni nel futuro, mentre Kahlan viene catturata e i suoi poteri sigillati dal Rada'Han. Grazie alla strega Shota, apprende che l'unico modo per far tornare Richard \u00e8 che si ricreeino le stesse condizioni, cio\u00e8 che agiscano contemporaneamente la magia dell'Orden, della Mord'Sith e della Depositaria, ma il suo ordine \u00e8 stato sterminato da Rahl. La ragazza accetta quindi di sposare Darken Rahl per dare alla luce una bambina che aiuti Richard a tornare nel passato, ma partorisce un maschio, Nicholas, il quale, raggiunti i dieci anni, inizia a mostrare i segni di un animo perverso e malvagio. Kahlan decide di ucciderlo, viene per\u00f2 scoperta e condannata a morte, perdendo la vita per mano di suo figlio. Riuscendo a tornare nel passato grazie all'involontario aiuto di Nicholas, Richard annulla il futuro vissuto da Kahlan.\nSeconda stagione.\nKahlan scopre che Cara, su ordine di Darken Rahl, ha assassinato sua sorella Dennee e cerca di ucciderla con la \"Furia del sangue\", ma viene fermata da Richard, che riesce a convincerla a sopportare la sua presenza nella squadra. La ragazza scopre che al mondo esiste solo un'altra Depositaria, una giovane di nome Annabelle che \u00e8 ignara dei propri poteri e che Confessa per sbaglio Flynn, un ragazzo che sta viaggiando con loro alla ricerca della Pietra delle Lacrime. Annabelle decide di scappare con lui sulla costa, ma, inseguita da Richard e compagni, Confessa il Cercatore: Kahlan, per liberarlo, cerca di uccidere la ragazza; poi, grazie alle parole di Richard, accetta di provare a utilizzare un manufatto magico per togliere i poteri alla ragazza, anche a costo di restare l'ultima Depositaria. Prima di perdere i poteri, Annabelle, con il consenso di Kahlan, ordina a Richard di unirsi con quest'ultima e darle una figlia, ma all'ultimo momento la Madre Depositaria capisce che sta sbagliando e si ferma. Grazie al manufatto magico, Annabelle perde i propri poteri di Depositaria e Richard viene liberato dal suo controllo. Successivamente, Kahlan e Zedd vanno ad Aydindril utilizzando l'amuleto di Oloron, ma durante il trasferimento la Depositaria si divide in due parti: una pi\u00f9 tirannica, che segue Zedd e Confessa il principe Fyren prendendolo come compagno, e un'altra senza poteri, romantica e paranoica, che resta con Richard e Cara. Zedd riesce, infine, a riunirle, ma la nuova Kahlan dimentica quello che ha vissuto mentre era separata, anche di essere stata con Richard. Pi\u00f9 avanti, la Depositaria incorre in altri pericoli dai quali riesce a salvarsi, mentre impara a conoscere Cara e a diventarne amica. Alla vigilia del solstizio d'estate, unico giorno in cui \u00e8 possibile chiudere il velo, Nicci riesce a sorprendere Kahlan e ad assorbire parte del suo Han, per poi Confessarla. Sotto la sua influenza, Kahlan utilizza la Furia del Sangue per proteggere la propria padrona e, anche dopo la morte di Nicci, il Con Dar non si placa, perch\u00e9 la Depositaria \u00e8 stata Confessata dal suo stesso potere. Spinta dalla vendetta, arriva al punto di uccidere Richard, che ha inconsapevolmente consegnato la pietra delle lacrime al Guardiano. La morte del ragazzo risveglia Kahlan dalla Confessione e le sue lacrime generano una nuova Pietra che il gruppo utilizza per chiudere lo squarcio nel velo, impedendo al Guardiano di trionfare. Zedd spiega poi a Richard e Kahlan che il loro amore \u00e8 pi\u00f9 forte dei poteri della giovane e per questo Kahlan \u00e8 riuscita a liberarsi dal Con Dar. La Depositaria e il Cercatore possono cos\u00ec stare insieme.\nDescrizione fisica.\nAll'inizio della saga, Kahlan ha circa 25 anni di et\u00e0; ha occhi verdi (azzurri nella serie TV), lunghi capelli castani, ed abitualmente veste l'abito caratteristico della Madre Depositaria: lungo, bianco, squadrato, molto semplice, ma al tempo stesso molto elegante. \u00c8 descritta come una giovane donna molto attraente, allo stesso livello di Cara. La sua fluente e lunghissima chioma castana ne mostra il rango elevato (la lunghezza dei capelli, nelle Terre Centrali di cui \u00e8 originaria, \u00e8 indicativa dello stato sociale della donna che li porta) e, come tutte le Depositarie, le \u00e8 impossibile tagliarseli da sola senza provare dolore. I suoi occhi attraggono Richard fin dal loro primo incontro. \u00c8 alta e slanciata, quasi quanto Richard, quindi vicina al metro ed ottanta.\nCaratteristiche generali.\nKahlan Amnell come depositaria \u00e8 l'ultima della sua specie. \u00c8 in grado di parlare ogni principale lingua delle Terre Centrali e la maggior parte di quelle minori. \u00c8 conosciuta come una resistente camminatrice nonch\u00e9 veloce. Raramente qualcuno necessita di rallentare per colpa sua durante il viaggio. A causa della sua autorit\u00e0 e del suo potere, che supera quello di qualsiasi governante delle Terre Centrali, Kahlan \u00e8 una persona abituata ad ottenere una risposta quando pone delle domande. \u00c8 coraggiosa, determinata, estremamente intelligente e dotata di una grande prontezza di spirito. Ha timore del Mondo Sotterraneo e di una strega, Shota, la quale \u00e8 tuttavia una paura comune alla maggior parte delle popolazioni delle Terre di mezzo.\nCome tutte le Depositarie, con il suo potere crea un vincolo di amore cieco ed assoluto nella persona toccata. Kahlan pu\u00f2 riacquistare la forza del suo potere, dopo averlo usato, con un'inusuale velocit\u00e0, in un tempo che va da un'ora a due, al contrario dell'intera giornata necessaria alla maggior parte delle Depositarie. Proprio questa caratteristica l'ha portata a essere nominata Madre Depositaria in giovanissima et\u00e0. Infatti il suo potere \u00e8 pi\u00f9 forte di quello delle altre e opera pi\u00f9 profondamente, con pi\u00f9 potenza, in colui o colei che ne viene toccato. Per questo, alcune delle persone che lei tocca sono in grado di compiere azioni molto al di l\u00e0 della loro consueta forza o dei limiti umani; possono morire spontaneamente se lei lo richiede. Ci\u00f2 non accadrebbe con una Depositaria pi\u00f9 debole, anche il pi\u00f9 leggero tocco del potere di una Depositaria cancella permanentemente la libert\u00e0 della vittima e la rimpiazza con l'amore e l'asservimento nei confronti di essa. Richard \u00e8 immune al tocco di Kahlan per via del suo immenso amore.\nKahlan \u00e8 anche in grado di invocare il Con Dar, una condizione che le permette di utilizzare sia l'energia magica del suo mondo sia quella del Mondo Sotterraneo, nonostante sua madre non abbia potuto insegnarglielo prima della sua precoce morte per malattia. L'istruzione di una Depositaria \u00e8 generalmente trasmessa da madre a figlia, e quella di Kahlan \u00e8 rimasta incompleta. Comunque, quando lei credette che il suo amato, Richard, fosse stato ucciso, invoc\u00f2 intuitivamente il Con Dar, letteralmente \"furia del sangue\".\nPronuncia del nome.\nIl nome Kahlan \u00e8 pronunciato da Goodkind /'ke\u026al\u0259n/ e non nel modo pi\u00f9 intuitivo /'k\u0251\u02d0l\u0259n/."}
{"id": "1864041", "revid": "767487", "url": "https://it.wikipedia.org/wiki?curid=1864041", "title": "Dressy Bessy", "text": "Dressy Bessy \u00e8 un gruppo indie rock di Denver, Colorado, associato agli Elephant Six Collective. \nLa cantante e chitarrista Tammy Ealom form\u00f2 la band con il batterista Darren Albert e il bassista Rob Greene nel 1996.\nIl nome \u00e8 stato preso da una bambola americana popolare negli anni settanta.\nCarriera.\nL'album di debutto dei Dressy Bessy si chiama \"Pink Hearts, Yellow Moons\" (1999), e due singoli di questo disco (\"If You Should Try To Kiss Her\" e \"Just Like Henry\") sono utilizzati lo stesso anno per la colonna sonora del film But I'm A Cheerleader.\nSuccessivamente hanno inciso \"Sound Go Round\" (2002), e nel 2003 \"Dressy Bessy\", che comprende anche sonorit\u00e0 pi\u00f9 rock. Nel 2003 incidono anche la compilation \"Little Music: Singles 1997-2002\". \nAlla fine del 2004, il batterista Darren Albert lascia il gruppo e viene sostituito da Craig Gilbert nel 2005. \nAlla fine di quell'anno, la band firma un contratto con la Transdreamer Records and registra il suo quarto album, \"Electrified\".\nNell'autunno del 2008 i Dressy Bessy hanno rilasciato l'album \"Holler And Stomp\", pubblicato con la casa discografica Transdreamer Record.\nll 5 Febbraio del 2016 i Dressy Bessy hanno rilasciato l'album KINGSIZED, pubblicato con le etichette discografiche Yep Roc Records ( in formato CD e LP) e Burger Records.\nSempre con la Yep Roc Records viene prodotto l'album pi\u00f9 recente Fast Faster Disaster, rilasciato nel 2019."}
{"id": "1864052", "revid": "26244", "url": "https://it.wikipedia.org/wiki?curid=1864052", "title": "Camera caritatis", "text": ""}
{"id": "1864053", "revid": "1305772", "url": "https://it.wikipedia.org/wiki?curid=1864053", "title": "Frisch Heran!", "text": "Frisch Heran! op. 386 \u00e8 una polka veloce di Johann Strauss (figlio).\nPur essendo immerso nella composizione della sua operetta, \"Das Spitzentuch der Konigin\" (Il fazzoletto di pizzo della regina, prima al Theater an der Wien 1\u00ba ottobre 1880), Johann Strauss trov\u00f2 anche il tempo, durante il carnevale del 1880, di comporre un lavoro per l'associazione di giornalisti \"Concordia\".\nIl lavoro, una polka veloce intitolata \"Frisch heran!\", fu eseguita in occasione del ballo dell'associazione nella \"Sofienbad-Saal\" il 2 febbraio 1880, non diretta dal compositore ma da suo fratello Eduard Strauss."}
{"id": "1864055", "revid": "244253", "url": "https://it.wikipedia.org/wiki?curid=1864055", "title": "Maresciallo dell'Unione Sovietica", "text": "Maresciallo dell'Unione Sovietica era \"de facto\" il grado militare pi\u00f9 elevato in Unione Sovietica (il grado pi\u00f9 elevato \"de iure\" era quello di Generalissimo dell'Unione Sovietica, ottenuto unicamente da Stalin che tuttavia rifiut\u00f2). Il grado venne creato nel 1935 ed abolito nel 1991; quarantuno persone ottennero il grado, che aveva per la Marina Militare sovietica (), un equivalente nel grado di Ammiraglio della Flotta dell'Unione Sovietica ().\nStoria del grado.\nIl grado di \"Maresciallo dell'Unione Sovietica\" venne creato per decreto del gabinetto dei Soviet, il Consiglio dei commissari del popolo dell'URSS il 22 settembre 1935. Il 20 novembre il grado venne conferito a cinque persone: il commissario del popolo e bolscevico della prima ora Kliment Voro\u0161ilov, il capo di stato maggiore dell'Armata Rossa Aleksandr Il'i\u010d Egorov e tre comandanti veterani Vasilij Konstantinovi\u010d Bljucher, Sem\u00ebn Michajlovi\u010d Bud\u00ebnnyj, e Michail Tucha\u010devskij.\nDi questi, Bljucher, Tucha\u010devskij ed Egorov furono giustiziati durante le \"Grandi Purghe\" del 1937 - 1938. Il 7 maggio 1940, furono promossi Marescialli altri tre alti ufficiali: il nuovo Commissario del Popolo per la Difesa, Sem\u00ebn Konstjantynovy\u010d Tymo\u0161enko, Boris Michajlovi\u010d \u0160apo\u0161nikov e Grigorij Ivanovi\u010d Kulik\nNonostante il ripristino dei gradi tradizionali per gli ufficiali dell'Armata Rossa, avvenuto nel 1935, il grado di \"Generale\" venne reintrodotto solo nel 1940. Sul piano pratico il grado di \"Generale di Corpo d'Armata\" e quello di \"Maresciallo dell'Unione Sovietica\" si equivalevano, lasciando al rango di maresciallo una qualifica fortemente onorifica.\nDurante la seconda guerra mondiale Tymo\u0161enko e Bud\u00ebnnyj furono allontanati dai loro incarichi e Kulyk venne rimosso per incompetenza, aprendo la strada a nuovi marescialli emersi dai combattimenti per le loro capacit\u00e0. Tra questi spiccano Georgij Konstantinovi\u010d \u017dukov, Ivan Stepanovi\u010d Konev e Konstantin Konstantinovi\u010d Rokossovskij. Nel 1943 lo stesso Stalin assunse il grado di maresciallo e nel 1945 anche il Commissario del Popolo per gli Affari Interni, (NKVD) Lavrentij Pavlovi\u010d Berija ricevette questo grado. A questi marescialli non militari si aggiunse nel 1947 il politico Nikolaj Aleksandrovi\u010d Bulganin.\nDopo la guerra due marescialli vennero fucilati, il primo, Kulyk, nel 1950, mentre Berija fu eliminato nel 1953, dopo la morte di Stalin, per evitare che raggiungesse una posizione di eccessivo potere in un momento in cui molti alti dirigenti sovietici tentarono di prendere il posto che era stato di Stalin.\nSuccessivamente il grado venne concesso solo a soldati di professione, con l'eccezione di Leonid Il'i\u010d Bre\u017enev, che si autoproclam\u00f2 \"Maresciallo dell'Unione Sovietica\" nel 1976 e Dmitrij F\u00ebdorovi\u010d Ustinov, Ministro della Difesa nel luglio dello stesso anno.\nL'ultimo \"Maresciallo dell'Unione Sovietica\" fu Dmitrij Timofeevi\u010d Jazov, promosso nel 1990, che venne successivamente imprigionato a seguito del tentato colpo di Stato, detto \"putsch di Mosca\", contro Michail Sergeevi\u010d Gorba\u010d\u00ebv, nell'agosto del 1991. Il maresciallo Sergej F\u00ebdorovi\u010d Achromeev si suicid\u00f2 nel 1991 durante la dissoluzione dell'Unione Sovietica.\nIl grado venne ufficialmente abolito nel dicembre dello stesso anno e sostituito, per la Russia, dal rango di \"Maresciallo della Federazione Russa\" , raggiunto da una sola persona, Igor' Dmitrievi\u010d Sergeev (\u0418\u0433\u043e\u0440\u044c \u0414\u043c\u0438\u0442\u0440\u0438\u0435\u0432\u0438\u0447 \u0421\u0435\u0440\u0433\u0435\u0435\u0432), Ministro della Difesa della Federazione Russa dal 1997 al 2001.\nI \"Marescialli dell'Unione Sovietica\" possono essere divisi in tre gruppi generazionali:\nDa questa suddivisione rimangono esclusi Bre\u017enev, commissario politico durante il conflitto, e Ustinov, allora dirigente in una fabbrica di armamenti. Anche l'ultimo maresciallo, Jazov, ventenne al momento della fine della guerra, era stato comandante di plotone. Nessun maresciallo ebbe esperienze di combattimento dopo la fine della seconda guerra mondiale.\nDistintivo di grado.\nIl distintivo di grado era costituito da una grande stella e l'emblema dell'Unione Sovietica. La stella fino al 1955 era di colore argento e dal 1955 di colore oro bordata di rosso."}
{"id": "1864059", "revid": "124123", "url": "https://it.wikipedia.org/wiki?curid=1864059", "title": "Antonio Maria Dal Sole", "text": "Biografia.\nLe notizie sulla sua vita sono scarsissime. Allievo di Francesco Albani, affid\u00f2 il figlio Giovan Gioseffo alla bottega dell'amico pittore Domenico Maria Canuti.\nPoche anche le notizie sulla sua attivit\u00e0: in due manoscritti inediti del Settecento, Marcello Oretti riferisce di quadri di paesaggi in varie case di Bologna, erano \u00abdue paesi di Antonio Dal Sole\u00bb, mentre \u00abin casa Marescotti in Strada Maggiore quattro gran quadri con paesi [...] in casa Angelelli di Strada Maggiore una loggetta vi sono bellissimi paesi dipinti a fresco. In casa di Antonio Bianchini Muratore sono sei gran Paesi\u00bb, ma nessuno di questi dipinti \u00e8 stato rintracciato. "}
{"id": "1864060", "revid": "767487", "url": "https://it.wikipedia.org/wiki?curid=1864060", "title": "Ricardo Faccio", "text": "Caratteristiche tecniche.\nEra giocatore versatile, che poteva giocare indifferentemente sia in difesa che a centrocampo, spesso da centromediano.\nCarriera.\nClub.\nInizia a giocare nel Durazno. Si trasferisce poi a Montevideo giocando in club minori come Universal Football Club e Club Uruguay de Football. Nel 1931 approda nel Nacional dove gioca fino al 1933 e successivamente nel periodo 1939-1940.\nApproda in Italia nella stagione 1933-1934, acquistato, insieme al cognato Roberto Porta, dall'Ambrosiana Inter. In patria \u00e8 una colonna del Nacional.\nGioca tre stagioni con la maglia nerazzurra perde uno scudetto all'ultima giornata nel 1934-1935 e una finale di Coppa Europa contro l', appena giunto in Italia.\nAlla fine della stagione 1935-1936, dopo un quarto posto, fa ritorno al Nacional, con cui vince gli scudetti del 1939 e del 1940. In seguito, \u00e8 allenatore dello stesso Nacional, con il quale vince il campionato del 1947.\nNazionale.\nSebbene chiuso in Nazionale da Luisito Monti, riesce ad indossare per 5 volte la maglia azzurra. Esordisce il 24 marzo 1935 in Austria-Italia: in questa partita l'Italia, che per la prima volta, grazie ad una doppietta di Silvio Piola riesce ad espugnare il Prater di Vienna.\nGioca la sua ultima partita in Nazionale il 31 maggio 1936 a Budapest contro l'Ungheria (vittoria per 2-1), poco prima di fare ritorno in patria.\nNell'Uruguay colleziona 3 presenze tra il 1932 e il 1938."}
{"id": "1864063", "revid": "709565", "url": "https://it.wikipedia.org/wiki?curid=1864063", "title": "Rue Meridian", "text": "Rue Meridian \u00e8 un personaggio della saga di Shannara che compare sia nel ciclo de: \"Il Viaggio della Jerle Shannara\" e sia nel ciclo de: \"Il Druido Supremo di Shannara\".\nStoria.\nRue Meridian o \"Little Red\" \u00e8 la sorella del famoso pilota di navi volanti, Redden Alt Mer, o \"Big Red\": tali soprannomi derivano dal fatto che i due hanno i capelli rossi. Tuttavia, i due hanno molte altre cose in comune, come ad esempio la passione per le navi volanti o la vita scapestrata da Corsari. Come molti dei loro parenti, alla fine furono ingaggiati dalla Federazione come mercenari per combattere nella guerra sul Prekkendor a bordo delle loro navi da guerra. Durante il lorto servizio, suo fratello disobbed\u00ec agli ordini di un ufficiale federale e fu arrestato immediatamente e gettato in un carcere. Rue lo salv\u00f2 dalla prigionia, e fuggirono lontano per evitare nuovamente la cattura.Walker Boh, sapendo delle loro capacit\u00e0 e della loro fama, li rintracci\u00f2 e gli offr\u00ec un lavoro nell'equipaggio della \"Jerle Shannara\", nella spedizione che avrebbe esplorato la Parkasia.\nDurante il viaggio, Rue si innamor\u00f2 di Bek Ohmsford e quando la ricerca fin\u00ec e furono rientrati nelle Quattro Terre, i suoi si sposarono e si stabilirono sulla riva del Lago Arcobaleno, fondando la stazione commerciale di Patch Run: qui, nacque e crebbe il loro magnifico figlio, Penderrin Ohmsford. Amanti delle navi volanti, i due crearono un'agenzia di trasporti e viaggi con cui poterono continuare a volare. Quando Pen ebbe quindici anni, Grianne Ohmsford, la sorella di Bek, fu spedita nel Divieto e Tagwen cerc\u00f2 il loro aiuto; purtroppo per lui, Bek e Rue erano partiti per una spedizione nelle montagne del Ravenshorn, lasciandolo solo con Penderrin.\nNei piani di Shadea a'Ru, tuttavia, i genitori di Pen rappresentavano un grave pericolo, per cui invi\u00f2 Traunt Rowan a cercarli per condurli a Paranor dove li avrebbe incarcerati. Se non fosse stato per l'aiuto di due druidi fedeli a Grianne, Rue e Bek non sarebbero potuti scappare dalle segrete della fortezza e non avrebbero potuto aiutare Kermadec e Tagwen nella valle dell'Inkrim.\nRue Meridian \u00e8 un'esperta lanciatrice di coltelli e una madre affettuosa e responsabile ma nonostante tutto \u00e8 ancora diffidente nei confronti di Grianne Ohmsford, a causa dei crimini che comp\u00ec nelle vesti della spietata Strega di Ilse"}
{"id": "1864065", "revid": "1928819", "url": "https://it.wikipedia.org/wiki?curid=1864065", "title": "Analisi delle serie storiche", "text": "Lanalisi delle serie storiche raggruppa una serie di metodi statistici atti a indagare una serie storica, determinare il processo alla base della stessa e a trarre previsioni. Secondo l'approccio tradizionale, si assume che il processo abbia una parte deterministica, che consente di scomporlo in componenti tendenziali, cicliche e/o stagionali, e che la differenza tra i dati teorici del modello deterministico ed i dati osservati sia attribuibile ad una componente casuale residuale. Secondo l'approccio moderno, invece, si assume che il processo descritto sia stato generato da un processo stocastico descrivibile mediante un modello probabilistico di tipo parametrico.\nObiettivi.\nL'analisi di una serie storica pu\u00f2 avere diversi obiettivi:\nOperazioni preliminari.\nPrima di qualsiasi analisi, si esaminano i dati grezzi e si apportano spesso alcuni aggiustamenti per depurare i dati da discontinuit\u00e0 o dagli effetti della diversa durata degli intervalli o periodi di tempo considerati, oppure per tenere conto di valori anomali.\nDiscontinuit\u00e0.\nAlcuni esempi di discontinuit\u00e0 sono i cambiamenti di base nelle serie storiche di numeri indice, oppure la presenza di metriche diverse per le variabili economiche (prezzi correnti o costanti, diversi criteri di deflazione ecc.).\nIn tali casi, se non si riesce ad eliminare la discontinuit\u00e0 pu\u00f2 essere preferibile limitare l'analisi a dati omogenei.\nEffetti di calendario.\nLa diversa durata dei periodi incide sui valori osservati nei medesimi periodi di anni diversi, producendo variazioni non ascrivibili all'andamento del fenomeno; ad esempio, in serie mensili di dati di produzione, le variazioni nei dati grezzi dipendono in parte solo dal numero dei giorni lavorativi nei diversi mesi. Si possono eliminare tali perturbazioni in vari modi:\nValori anomali.\nSi possono distinguere due categorie di valori anomali (detti anche \"outlier\"):\nNel primo caso si preferisce ignorare il valore anomalo, eventualmente sostituendolo con una media di valori immediatamente precedenti e successivi, nel secondo \u00e8 preferibile spezzare la serie ed analizzare separatamente i dati anteriori e posteriori alla variazione.\nCorrelogramma.\nSi usa spesso visualizzare il correlogramma della serie, al fine di individuare l'eventuale prevalenza di una componente tendenziale, stagionale o stocastica.\nApproccio tradizionale.\nIn generale, si assume che i dati in serie storica relativi ad un fenomeno \"Y\" siano generati da un processo del tipo:\ndove \"f\"(\"t\") genera una sequenza completamente deterministica (\"parte sistematica\" della serie) e {\"u\"t} \u00e8 una sequenza di variabili aleatorie che obbediscono ad una qualche legge di probabilit\u00e0 (\"parte stocastica\" della serie).\nNell'approccio tradizionale si assume che esista una \"legge\" di evoluzione temporale del fenomeno, rappresentata da \"f\"(\"t\"), e che i \"residui\" (differenze tra valori teorici e valori osservati) siano dovuti al caso e, pertanto, siano assimilabili a errori accidentali. I residui vengono normalmente indicati con \"\u03b5\"t ed intesi come variabili aleatorie indipendenti, identicamente distribuite, con media nulla e varianza costante (nell'approccio moderno, invece, si ipotizza che la parte sistematica manchi o sia gi\u00e0 stata eliminata, mediante stime o altri modelli, e si studia la componente stocastica \"u\"t).\nSi ritiene, inoltre, che la parte sistematica sia la risultante di tre componenti non direttamente osservabili:\nLa componente accidentale \u00e8 data dai residui \"\u03b5\"t. Ad esempio, se si dispone di dati trimestrali, se si stima che i dati sono prodotti da un trend di crescita lineare del tipo:\nse si individua una componente stagionale che provoca un aumento nel secondo e nel quarto trimestre ed una diminuzione nel primo e nel terzo:\n(dove le \"Q\"i sono variabili che assumono il valore 1 nell\"i\"-esimo trimestre e 0 negli altri), le differenze tra i valori osservati \"y\"t ed i valori stimati sono:\nModelli di combinazione delle componenti.\nAlcuni tipici modelli tradizionali sono:\ndove \"T\"t \u00e8 il valore del trend al tempo \"t\", \"C\"t \u00e8 il valore del ciclo, \"S\"t quello della stagionalit\u00e0 e \"\u03b5\"t la componente accidentale.\nIl modello moltiplicativo pu\u00f2 essere trasformato in additivo usando i logaritmi:\nIl ciclo ha una periodicit\u00e0 pluriennale. Per questo motivo, nelle analisi di breve/medio periodo (dette congiunturali) la componente tendenziale e quella ciclica vengono spesso considerate come un tutt'uno e si hanno modelli del tipo:\ndove \"TC\"t \u00e8 una componente detta \"trend-ciclo\".\nTrend lineare o linearizzabile nei parametri.\nSi dice \"lineare nei parametri\" un trend polinomiale del tipo:\nin quanto i parametri da stimare, \"\u03b1\"0...\"\u03b1\"p, sono tutti di primo grado.\nSi dice invece \"linearizzabile nei parametri\" un trend del tipo:\nidoneo a rappresentare fenomeni che aumentano (\"\u03b1\"1 &gt; 0) o diminuiscono (\"\u03b1\"1 &lt; 0) secondo una progressione geometrica, e che pu\u00f2 essere linearizzato come segue:\nNel caso di dati mensili o trimestrali, si pu\u00f2 tenere conto della componente stagionale, come gi\u00e0 sopra accennato, mediante le cosiddette \"variabili dummy\" (variabili fittizie). Nel caso di dati mensili si usano 12 variabili \"M\"i che valgono 1 nell\"i\"-esimo mese e 0 negli altri; nel caso di dati trimestrali si usano 4 variabili \"Q\"i che valgono 1 nell\"i\"-esimo trimestre e 0 negli altri. Ad esempio, un modello lineare additivo con componente stagionale per dati trimestrale \u00e8 del tipo:\ndove:\nSe si ritiene di poter assumere un trend lineare o linearizzabile, i parametri possono essere facilmente stimati mediante regressione lineare. Si deve solo usare qualche accorgimento se si usano variabili dummy. Queste infatti introducono multicollinearit\u00e0 nei dati e, pertanto, non si possono stimare insieme l'intercetta \"\u03b1\" ed i parametri delle variabili dummy (\"\u03b3\"i). Si usa quindi stimare solo i parametri delle variabili dummy, oppure solo l'intercetta e tre dei parametri delle variabili dummy; ad esempio, si assume il modello:\nUna volta ottenuta la stima per i parametri asteriscati, si risale all'intera serie dei parametri con una semplice trasformazione che si basa sulle uguaglianze:\nDa esse si ottiene:\nche consente di calcolare i parametri \"\u03b1\", \"\u03b3\"1, \"\u03b3\"2, \"\u03b3\"3 e \"\u03b3\"4 sulla base di \"\u03b1\"*, \"\u03b3\"*1, \"\u03b3\"*2, \"\u03b3\"*3.\nValutazione del modello e previsioni.\nIn generale, si usa valutare l'adattamento del modello ai dati osservati si usa il coefficiente di determinazione \"R\"2. Tuttavia, aumentando il grado del polinomio interpolante l'adattamento migliora, ma diventa pi\u00f9 arduo \ninterpretare i parametri, il cui numero aumenta col grado.\nSi usa quindi un coefficiente \"corretto\":\ndove \"n\" \u00e8 il numero delle osservazioni e \"p\" il numero dei parametri (compresa l'intercetta) e il cui valore aumenta se aumenta \"R\"2, ma diminuisce se aumenta \"p\".\nSi verifica anche il correlogramma dei residui, che devono risultare oscillanti entro un banda ristretta.\nSe l'adattamento \u00e8 buono, il modello pu\u00f2 essere utilizzato per previsioni. Ad esempio, se si dispone di 80 rilevazioni trimestrali dal primo trimestre 1989 al quarto trimestre 2008, se si \u00e8 ottenuto un buon adattamento per la stima:\nTrend non linearizzabile nei parametri.\nSe il fenomeno osservato presenta una fase di crescita seguita poi da una progressiva decelerazione, si possono ipotizzare trend come i seguenti:\nche presentano un asintoto orizzontale in quanto tendono ad \"\u03b1\" quando \"t\" tende all'infinito.\nIn casi come questi (dinamica delle popolazioni, evoluzione della domanda di beni durevoli ecc.) la linearizzazione non \u00e8 possibile e si ricorre, pertanto, alla regressione non lineare.\nMedie mobili.\nSe l'andamento del fenomeno appare irregolare, si preferisce individuare la componente tendenziale in modo empirico, eliminando le componenti stagionale e/o accidentale mediante medie mobili.\nIn particolare, per eliminare la componente stagionale presente in dati trimestrali si potrebbe usare una media mobile a 4 termini:\noppure:\nIn entrambi i casi si userebbero valori che, essendo la media dei valori osservati in quattro trimestri successivi, non risentono della componente stagionale.\nLe medie di un numero pari di termini, tuttavia, tendono ad esprimere il valore del fenomeno ad un tempo intermedio rispetto a quelli osservati (intermedio tra \"t\"\u20131 e \"t\" nel caso di \"M\"1, tra \"t\" e \"t\"+1 nel caso di \"M\"2).\nSi preferisce quindi comporre le medie \"M\"1 e \"M\"2 in una media mobile a cinque termini centrata sul tempo \"t\":\nLa serie delle medie mobili costituisce il trend (o trend-ciclo), che pu\u00f2 poi essere studiato con altri metodi. La sua individuazione, comunque, consente il calcolo di una \"stagionalit\u00e0 lorda\", che incorpora una parte accidentale; indicando con formula_29 il dato osservato al tempo \"t\" e con formula_30 il trend stimato con le medie mobili, si ha:\nsecondo che si preferisca un modello additivo o moltiplicativo.\nNelle analisi basate sulla regressione si ottengono coefficienti di stagionalit\u00e0 costanti. Nelle analisi basate sulle medie mobili, invece, si pu\u00f2 scegliere tra:\nUna volta individuati fattori di stagionalit\u00e0 netta, si calcolano i residui:\nsecondo che si stia seguendo l'approccio additivo o quello moltiplicativo, quindi si verifica (in prima istanza con un correlogramma) che i residui abbiano media 0 e varianza costante.\nLivellamento esponenziale.\nQuando si usano le medie mobili, si perdono alcuni dei valori iniziali e finali della serie storica (ad esempio, se si hanno dati dal tempo 1 al tempo 80, con una media mobile a 5 termini si ottengono medie dal tempo 3 al tempo 78). Ci\u00f2 rappresenta uno svantaggio se si mira soprattutto a formulare previsioni, in quanto vengono a mancare i termini pi\u00f9 vicini a quelli da stimare. Si potrebbe pensare di ovviare al problema con medie mobili non centrate ed asimmetriche, ad esempio del tipo:\nNella pratica, tuttavia, si preferiscono approcci che generalizzano quanto appena ipotizzato.\nLivellamento esponenziale semplice.\nNel \"livellamento esponenziale semplice\" si muove dalla media degli \"n\" valori osservati:\ne la si trasforma in una media ponderata con pesi esponenzialmente crescenti (minori per i valori iniziali, maggiori per quelli finali) la cui somma sia 1. Si attribuisce quindi un peso \"\u03b1\" compreso tra 0 e 1 all'ultimo termine, il peso (1 \u2013 \"\u03b1\") al penultimo, (1 \u2013 \"\u03b1\")2 al terzultimo e cos\u00ec via, e si ha (v. serie geometrica):\nSi sostituisce quindi la serie osservata \"y\"t con la serie \"livellata\":\nin cui \"\u03b1\", il peso assegnato all'ultimo valore osservato, viene detto \"costante di livellamento\".\nPer il calcolo risultano pi\u00f9 comode le seguenti formulazioni ricorsive:\noppure:\nIl valore iniziale della serie livellata viene calcolato in vari modi: si pone uguale al primo valore osservato, oppure alla media di tutti i valori osservati o di una loro parte (i primi 4 o 5, oppure la loro prima met\u00e0). Si tratta di convenzioni che non alterano il risultato finale (la previsione per il tempo \"n\" + 1), proprio perch\u00e9 ai primi termini della serie sono attribuiti pesi molto bassi.\nLe formule di Roberts e di Hunter differiscono per l'interpretazione di \"l\"n, l'ultimo valore calcolato:\nIn ogni caso, \u00e8 sufficiente che la serie osservata non sia troppo breve perch\u00e9 si ottengano gli stessi valori per \u00a0formula_42.\nQuanto alla costante di livellamento \"\u03b1\", essa pu\u00f2 essere scelta in modo che minimizzi i quadrati degli scarti tra i valori osservati e quelli livellati, oppure secondo gli obiettivi dell'indagine; un valore elevato (prossimo a 1) conferisce maggiore importanza agli ultimi valori osservati, un valore basso privilegia invece l'andamento medio del fenomeno.\n\u00c8 piuttosto importante sottolineare che il livellamento esponenziale semplice conduce ad una previsione costante. Infatti, considerando la formula di Roberts, si ha:\ne cos\u00ec via. Si tratta quindi di un metodo utilizzabile solo per serie senza trend.\nI metodi di Holt-Winters.\nUn primo modo per tenere conto di un trend consiste nell'introduzione di una \"deriva\" \"d\" (\"drift\" in inglese) che modifichi i valori livellati secondo grandezze variabili col tempo; ad esempio:\nSono usati soprattutto i \"metodi di Holt-Winters\", cos\u00ec detti dai nomi di coloro che li hanno introdotti.\nUn primo modello tiene conto solo del trend, ipotizzando che al tempo \"t\" il fenomeno possa essere approssimato mediante una retta del tipo:\ncon intercetta \"l\"t e pendenza \"d\"t. Si definiscono le seguenti relazioni:\nLa prima (analogamente a quanto avviene nel livellamento esponenziale semplice) pu\u00f2 essere vista come una media ponderata tra il valore osservato e la previsione calcolata al tempo precedente; la seconda come una media ponderata tra la differenza tra le previsioni ai tempi \"t\" e precedente e la pendenza calcolata al tempo precedente (attribuire peso 1 a quest'ultima equivarrebbe ad assumere un trend lineare, ovvero una costanza della pendenza).\nIl modello viene esteso per tenere conto della stagionalit\u00e0, inserendo un ulteriore peso \"\u03b3\". Si hanno un modello stagionale additivo:\ndove \"s\"t \u00e8 un fattore di stagionalit\u00e0 \u00e8 \"p\" la sua periodicit\u00e0 (4 per dati trimestrali, 12 per dati mensili), e un modello stagionale moltiplicativo:\nSi tratta di modelli molto flessibili, in quanto consentono di tenere conto di trend non polinomiali e di stagionalit\u00e0 non costanti. Quanto alla scelta di \"\u03b1\", \"\u03b2\" e \"\u03b3\", anche in questo caso (ma con ovvia maggiore complessit\u00e0) si possono cercare i valori che minimizzano i quadrati degli scarti o ci si pu\u00f2 regolare secondo gli obiettivi dell'analisi.\nValutazione della qualit\u00e0 delle previsioni.\nIndicando con \"T\" il tempo del pi\u00f9 recente valore considerato nel livellamento di una serie, le previsioni, i valori poi osservati in tempi successivi a \"T\" e le loro differenze (errori di previsione) si indicano, rispettivamente, con:\nSi usano le seguenti misure di qualit\u00e0:\nSi usa anche il confronto tra i \"punti di svolta\" (test di Kendall). Per \"punto di svolta\" si intende un punto in cui una serie da ascendente diventa discendente o viceversa. Si contano i punti di svolta presenti nella serie rilevata ed in quella stimata o livellata e si calcolano:\nDa notare che, dal momento che il modello viene ricalcolato all'aumentare di \"s\", tutte le misure citate servono a stimare la bont\u00e0 dell'approccio seguito, non quella dell'adattamento ai dati.\nApproccio moderno.\nDefinizione formale di serie storica.\nSi ricordi anzitutto che una variabile aleatoria pu\u00f2 essere definita come una funzione misurabile a valori reali su uno spazio probabilistico:\nX:formula_56\nDove:\nStante questa premessa, si pu\u00f2 definire un processo stocastico formula_61come una successione di variabili aleatorie indicizzate da un parametro. Nell'analisi delle serie storiche, questo parametro \u00e8 il tempo, che indichiamo con t formula_62 T, con T spazio parametrico, che si pu\u00f2 considerare discreto (ipotesi usuale, se si considerano i singoli giorni, o mesi, o anni) oppure continuo.\nDa qui si pu\u00f2 derivare la nozione di serie storica, che sar\u00e0 la \"realizzazione finita\" di un processo stocastico, indicata con la notazione formula_63, dove N\u00abformula_64"}
{"id": "1864066", "revid": "3732", "url": "https://it.wikipedia.org/wiki?curid=1864066", "title": "De viris illustribus (Girolamo)", "text": "De viris illustribus (\"Sugli uomini illustri\") \u00e8 un'opera composta in latino da Sofronio Eusebio Girolamo, completata a Betlemme attorno al 392-393. Contiene brevi biografie su 135 personaggi del Nuovo Testamento e dei primi secoli dell'era cristiana. Pi\u00f9 precisamente l'opera consiste di un prologo e 135 capitoli, uno per biografia. Girolamo stesso \u00e8 il soggetto dell'ultimo capitolo. \u00c8 sopravvissuta anche una versione greca del libro, forse scritta dallo stesso Sofronio del 134\u00ba capitolo. Molte biografie prendono come loro soggetto figure importanti della storia del cristianesimo e prestano particolare attenzione alle loro carriere di scrittori. \"\u00c8 stata scritta come opera apologetica per provare che la Chiesa aveva prodotto uomini eruditi.\" Il libro \u00e8 dedicato a Nummio Emiliano Destro, che serv\u00ec Teodosio I come \"comes rerum privatarum\" e Onorio come prefetto del pretorio; Destro era il figlio di Paciano di Barcellona, che viene encomiato nell'opera.\nContenuti.\nSotto sono elencati i personaggi delle 135 biografie di Girolamo. I numeri dati corrispondono al numero dei capitoli.\nResoconto di Girolamo della propria carriera letteraria.\nAlla fine del \"De Viris Illustribus\", Girolamo fornisce la propria biografia come l'ultimo esempio di lavoro dotto dei cristiani. In questo 135\u00ba capitolo, Girolamo riassume la sua carriera sino ad allora:"}
{"id": "1864072", "revid": "114560689", "url": "https://it.wikipedia.org/wiki?curid=1864072", "title": "Lago dei Monaci", "text": "Il lago dei Monaci \u00e8 il pi\u00f9 piccolo dei laghi costieri del Parco nazionale del Circeo.\nGeografia.\n\u00c8 sito interamente nel comune di Sabaudia, presso Borgo Grappa, frazione del comune di Latina. Si trova immediatamente a sud del lago di Fogliano. Da questo lago \u00e8 suddiviso mediante l'estuario del rio Martino. Si tratta di un lago salato avente superficie 0,9 Km\u00b2, larghezza massima di 1 km, una lunghezza massima di 1,5 km, un perimetro di 3,8 km e non ha una gran profondit\u00e0.\nFlora e fauna.\nLungo le coste \u00e8 facile avvistare mandrie di bufali al pascolo. Le acque del lago sono punto di scalo e ristoro di migrazioni di avifauna. Invece, per quanto riguarda la flora si tratta di vegetazione di tipo dunale con prevalenza di cespugli di ginepro e lentisco che vanno digradando verso la costa. Verso l'interno, viceversa, si trovano leccete."}
{"id": "1864073", "revid": "224230", "url": "https://it.wikipedia.org/wiki?curid=1864073", "title": "Aliud est celare, aliud tacere", "text": "Aliud est celare, aliud tacere \u00e8 una locuzione latina che significa \u00ab\"una cosa \u00e8 nascondere, altra cosa \u00e8 tacere\"\u00bb.\nSi tratta di una parte di un brano di Cicerone nel \"De officiis\" (libro III, \u00a752), nel quale \u00e8 attribuita a Diogene di Babilonia che dialoga con il suo discepolo Antipatro di Tarso a proposito della corretta condotta del commerciante. \nNella trattazione di Cicerone, Antipatro sostiene che il commerciante debba rivelare tutto al suo cliente, il quale non deve ignorare nulla di ci\u00f2 che il venditore sa. Secondo Diogene invece il commerciante deve rivelare tutto quanto previsto dal diritto civile, ma per il resto deve agire senza disonest\u00e0 e vendere al meglio. Antipatro allora richiama Diogene ai principi dell'utilit\u00e0 comune, al principio cio\u00e8 che l'utile comune sia il suo e che il suo sia l'utile comune, e gli domanda se nasconderebbe agli uomini ci\u00f2 che potrebbe essere di loro utile e ricchezza. \nCicerone dunque ipotizza che Diogene risponderebbe forse che una cosa \u00e8 nascondere, altra cosa \u00e8 tacere, e che non starebbe nascondendogli la natura degli dei, un utile pi\u00f9 cospicuo della notizia del prezzo del grano, se gliela tacesse. Ma non tutto ci\u00f2 che sarebbe utile che Antipatro sapesse \u00e8 ugualmente necessario che Diogene gli dica.\nLa locuzione \u00e8 usata in \u00e0mbiti di diritto commerciale a proposito delle obbligazioni dell'alienante, in merito alla corretta rappresentazione del bene o servizio venduto, al fine di verificare se alla corretta identificazione e descrizione di quanto oggetto del contratto di vendita, l'alienante abbia o meno adempiuto in modo corretto. Il \"tacere\" della locuzione pertiene infatti a quanto la legge non richiede di dire, mentre il \"nascondere\" indica ci\u00f2 che il venditore era tenuto a comunicare all'altra parte ed ha sottaciuto. Le tematiche interessate, in genere riguardanti \"ex post\" negozi giuridici contestati, vanno pertanto dall'analisi delle formazione della volont\u00e0 negoziale (con riferimento alla certezza dell'oggetto), ai vizi della cosa venduta, alla pubblicit\u00e0 ingannevole o ad altri argomenti correlati alla condotta del venditore."}
{"id": "1864076", "revid": "124115956", "url": "https://it.wikipedia.org/wiki?curid=1864076", "title": "Associazione Scorpius-Centaurus", "text": "Lassociazione Scorpius-Centaurus (chiamata talvolta con le abbreviazioni Sco-Cen) \u00e8 l'associazione OB pi\u00f9 vicina al sistema solare, composta da tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\", posti ad una distanza fra i 380 e i 470 anni luce dal Sole.\nTutti i sottogruppi hanno un'et\u00e0 grosso modo simile, andando dai 5 milioni di anni del gruppo \"Scorpione superiore\" ai circa 17-22 milioni degli altri due; molte delle stelle blu luminose delle costellazioni dello Scorpione, del Lupo, del Centauro e della Croce del Sud sono di fatto i membri pi\u00f9 luminosi di questa grande associazione. Centinaia di stelle con massa pari o superiore a 15 masse solari sono state identificate come appartenenti all'associazione Sco-Cen, comprese alcune stelle (tra cui la supergigante rossa Antares, la pi\u00f9 massiccia del gruppo dello Scorpione) al termine del loro ciclo vitale; il numero totale di stelle dell'associazione supera le 10000 unit\u00e0.\nI membri dell'associazione Scorpius-Centaurus hanno moti propri convergenti di circa 0,02\u20130,04 secondi d'arco all'anno, il che indica che le stelle hanno dei vettori di velocit\u00e0 pi\u00f9 o meno paralleli, e si muovono a circa 20\u00a0km/s rispetto al Sole. La dispersione delle velocit\u00e0 all'interno dei sottogruppi \u00e8 solo dell'ordine di 1\u20132\u00a0km/s, e il gruppo \u00e8 probabilmente non legato da vincoli di gravit\u00e0. Negli ultimi 15 milioni di anni sono esplose in questo gruppo diverse supernovae, che hanno generato un involucro di gas molto rarefatto in espansione attorno ad esso, che include la Bolla Locale. Per spiegare la presenza dell'isotopo 60Fe radioattivo, individuato nelle piane abissali oceaniche terrestri, \u00e8 stato ipotizzato che una supernova, forse membro dell'associazione Sco-Cen, sia esplosa nelle vicinanze del Sole all'incirca 3 milioni di anni fa.\nOsservazione.\nL'Associazione Scorpius-Centaurus \u00e8 una delle strutture galattiche pi\u00f9 appariscenti e facilmente riconoscibili dell'intera volta celeste, nonch\u00e9, in termini di dimensioni apparenti, la pi\u00f9 estesa associazione\u00a0OB visibile dalla Terra: essa si estende per oltre una cinquantina di gradi e comprende un gran numero di stelle azzurre e molto brillanti, le cui magnitudini apparenti possono raggiungere la prima grandezza, il che le rende visibili anche dai centri delle grandi citt\u00e0. In linea di massima si pu\u00f2 affermare che quasi tutte le stelle brillanti che compongono le costellazioni del Lupo, della parte settentrionale dello Scorpione, del Centauro e della Croce del Sud appartengono a quest'associazione; fanno eccezione solo poche stelle, come , , \u03b8 e , che appaiono in questa regione di cielo solo per effetto prospettico, in quanto sono poste in primo piano rispetto all'associazione. L'associazione si presenta tangente rispetto alla scia luminosa della Via Lattea, inclinata rispetto ad essa di oltre 20\u00b0.\nL'Associazione Scorpius-Centaurus si trova completamente nell'emisfero celeste australe. La parte pi\u00f9 settentrionale, coincidente con la regione di Antares, si trova ad una declinazione media di \u221223\u00b0 ed \u00e8 visibile senza eccessive difficolt\u00e0 anche da gran parte dell'emisfero boreale terrestre; i segmenti centrali, coincidenti con le costellazioni del Lupo e del Centauro settentrionale, si trovano mediamente a 40\u00b0S e possono essere osservati solo a partire dalle latitudini temperate inferiori, mediterranee e subtropicali. La sezione meridionale invece si estende nella parte pi\u00f9 meridionale del Centauro e nella Croce del Sud, fino a lambire la Mosca e terminare nella Carena, con il brillante ammasso aperto delle Pleiadi del Sud (IC\u00a02602); questa sezione \u00e8 osservabile con facilit\u00e0 solo a partire dalle regioni tropicali, e non a caso dall'emisfero australe si presenta circumpolare in tutta la fascia extratropicale.\nA causa dell'enorme estensione sulla volta stellata, una visione totale e netta dell'associazione pu\u00f2 avvenire solo dalle regioni dell'emisfero australe, dove il tratto di Via Lattea interessato dalla sua presenza, che coincide con quello pi\u00f9 meridionale, si mostra alto sull'orizzonte; visioni globali sono comunque possibili anche a nord dell'equatore, nella fascia tropicale inferiore, a condizione di avere un orizzonte meridionale completamente sgombro da ostacoli. Il periodo adatto alla sua osservazione nelle ore serali coincide coi mesi compresi fra marzo e giugno; la sua presenza alta nel cielo nelle notti australi indica l'avanzata della stagione autunnale, mentre nell'emisfero nord, la parte settentrionale del Centauro e dello Scorpione che appaiono a sudest indicano l'imminente arrivo della stagione estiva.\nA causa della precessione degli equinozi, il polo sud celeste si sta lentamente spostando in direzione della parte sudoccidentale dell'associazione, compresa fra la Croce del Sud e la Carena; entro poche migliaia di anni, quando il polo sud celeste punter\u00e0 in direzione della Via Lattea e dell'asterismo della Falsa Croce, le stelle dell'associazione Scorpius-Centaurus avranno raggiunto il punto pi\u00f9 meridionale. Con l'allontanamento dell'asse terrestre da quella regione di cielo, le costellazioni dello Scorpione e del Centauro assumeranno declinazioni sempre pi\u00f9 settentrionali, fino a portarsi in parte anche a nord dell'equatore celeste.\nCaratteristiche.\nLa regione dell'associazione Scorpius-Centaurus rappresenta un ottimo esempio degli esiti di un processo di formazione stellare su media scala, in cui una nube molecolare gigante, dopo aver generato stelle di differenti masse, dalle pi\u00f9 grandi (riunite in un'associazione OB) alle meno massicce, si disgrega, mentre il vento, emesso dagli stessi astri che ha generato, e le eventuali esplosioni in supernovae delle stelle pi\u00f9 massicce, accumulano, compattano ed erodono i gas e le polveri residue dando origine ad altri fenomeni di formazione stellare, in questo caso pi\u00f9 marginali. Il cosiddetto \"complesso Scorpius-Centaurus\", legato all'associazione, comprende infatti un gran numero di piccole nubi minori, tutte localizzate ai bordi della stessa associazione stellare: le nubi pi\u00f9 occidentali, orientate secondo l'inclinazione del gruppo stellare rispetto alla Via Lattea, comprendono la Nube del Camaleonte e la Nebulosa Sacco di Carbone, mentre l'estremit\u00e0 orientale, sulla stessa linea di vista del \"bulge\" galattico, comprende la Nube del Lupo, la Nube della Corona Australe e la Nube di Rho Ophiuchi, fino ad arrivare alla Nebulosa Pipa. In tutte queste regioni, ad eccezione di alcune nubi visibili in direzione della Mosca, sono attivi dei fenomeni di formazione di stelle di piccola massa ad un ritmo relativamente poco sostenuto.\nLe tre grandi subregioni in cui appare divisa l'associazione sono quasi completamente prive di gas interstellare, il quale \u00e8 stato completamente spazzato via; le stelle qui presenti mostrano anche un bassissimo tasso di estinzione, indice dello scarso oscuramento dovuto alle polveri. Attorno all'associazione si \u00e8 cos\u00ec formata una complessa struttura ad anello, una bolla a bassa densit\u00e0 i cui bordi sono composti da idrogeno molecolare (H\u00a0I), la cui massa si aggira sulle 300\u00a0000\u00a0M\u2299 e potrebbe di fatto coincidere con ci\u00f2 che resta della grande nube molecolare da cui ha avuto origine l'associazione stessa.\nRispetto ad altre regioni della Galassia pi\u00f9 o meno coeve, l'associazione Scorpius-Centaurus ospita una maggiore percentuale di sistemi doppi o multipli, fino ad un tasso 1,16 volte superiore rispetto alla media; questa percentuale aumenta sensibilmente se si considerano le stelle di pre-sequenza principale di piccola massa, come le nane rosse. Uno studio condotto su quasi 200 componenti delle prime classi spettrali (ossia le stelle bianco-azzurre di classe B e A) situate prevalentemente nella parte pi\u00f9 settentrionale dell'associazione, ha mostrato la presenza di 176 stelle compagne, delle quali almeno un'ottantina sono fisicamente legate alle stelle maggiori attorno alle quali sono state osservate. In media le masse di queste componenti stellari e substellari minori individuate variano da 0,03 a 1,2\u00a0M\u2299.\nFormazione.\nLe dinamiche che hanno portato alla formazione dei vari sottogruppi dell'associazione sono molto complesse e in parte non ancora conosciute; in particolare, sono noti i processi che hanno avuto luogo nella parte settentrionale dell'associazione, visibile in direzione dello Scorpione, mentre restano quasi completamente sconosciuti quelli che hanno generato i due sottogruppi pi\u00f9 meridionali. Indicativamente si sa che l'et\u00e0 delle stelle dell'associazione aumenta proseguendo in direzione ovest, segno che i fenomeni di formazione stellare pi\u00f9 antichi hanno avuto luogo principalmente nella regione occupata dalla costellazione del Centauro; \u00e8 anche noto che le stelle poste a nord dell'equatore galattico hanno un'et\u00e0 minore (circa 12 milioni di anni) rispetto a quelle poste a sud (circa 17 milioni di anni). Inoltre, la parte meridionale risulta essere ad una distanza di 109\u00a0parsec, leggermente pi\u00f9 vicina rispetto alla parte settentrionale, posta a 123\u00a0parsec.\nSecondo alcuni modelli molto semplificati, la formazione stellare avrebbe avuto luogo inizialmente nella parte settentrionale del gruppo Centauro superiore-Lupo, circa 17 milioni di anni fa, e si sarebbe poi estesa in direzione sud, al gruppo Centauro inferiore-Croce, raggiungendo il culmine circa 12 milioni di anni fa; le nuove stelle sarebbero state concentrate inizialmente in piccoli ammassi e filamenti circondati da gas, contenenti decine o centinaia di stelle. Il gas residuo della nube molecolare progenitrice sarebbe stato successivamente spazzato via dall'azione combinata del vento stellare e dall'esplosione in supernova delle componenti pi\u00f9 massicce, che hanno completato in tempi molto rapidi il proprio ciclo vitale. Circa 6 milioni di anni fa questi processi generativi si sono estesi alle nubi poste a sud dell'equatore galattico, in particolare nella regione della Nube del Camaleonte e delle stelle \u03b5 ed .\nA partire da 12 milioni di anni fa, la bolla originata dal vento emesso dalle giovani stelle del gruppo Centauro superiore-Lupo ha iniziato la sua espansione, forse accelerata ulteriormente dall'esplosione di qualche supernova in un momento successivo. Circa 5 milioni di anni fa la grande pressione generata dal fronte di espansione della bolla ha compresso la nube molecolare situata in corrispondenza dell'attuale gruppo di stelle che formano la testa dello Scorpione, generando la parte pi\u00f9 giovane dell'associazione, il gruppo Scorpione superiore, catalogato anche come Scorpius\u00a0OB2. Tramite la conoscenza della distanza fisica fra i due gruppi dell'associazione, pari a circa 60\u00a0parsec, \u00e8 stato calcolato che la velocit\u00e0 di espansione di questa bolla \u00e8 stata di circa 25\u00a0km/s.\nL'ondata di formazione stellare che ha interessato la nube dello Scorpione settentrionale ha generato in totale circa 2500 stelle, fra le quali alcune particolarmente massicce, con una massa superiore alle 10\u00a0M\u2299; queste stelle si sono rapidamente evolute esplodendo in seguito come supernovae, generando fra le altre anche la pulsar PSR\u00a0J1932+1059; la potente onda d'urto generata dalle esplosioni ha spazzato via quasi completamente il gas residuo dell'antica nube molecolare, i cui resti sono visibili nei delicati filamenti noti come Sh2-1 e Sh2-7. L'onda d'urto ha investito l'adiacente Nube di Rho\u00a0Ophiuchi nell'arco dell'ultimo milione di anni, favorendo in questa regione l'intensa attivit\u00e0 di formazione stellare che \u00e8 possibile osservare ancora oggi. La stessa onda d'urto potrebbe essere responsabile anche dell'avvio dei fenomeni di genesi stellare nella Nube del Lupo, in cui le componenti stellari pi\u00f9 vecchie mostrano un'et\u00e0 inferiore a 1\u00a0milione di anni.\nStruttura.\nL'associazione Scorpius-Centaurus viene tradizionalmente suddivisa in tre gruppi, che mostrano et\u00e0 e caratteristiche leggermente diverse l'uno dall'altro. La sezione settentrionale \u00e8 denominata Scorpione superiore (\"Upper Scorpius\", abbreviata con la sigla US) e comprende tutte le stelle azzurre costituenti la parte nordoccidentale dello Scorpione, compresa Antares; la sezione centrale, la pi\u00f9 estesa, \u00e8 denominata Centauro superiore-Lupo (\"Upper Centaurus-Lupus\", abbreviazione UCL) e comprende quasi tutte le stelle del Lupo e gran parte delle stelle settentrionali e centrali del Centauro. La parte pi\u00f9 meridionale dell'associazione \u00e8 indicata come Centauro inferiore-Croce (\"Lower Centaurus-Crux\", sigla LCC); questa sezione giace sulla scia della Via Lattea e comprende la parte meridionale del Centauro con l'eccezione di , e la Croce del Sud, esclusa . L'estremit\u00e0 sudoccidentale dell'associazione coincide col brillante ammasso delle Pleiadi del Sud.\nScorpione superiore.\nL'associazione Scorpione superiore (US) \u00e8 la parte pi\u00f9 giovane dell'Associazione Scorpius-Centaurus; si \u00e8 formata circa 5 milioni di anni fa e contiene circa 120 componenti stellari di grande massa disperse su una regione di 35\u00a0parsec che dista circa 145\u00a0parsec dal Sole. La classe spettrale di queste componenti varia fra B0.5 e G5 e la massima parte di esse giace sulla sequenza principale, sebbene vi siano alcune stelle gi\u00e0 in una fase evolutiva avanzata, fra le quali spicca la supergigante rossa Antares (). Nonostante la giovane et\u00e0 del gruppo, nella regione non hanno attualmente luogo fenomeni di formazione stellare, attivi invece nell'adiacente Nube di Rho Ophiuchi. Le originarie componenti pi\u00f9 massicce hanno gi\u00e0 completato il loro ciclo vitale e sono gi\u00e0 esplose come supernovae; fra queste, la pi\u00f9 massiccia probabilmente \u00e8 stata la progenitrice della pulsar PSR\u00a0J1932+1059, esplosa circa 1,5 milioni di anni fa, la cui massa originaria doveva aggirarsi attorno alle 50\u00a0M\u2299. Sebbene si sia speculato che questa stella fosse la compagna maggiore della stella fuggitiva , misurazioni successive fanno pensare che si tratti di due stelle separate fin dalla loro origine.\nIn aggiunta alle stelle di grande massa, sono state scoperte alcune centinaia di stelle di piccola e media massa, nonch\u00e9 alcune stelle T Tauri; alcune di queste stelle tuttavia non sono legate fisicamente all'associazione, ma fanno parte della regione di formazione stellare di Rho\u00a0Ophiuchi. Una parte degli oggetti di piccola massa potrebbero ricadere nella categoria delle nane brune: la loro massa infatti \u00e8 compresa fra 0,3 e 0,007\u00a0M\u2299, e una dozzina di queste possiede una massa pari o inferiore alle 15\u00a0masse gioviane.\nAttorno a questo gruppo sono presenti diversi veli nebulosi, osservabili in particolare nel settore sudoccidentale; la loro visibilit\u00e0 \u00e8 data dalla vicinanza delle stelle azzurre e massicce, che li illumina facendo loro assumere una colorazione azzurrognola.\nCentauro superiore-Lupo.\nIl gruppo Centauro superiore-Lupo (UCL) costituisce il corpo centrale dell'associazione; conta centinaia di componenti stellari di grande e media massa, molte delle quali sono ben visibili anche ad occhio nudo, che compongono la quasi interezza della costellazione del Lupo e parte dello Scorpione e del Centauro. A differenza del gruppo Scorpione superiore, lo studio di questo grande raggruppamento di astri \u00e8 reso pi\u00f9 difficoltoso da alcuni fattori: \"in primis\", la sua posizione molto pi\u00f9 prossima al piano galattico, che rende pi\u00f9 complessa la corretta determinazione delle reali componenti fisiche del gruppo rispetto alle stelle di fondo; a questo si aggiunge la maggiore dispersione delle sue componenti stellari e la quasi totale assenza di stelle di pre-sequenza principale avvolte da nebulosit\u00e0, a causa dell'et\u00e0 maggiore del gruppo. Infine, la sua declinazione fa s\u00ec che la parte di cielo in cui il gruppo giace sia ben visibile e studiabile solo dagli osservatori posti a latitudini australi o, quantomeno, tropicali. La misurazione della parallasse delle componenti di UCL indica una distanza compresa fra i 90 e i 200\u00a0parsec circa; questo cospicuo \"range\" \u00e8 dovuto alla grande estensione in profondit\u00e0 del gruppo stesso, pertanto alcune componenti risultano essere pi\u00f9 vicine e altre pi\u00f9 lontane.\nLe componenti pi\u00f9 massicce del gruppo appartengono alla classe spettrale B e sono di magnitudine apparente compresa mediamente fra 2,0 e 3,5. Le componenti pi\u00f9 orientali si trovano nella parte centrale dello Scorpione, in particolare la famosa coppia ottica formata dalle stelle \u03bc1 e ; fra le componenti pi\u00f9 massicce del gruppo spiccano \u03b1 e . Si tratta in gran parte di giganti azzurre e subgiganti blu, mentre, a differenza del gruppo Scorpione superiore, non sono presenti componenti delle classi spettrali inferiori. Tale assenza \u00e8 spiegabile con l'et\u00e0 superiore del gruppo Centauro superiore-Lupo, stimata attorno ai 17 milioni di anni: le componenti pi\u00f9 massicce facenti originariamente parte del gruppo sono infatti gi\u00e0 esplose come supernovae nelle epoche passate; il resto di supernova associato a queste esplosioni coincide con una grande superbolla in espansione del diametro di 200\u00a0parsec, i cui bordi sono ben visibili nella banda dell'idrogeno neutro (HI). La potente onda d'urto generata dalle esplosioni, congiunta all'azione del vento stellare delle stelle pi\u00f9 calde del gruppo, ha completamente dissolto l'originaria nube molecolare che le ha generate. Secondo alcuni studi, le supernovae esplose in questa regione che hanno fornito l'energia per l'espansione della superbolla visibile nell'\u00a0HI sarebbero almeno sette.\nLa popolazione di stelle di piccola massa \u00e8 stata rilevata specialmente verso la fine degli anni novanta, quando il lancio del satellite ROSAT ha permesso di studiare il cielo ai raggi X; l'attenzione si \u00e8 concentrata sulla Nube del Lupo, adiacente al gruppo UCL. In questa regione nel 1997 sono state individuate 136 stelle con caratteristiche affini alle stelle T Tauri. Le stelle individuate in questa regione mostrano delle et\u00e0 diverse a seconda della loro posizione: le stelle disperse all'esterno della nube sono meno giovani di quelle note al suo interno; questa differenza di et\u00e0, rispettivamente di 5-27 milioni di anni e 1 milione di anni, testimonia come queste appartengano a due popolazioni stellari distinte, originatesi quindi da nubi molecolari differenti.\nLe componenti stellari di piccola e media massa di classe G e K (nane gialle come il Sole e arancioni), in gran parte in una fase di pre-sequenza principale, mostrano una grande quantit\u00e0 di litio. In base allo studio di oltre una cinquantina di queste componenti, \u00e8 stata determinata un'et\u00e0 media compresa fra 15 e 22 milioni di anni.\nCentauro inferiore-Croce.\nIl gruppo Centauro inferiore-Croce (LCC) \u00e8 la parte meno conosciuta e studiata dell'Associazione Scorpius-Centaurus, sebbene sia anche la pi\u00f9 vicina: la sua distanza \u00e8 stimata infatti attorno ai 118\u00a0parsec. Si estende nella parte sudoccidentale del Centauro e occupa l'area di cielo visibile in direzione della Croce del Sud e della Mosca, fino a raggiungere l'estremit\u00e0 nordorientale della Carena. L'et\u00e0 delle stelle del gruppo varia a seconda della loro posizione; le componenti della parte nordorientale, le pi\u00f9 prossime al gruppo UCL, hanno un'et\u00e0 di circa 17 milioni di anni, assai simile quindi a quella del precedente gruppo. Le componenti pi\u00f9 meridionali invece possiedono un'et\u00e0 inferiore, pari a circa 12 milioni di anni; ci\u00f2 rivela che i fenomeni di formazione stellare si sono estesi da nord a sud.\nLa parte settentrionale presenta una densit\u00e0 maggiore rispetto alla parte meridionale, che appare invece pi\u00f9 dispersa; fra le componenti di massa superiore diverse sono ben visibili anche ad occhio nudo, e anzi appaiono come stelle molto brillanti: fra queste vi sono sei stelle di grande massa, indicate come le \"super Cen-Cru six\", ossia Hadar, una delle stelle pi\u00f9 brillanti del cielo, a met\u00e0 fra questo e il gruppo precedente, Acrux, Mimosa, \u03b4, \u03b5 e ; a queste si aggiungono altre stelle di facile osservazione, come , \u03b1 e . Alcune di queste stelle presentano comunque delle anomalie nel loro moto proprio e la loro sicura appartenenza all'associazione \u00e8 ancora oggetto di studio. L'estremit\u00e0 sudoccidentale \u00e8 rappresentata invece dall'ammasso aperto IC\u00a02602. Fra le componenti di grande massa si contano pure due stelle Ae/Be di Herbig, catalogate con le sigle HD\u00a0100546 e HD\u00a0100453, rispettivamente di sesta e settima magnitudine; la loro et\u00e0 sarebbe di circa 10 milioni di anni e una delle due, HD\u00a0100453, sembra possedere una compagna di pre-sequenza principale di colore rosso (classe M), sebbene la sua presenza non sia stata confermata spettroscopicamente.\nNel gruppo sono note circa 120 componenti stellari di piccola massa, le cui magnitudini sono comprese principalmente fra l'ottava e l'undicesima magnitudine; si tratta in prevalenza di stelle di sequenza principale, di pre-sequenza principale e T\u00a0Tauri appartenenti alle classi G e K (gialle e arancioni), individuate attraverso diversi studi condotti a partire dagli anni novanta tramite osservazioni effettuate tramite il satellite ROSAT.\nAmbiente galattico.\nL'associazione Scorpius-Centaurus viene a trovarsi sul bordo interno del Braccio di Orione e fa parte di un grande anello di stelle giovani denominato Cintura di Gould, che raggruppa diverse associazioni OB, fra le quali spiccano Vela OB2, Orion OB1, Perseus OB2 e Lacerta OB1. Rispetto al Sole, l'associazione Sco-Cen coincide con la parte pi\u00f9 prossima di quest'anello.\nAll'associazione sono legati altri piccoli gruppi stellari che mostrano un'et\u00e0 simile fra loro; fra questi spiccano l'associazione di TW\u00a0Hydrae, il gruppo di e l'associazione di Eta Chamaeleontis. Tutti questi gruppi, sebbene si trovino in prossimit\u00e0 dell'associazione, non ne sono a contatto fisico, e anzi il loro moto proprio indica che si stanno allontanando da essa; ci\u00f2 significa quindi che in epoche relativamente recenti, dal punto di vista astronomico, si trovavano nella medesima regione. Una teoria suggerisce che questi gruppi, ora isolati e dispersi, si siano formati assieme all'associazione, ma in regioni periferiche della grande nube molecolare da cui sono nate anche le stelle del gruppo UCL.\nFra i gruppi stellari pi\u00f9 prossimi al sistema solare vi \u00e8 quello di TW\u00a0Hydrae, posto alla distanza di 50\u00a0parsec; si tratta di un gruppo di stelle giovani, di et\u00e0 circa 16 milioni di anni, che proprio grazie alla sua vicinanza riveste grande importanza nello studio dei fenomeni di accrescimento che accompagnano la formazione stellare e planetaria: molte delle sue stelle, infatti, sono circondate da dischi protoplanetari e la loro fase evolutiva attuale \u00e8 ritenuta cruciale per la successiva formazione di pianeti. Fra le sue componenti vi \u00e8 la giovane nana bruna 2M1207, famosa per essere la prima stella attorno alla quale \u00e8 stato osservato un pianeta extrasolare direttamente da Terra tramite la mappatura 2MASS (2M1207 b).\nSulla linea di vista dell'associazione Scorpius-Centaurus si trovano alcune stelle luminose e oggetti completamente estranei ad essa; fra le prime spicca , la cui grande luminosit\u00e0 \u00e8 dovuta esclusivamente al fatto che si tratta della stella pi\u00f9 vicina al Sole, situata a soli 4 anni luce. A circa 88 anni luce (27\u00a0parsec) si trova invece , una gigante rossa che si sovrappone al gruppo LCC; entrambe le stelle presentano un grande moto proprio rivolto nella direzione opposta a quello dell'associazione: si presenter\u00e0 quasi sovrapposta ad Hadar entro 4000 anni, mentre in poche decine di migliaia di anni si trover\u00e0 fuori dai confini del Centauro; seguir\u00e0 lo stesso destino. Oltre a queste stelle, vi sono anche due nebulose che non appartengono all'associazione, sebbene si trovino allineate prospettivamente con esso; la pi\u00f9 notevole \u00e8 IC 2944, visibile a sudovest della Croce del Sud, in direzione del gruppo LCC: si tratta di una grande regione H II situata a circa 2000\u00a0parsec nel Braccio del Sagittario. La seconda \u00e8 la Nube del Compasso, un denso agglomerato di gas non illuminato in cui sono attivi vigorosi fenomeni di formazione stellare; la sua distanza \u00e8 pari a circa 700\u00a0parsec ed \u00e8 visibile poco a sudest di ."}
{"id": "1864077", "revid": "2228637", "url": "https://it.wikipedia.org/wiki?curid=1864077", "title": "Sindrome alcolica fetale", "text": "La sindrome alcolica fetale (FAS) \u00e8 la manifestazione conclamata dei danni causati dal consumo di alcol durante la gravidanza. Venne descritta per la prima volta in Francia nel 1968 da Paul Lemoine e successivamente, agli inizi degli anni '70, dagli statunitensi Smith e Jones che ripresero le ricerche e attribuirono alla sindrome il nome di Fetal Alcohol Syndrome, ridefinendo quella serie di malformazioni e alterazioni comportamentali che venivano chiamate \"Funny Looking Kids\" (\"bimbi dall'aspetto bizzarro\"). La sindrome raccoglie una serie di sintomi che possono presentarsi nei bambini che, durante la gravidanza della madre, sono venuti a contatto con l'alcol. Gli studi oggi hanno evidenziato che la FAS rappresenta l'espressione pi\u00f9 grave di un insieme di effetti di diversa gravit\u00e0 ed espressivit\u00e0 denominata Fetal Alcohol Spectrum Disorder (FASD). Questi effetti possono essere di vario tipo e manifestarsi in modo diverso. I principali danni sono: anomalie fisiche e mentali, alterazioni comportamentali, deficit di attenzione e apprendimento. I danni sono generalmente permanenti, mentre \u00e8 importante affermare che il FASD \u00e8 evitabile al 100% se una donna non consuma alcol durante la gravidanza.\nEffetti dell'alcol sul feto.\nL'alcol \u00e8 una sostanza teratogena, ovvero \u00e8 in grado di modificare lo sviluppo del feto in quanto determina alterazioni e morte delle cellule. L'alcol (etanolo) \u00e8 in grado di attraversare la barriera placentare e raggiungere il sangue fetale dove si rileva una concentrazione simile a quella materna. Inoltre l'alcol pu\u00f2 alterare la circolazione placentare e determinare ipossia. I danni maggiori si rilevano a livello del Sistema Nervoso Centrale. Gli effetti sul nascituro sono variabili in ragione della quantit\u00e0 consumata, del periodo di gravidanza (pi\u00f9 pericoloso il primo trimestre) e infine della frequenza di consumo. La situazione pi\u00f9 grave si riscontra nei casi di consumi di elevate quantit\u00e0, ovvero pi\u00f9 di 4/5 Unit\u00e0 Alcoliche (1 U.A. corrisponde a circa 12 grammi di alcol, contenuti in un bicchiere di vino da 125 ml, in un bicchiere di birra da 330 ml, in un superalcolico da 40 ml) in un periodo di tempo breve (binge drinking). Tale modalit\u00e0 di consumo risulta pi\u00f9 pericolosa rispetto ad un consumo di uguale entit\u00e0 in un periodo di tempo pi\u00f9 lungo. Una dose giornaliera di 1-2 U.A. pu\u00f2 determinare disturbi dell'attenzione, alterazioni cognitive, sviluppo socio-emozionale deficitario. La possibilit\u00e0 di sviluppare danni alcol correlati \u00e8 comunque presente durante tutto il periodo della gestazione, anche se \u00e8 descritta una diversa vulnerabilit\u00e0 fetale a seconda del periodo di gravidanza.\nL'alcol, in particolare l'etanolo, interferisce e altera il metabolismo dell'acido retinoico, alterandone il gradiente e la migrazione delle cellule della cresta neurale, provocando gli effetti. \nClinica.\nFetal Alcohol Spectrum Disorder (FASD).\nIl Disturbo dello Spettro Fetale Alcolico (FASD) comprende una serie di manifestazioni cliniche che possono comparire in soggetti che sono stati esposti all'alcol durante la gestazione della madre. Queste manifestazioni possono includere danni fisici, quali basso peso alla nascita, malformazioni, deficit mentali e comportamentali con variabile espressivit\u00e0 e con conseguenze a lungo termine. \nIl FASD comporta uno spettro di diverse disabilit\u00e0, con danni primari e danni secondari.\nTra i danni primari vengono compresi le alterazioni mentali, quali: danni cognitivi con difficolt\u00e0 di apprendimento, memoria, difficolt\u00e0 di linguaggio e comprensione, incapacit\u00e0 di giudizio, compulsivit\u00e0 e conseguente disadattamento in ambito sociale. Questi disturbi compaiono generalmente durante l'infanzia o adolescenza e spesso non vengono identificati come conseguenza dell'esposizione all'alcol.\nCome danni secondari vengono considerati quelli che compaiono nel corso della vita, quali: problemi scolastici, problemi familiari, disoccupazione, comportamenti sessuali alterati, dipendenza da sostanze psicoattive, problemi giudiziari, aumentata morbilit\u00e0 e mortalit\u00e0. \nLa possibilit\u00e0 che il nascituro possa avere dei danni, e l'entit\u00e0 di essi, \u00e8 in relazione alla quantit\u00e0 di alcol consumata, al tipo di consumo materno, al periodo della gravidanza e all'interazione con altri fattori di rischio (uso di tabacco, droghe, stile di vita, fattori genetici ecc.). Il FASD non \u00e8 definibile come diagnosi, ma piuttosto un termine dove possono rientrare diverse categorie diagnostiche usate negli anni per indicare i vari danni legati all'esposizione prenatale all'alcol.\nFetal Alcohol Syndrome (FAS).\nLa sindrome feto alcolica \u00e8 l'espressione pi\u00f9 grave del FASD ed \u00e8 una diagnosi specifica (Q86.0) presente nell'International Classification of Diseases (ICD-10)\nIl bambino con FAS presenta alterazioni fisiche e mentali: anomalie craniofacciali (tra cui microcefalia), disfunzioni del sistema nervoso centrale (iperattivit\u00e0, deficit di attenzione, ritardo mentale e disfunzioni dell'apprendimento) e rallentamento della crescita.\nAlla nascita questi bambini presentano una facies tipica:\nQuesti bambini presenteranno, inoltre, alterazione a carico degli arti (deformazione \"hockey stick\" della plica palmare superiore, clinodattilia ed ipoplasie falangee); cardiopatie congenite (difetti settali); anomalie genitali (ipospadia, ipertrofia clitoridea); malformazioni renali (rene a ferro di cavallo, aplasia, displasia o ipoplasia); alterazioni oculari (strabismo, ipoplasia del nervo ottico);\nAltre denominazioni.\nSono stati descritti alcuni casi con diversa espressivit\u00e0 clinica per i quali la terminologia non trova consenso unanime nella letteratura scientifica. L'esposizione prenatale all'alcol in base a periodo di gestazione, quantit\u00e0 e tempo, pu\u00f2, infatti, determinare danni diversi. Ricordiamo che la maggior parte di cellule che formano le strutture facciali proviene dalla cresta neurale embrionale, da dove si sviluppa anche il SNC, questo \u00e8 il motivo per cui le alterazioni facciali si accompagnano spesso alle alterazioni neurologiche e cognitive. I possibili diversi effetti hanno determinato l'adozione di differenti termini, tra questi ricordiamo:\nTrattamento.\nLa sindrome \u00e8 irreversibile e si manifesta in maniera pi\u00f9 o meno grave in base alle capacit\u00e0 metaboliche materne o alla suscettibilit\u00e0 individuale del soggetto colpito. In ogni caso, il primo trimestre di gravidanza risulta essere il pi\u00f9 pericoloso."}
{"id": "1864079", "revid": "61051", "url": "https://it.wikipedia.org/wiki?curid=1864079", "title": "Pratt &amp; Whitney Canada PW 120", "text": ""}
{"id": "1864081", "revid": "339392", "url": "https://it.wikipedia.org/wiki?curid=1864081", "title": "Scupolo", "text": ""}
{"id": "1864084", "revid": "122924290", "url": "https://it.wikipedia.org/wiki?curid=1864084", "title": "Augusto Di Giovanni (fotografo)", "text": "Biografia.\nAugusto Di Giovanni ha iniziato la carriera nel 1938 come apprendista presso lo studio di \u201cLuxardo\u201d, ritoccando le lastre dei ritratti e dopo la guerra intraprese la carriera di fotografo di scena lavorando per il laboratorio di Aurelio Pesce. Ha partecipato a molte produzioni italo-americane. Fu il fotografo di scena del film \"Vacanze romane\", perci\u00f2 le sue foto sono note in tutto il mondo. Nel 1954 \u00e8 il direttore della fotografia di un semi-sconosciuto film del regista argentino Maximo Alviani, \"Vacanze a Villa Igea\". \u00c8 morto nel 1962, dopo aver fotografato i \"si gira\" del film \"Barabba\"."}
{"id": "1864095", "revid": "61051", "url": "https://it.wikipedia.org/wiki?curid=1864095", "title": "Pratt &amp; Whitney Canada PW119", "text": ""}
{"id": "1864096", "revid": "436907", "url": "https://it.wikipedia.org/wiki?curid=1864096", "title": "Carnaval (Spyro Gyra)", "text": "Carnaval \u00e8 il quarto album in studio del gruppo musicale statunitense Spyro Gyra, pubblicato il 29 settembre 1980.\nIl disco \u00e8 stato classificato al primo posto dalla rivista settimanale statunitense Billboard per la categoria \"Jazz Albums\" ed \u00e8 stato certificato disco d'oro in data 01/06/1987 dall'Associazione americana dei produttori discografici (RIAA)."}
{"id": "1864097", "revid": "287204", "url": "https://it.wikipedia.org/wiki?curid=1864097", "title": "Margherita Sarrocchi", "text": "\u00c8 stata la prima donna della letteratura italiana a scrivere un poema epico.\nBiografia.\nMargherita Sarrocchi nacque a Gragnano nel napoletano intorno al 1560, ma si trasfer\u00ec molto presto a Roma, dove venne educata dal Cardinale Guglielmo Sirleto, custode e poi prefetto della Biblioteca apostolica vaticana. Entr\u00f2 a far parte delle Accademie degli Umoristi e degli Ordinati di Roma, e di quella degli Oziosi di Napoli, dove frequent\u00f2 i maggiori letterati, artisti e scienziati del tempo. \u00c8 nota per i suoi rapporti con Giovan Battista Marino, di cui fu amica e poi avversaria, e con Galileo Galilei. Di Margherita ci restano poche rime e il poema epico in dodici canti \"La Scanderbeide\", dedicato all'eroe albanese Scanderbeg. Il poema fu edito per la prima volta, incompleto, nel 1606, poi in versione definitiva sei anni dopo la morte dell\u2019autrice, nel 1623."}
{"id": "1864098", "revid": "767487", "url": "https://it.wikipedia.org/wiki?curid=1864098", "title": "Adventure Diving", "text": "L'Adventure Diving \u00e8 un tipo di corso avanzato rilasciato dalla PADI che \u00e8 possibile conseguire dopo l'Open Water Diver.\nIn precedenza il corso era chiamato Advanced Open Water Diver, successivamente gli \u00e8 stato aggiunto anche tale denominazione per il suo particolare coinvolgimento emotivo nello sviluppo di esperienze e la possibilit\u00e0 di vivere l'immersione subacquea con lo spirito dell'avventura.\nLa particolarit\u00e0 del corso \u00e8 quella di poter migliorare le proprie capacit\u00e0 subacquee dopo il primo corso, eseguendo almeno 5 immersioni di specialit\u00e0 di:\nper il completamento del corso possono comunque essere scelte in alternativa anche altre specialit\u00e0 quali:"}
{"id": "1864099", "revid": "104485", "url": "https://it.wikipedia.org/wiki?curid=1864099", "title": "Mandato imperativo", "text": "Il mandato imperativo o vincolo di mandato \u00e8 un istituto giuridico collegato con la rappresentanza: in diritto civile, comporta l'obbligo del rappresentante di agire secondo le istruzioni ricevute dal mandante, in nome e per conto del quale opera; in diritto costituzionale si applica a coloro che entrano a far parte di un organo collegiale, imponendo loro di attenersi alle istruzioni ricevute da coloro che li hanno nominati.\nIn particolare la dottrina della rappresentanza elettiva contempla gi\u00e0 una sanzione a fine mandato, mediante la non rielezione del parlamentare da parte del corpo elettorale, che censurerebbe cos\u00ec il comportamento dissociato rispetto al programma da lui enunciato nella precedente elezione; la dottrina dell'imperativit\u00e0 del mandato, invece, prevede che gli eletti siano immediatamente responsabili nei confronti degli elettori, dai quali possono essere revocati (\"revoca degli eletti\") anche in corso di mandato se si distanziano, con il loro comportamento, dal predetto programma.\nIl vincolo di mandato \u00e8 tuttora proibito dalla costituzione italiana (Art.67).\nDefinizione.\nIl suo opposto \u00e8 il divieto di mandato imperativo, o \"principio del libero mandato\", che fa s\u00ec che l'eletto riceva un mandato generale dai suoi elettori, in virt\u00f9 del quale non ha alcun impegno giuridicamente vincolante nei loro confronti; questi non gli possono impartire istruzioni n\u00e9 lo possono revocare, possono solo non rieleggerlo al termine del mandato (sempre che si ricandidi). L'eletto, dunque, non ha alcuna responsabilit\u00e0 politica o giuridica nei confronti degli elettori, fin quando permane nel suo ufficio di rappresentanza. \nSolo al termine del mandato, qualora il deputato si ripresenti alle elezioni, i comportamenti politici sono sottoposti allo scrutinio degli elettori. Si viene cos\u00ec a creare una forma particolare di rappresentanza (detta \"rappresentanza politica\" o \"fiduciaria\") che si discosta dal modello privatistico. Va aggiunto che negli stati odierni il divieto di mandato imperativo viene esteso anche ai rapporti tra eletto e partito che lo ha fatto eleggere (anche se, in alcuni casi, il rapporto con il gruppo politico parlamentare di appartenenza, e la disciplina di partito, sono considerati da alcuni la causa di una compressione e affievolimento della libert\u00e0 di mandato).\nIl mandato imperativo \u00e8 associato ad alcune esperienze politiche e costituzionali, come la Comune di Parigi, e ad alcuni sistemi governativi, come le repubbliche socialiste. In linea con le raccomandazioni elaborate dalla Commissione di Venezia del 2004, il Consiglio d'Europa lo ritiene un requisito inaccettabile per uno stato democratico. Il divieto di mandato imperativo, invece, salvo limitate eccezioni, \u00e8 incorporato in quasi tutti i sistemi costituzionali di paesi a democrazia rappresentativa.\nStoria.\nIl mandato imperativo fa s\u00ec che tra eletto ed elettori si instauri un rapporto di rappresentanza analogo a quello privatistico: era ci\u00f2 che accadeva nelle assemblee rappresentative dell'Ancien R\u00e9gime, ad esempio gli Stati generali francesi.\nIl divieto di mandato imperativo, invece, era ispirato alla dottrina della \"sovranit\u00e0 nazionale\", propugnata da Emmanuel Joseph Siey\u00e8s, che attribuisce la sovranit\u00e0 alla \"nazione\", costituita dai cittadini attuali (il popolo) ma anche da quelli passati e da quelli futuri; poich\u00e9 un'entit\u00e0 del genere non pu\u00f2 esercitare direttamente i poteri sovrani, gli stessi sono demandati a rappresentanti, i quali, proprio perch\u00e9 agiscono nell'interesse della nazione, non sono soggetti a mandato imperativo degli elettori, che della nazione sono solo una parte. A questa teoria si contrapponeva quella della \"sovranit\u00e0 popolare\", elaborata da Jean Jacques Rousseau, secondo cui ciascun cittadino detiene una parte della sovranit\u00e0: ne segue che l'esercizio della stessa non pu\u00f2 che avvenire con forme di democrazia diretta o, se non \u00e8 possibile, tramite rappresentanti eletti a suffragio universale e soggetti a mandato imperativo.\nIl principio del \"libero mandato\" (ovvero del \"divieto di mandato imperativo\") \u00e8 formulato da Edmund Burke nel suo famoso \"Discorso agli elettori di Bristol\", tenuto dopo la sua vittoria elettorale in quella contea, in cui propugn\u00f2 la difesa dei principi della democrazia rappresentativa contro l'idea distorta secondo cui gli eletti dovessero agire esclusivamente a difesa degli interessi dei propri elettori.\nRivoluzione francese.\nIl divieto di mandato imperativo fu una delle istanze costituzionali del movimento rivoluzionario francese del 1789.\nLa Costituzione francese del 1791, infatti, sanc\u00ec in questi termini il \"divieto di mandato imperativo\":\nEsso rappresenta la conseguenza teorica dell'attribuzione al popolo (cio\u00e8 ad una pluralit\u00e0) della sovranit\u00e0 che era precedentemente attribuita ad un uomo solo, il monarca: considerando \"ogni singolo eletto dal popolo, ogni parlamentare, semplicemente in quanto tale il rappresentante della nazione-popolo nel suo insieme, e quindi il depositario della sua intera volont\u00e0 sovrana (...) egli deve necessariamente rappresentare, altrettanto simbolicamente, tutto il popolo, il corpo elettorale nella sua interezza. Sta in questo complesso insieme di questioni la ragione per cui nelle democrazie rappresentative europee continentali esiste il divieto del vincolo di mandato\".\nComune di Parigi (1871).\nUna sperimentazione del vincolo di mandato si ebbe, invece, nell'esperienza della Comune di Parigi, nel 1871, quando il Comitato centrale della guardia nazionale, nel suo appello agli elettori del 22 marzo, cos\u00ec espresse la concezione in tema di mandato democratico:\nNell'esperienza politica della Comune parigina, il corpo elettivo concentrava in s\u00e9 il potere legislativo e quello esecutivo, due poteri separati nella tradizione liberale dello stato di diritto, ed era sottoposto a un rigido controllo da parte del popolo, a cui spettava la prerogativa di revocarne il mandato in ogni momento: per queste due caratteristiche dell'esperienza parigina, \"Karl Marx credette di vedere[vi] [...] la prima espressione embrionale [della] dittatura del proletariato\".\nSistemi costituzionali contemporanei.\nL'esempio della Costituzione francese del 1791 \u00e8 stato seguito dalle costituzioni successive, sicch\u00e9 il divieto di mandato imperativo \u00e8 oggi presente in tutte le democrazie rappresentative, con poche eccezioni riguardanti, ad esempio, la sola camera alta di certe federazioni (come il Bundesrat tedesco). Ci\u00f2 non impedisce, peraltro, che la prevalenza dei partiti nel sistema politico consegua di fatto un \u00abmandato imperativo di governo\u00bb, in base al quale \u00abil Parlamento si trova di fronte all\u2019agenda dettata dal governo, il cui rispetto \u00e8 \u201cnecessitato\u201d mediante l\u2019opera dei vertici dei partiti\u00bb. \nIl principio non \u00e8 accolto, invece, dalle costituzioni degli stati socialisti, nei quali i membri delle assemblee ai vari livelli territoriali, fino al parlamento a livello nazionale, sono soggetti a mandato imperativo e possono essere revocati dagli elettori (anche se, nella pratica, ci\u00f2 non avviene, essendo ogni iniziativa politica controllata dal partito comunista).\nIl vincolo di mandato \u00e8 stato vigente nella Costituzione dell'Ucraina, per circa sei anni, dopo la riforma costituzionale dell'8 dicembre 2004. La misura fu aspramente criticata dall'Assemblea parlamentare del Consiglio d'Europa che la giudic\u00f2 inaccettabile per uno stato democratico e non in linea con le raccomandazioni elaborate dalla Commissione di Venezia del 2004\", chiedendone una pronta abrogazione. Quest'ultima, peraltro, ebbe luogo solo il 5 ottobre 2010, non su iniziativa parlamentare ma a seguito di pronuncia della Corte Costituzionale dell'Ucraina. Il mandato imperativo, nei sei anni della sua vigenza, torn\u00f2 utile al Presidente Viktor Ju\u0161\u010denko che se ne avvalse come strumento politico nel frangente la Crisi politica ucraina del 2007, quando, per porre termine al braccio di ferro con il Parlamento ucraino, ne decise lo scioglimento motivando il gesto con il passaggio di alcuni deputati al partito Alleanza di Unit\u00e0 Nazionale.\nIl vincolo di mandato attualmente vige nei regimi totalitari. In Portogallo, a Panama, in Bangladesh e in India \u00e8 prevista una decadenza automatica per il parlamentare che cambia gruppo politico e non un vero e proprio mandato imperativo.\nDiritto costituzionale italiano.\nIl divieto di mandato imperativo era sancito anche dallo Statuto albertino, che all'art. 41 recitava \"I Deputati rappresentano la Nazione in generale, e non le sole provincie in cui furono eletti. Nessun mandato imperativo pu\u00f2 loro darsi dagli Elettori\", ed \u00e8 stato confermato dall'art. 67 della Costituzione italiana: \"Ogni membro del Parlamento rappresenta la Nazione ed esercita le sue funzioni senza vincolo di mandato\".\nSecondo alcuni studiosi, come Pietro Virga, l'appartenenza al partito, attraverso l'espressione dei gruppi parlamentari, con il rispetto della relativa disciplina, si tradurrebbe, di fatto, in una violazione del principio di libert\u00e0 di mandato. Secondo una diversa dottrina (Manlio Mazziotti, Paolo Biscaretti, Costantino Mortati), la disciplina dei gruppi non \u00e8 in grado di scalfire il divieto, dal momento che il parlamentare pu\u00f2 sempre esprimersi e votare in maniera difforme alle direttive del gruppo.\nLa libert\u00e0 dal mandato si riflette anche nel riconoscimento operato dai regolamenti parlamentari di Camera (art. 83, 1\u00b0 comma del regolamento) e Senato (art. 84, 1\u00b0 comma del regolamento), mediante apposite disposizioni regolamentari che consentono l'autonoma iscrizione a parlare per quei parlamentari che vogliano esprimere posizioni dissenzienti rispetto al gruppo di appartenenza. Le stesse indispensabili esigenze di buon andamento e di regolare svolgimento dei lavori parlamentari (solo per questo scopo sono opportunamente previste nei Regolamenti i poteri disciplinari e quelli di polizia interna) non sono prevalenti: \"stanti i principi costituzionali a tutela della rappresentanza popolare, la dottrina esclude la possibilit\u00e0 (che resta contemplata in certi regolamenti stranieri, seppure solo in via teorica) che per via disciplinare si possa addirittura porre termine al mandato parlamentare. In Italia, comunque, il diritto positivo non contempla neppure in astratto questa possibilit\u00e0, tant'\u00e8 vero che nemmeno le sanzioni pi\u00f9 gravi incidono sullo status del deputato o del senatore: il parlamentare, anche durante il periodo di interdizione dai lavori di vari giorni di durata, pu\u00f2 svolgere la funzione che gli \u00e8 propria quando non implica la presenza a lavori\".\nDi fatto, per\u00f2, la disciplina dei gruppi parlamentari rimane un deterrente a tale libert\u00e0 di espressione, visto che il comportamento \"ribelle\" di un eletto pu\u00f2 essere oggetto di sanzioni disciplinari che arrivano fino all'espulsione dal partito o alla non ricandidatura alle successive elezioni.\nIl mandato imperativo \u00e8 anche in contrasto con l'art. 97 della Costituzione, che stabilisce il principio di buon andamento e il principio di imparzialit\u00e0 della pubblica amministrazione. Per questo motivo, pur non essendo menzionati espressamente dall'articolo 67 della Costituzione, si ritiene che il divieto si applichi anche ai componenti di assemblee elettive diversi da quella parlamentare.\nSe i politici sono cooptati da un vincolo di mandato, viene meno anche la libert\u00e0 dei quadri direttivi dell'amministrazione, che dai politici eletti sono nominati (o possono essere licenziati), e che ad essi riportano gerarchicamente. \nIn questo modo, si comprimono gli strumenti di controllo e di opposizione democratica concretamente esercitabili dalle altre forze politiche elette, quando le decisioni sono assunte in un contesto esterno alle sedi legalmente preposte: ci\u00f2 potrebbe apparire in violazione della Legge Anselmi sulle societ\u00e0 segrete (art.1), per il quale rileva non solo la segretezza dei membri, ma anche l'esistenza interna di una struttura decisionale ed operativa parallela e segreta comunque in grado di organizzarsi e condizionare quella nota all'elettorato.\nInfine, dal punto di vista giuridico, diviene molto pi\u00f9 difficilmente configurabile un abuso di potere e la nullit\u00e0 di un atto, ovvero perseguibile la responsabilit\u00e0 del pubblico funzionario (civile, penale degli enti, amministrativa), quando chi firma e pone in essere gli atti amministrativi pu\u00f2 appellarsi al dovere di obbedienza alle decisioni di terzi, che deriverebbe da un legittimo vincolo di mandato (o da un contratto di dettaglio), con relative penali e perdita della maggioranza di governo. \nIn passato, il TAR ha dichiarato pi\u00f9 volte la non vincolativit\u00e0 di clausole di questo tipo negli statuti dei partiti politici, emancipando dall'appartenenza politica la vicenda istituzionale dello svolgimento del mandato elettivo: ci\u00f2 non solo nelle regioni a statuto speciale, ma anche nelle assemblee elettive delle regioni a statuto ordinario."}
{"id": "1864108", "revid": "114559005", "url": "https://it.wikipedia.org/wiki?curid=1864108", "title": "Lago di Caprolace", "text": "Il lago di Caprolace \u00e8 il terzo lago che si incontra scendendo dalla litoranea di Sabaudia verso il Circeo, in provincia di Latina, nel Lazio. Secondo la convenzione di Ramsar, il lago fa parte delle zone umide di interesse internazionale.\nGeografia.\nIl lago ha un perimetro di 8 km, una superficie di 2,3 Km\u00b2 e una profondit\u00e0 massima di 3 metri. \u00c8 collegato al lago di Sabaudia dal canale di Fossa Augusta e dagli altri due laghi della zona mediante paludi. Queste paludi occupano un'area umida complessiva di 2100 ettari.\nFlora e fauna.\nDelle circa 230 specie di avifauna osservate nel Circeo, la stragrande maggioranza vive nella zona di questo lago. La flora, invece, \u00e8 quella dunale-costiera mediterranea, verosimilmente la stessa del parco nazionale del Circeo.\nAccessibilit\u00e0.\nArrivare a Sabaudia, raggiungere la litoranea, proseguire quindi verso nord. Terminato il lago di Paola parcheggiare e proseguire a piedi fino a questo lago."}
{"id": "1864116", "revid": "767487", "url": "https://it.wikipedia.org/wiki?curid=1864116", "title": "Ruslan Aljachno", "text": "Nel 2008 ha rappresentato la Bielorussia all'Eurovision Song Contest con la canzone \"Hasta la Vista\", cantata in inglese."}
{"id": "1864117", "revid": "857138", "url": "https://it.wikipedia.org/wiki?curid=1864117", "title": "Trn\u00e1vka", "text": "Trn\u00e1vka pu\u00f2 riferirsi a diversi toponimi:"}
{"id": "1864121", "revid": "104642126", "url": "https://it.wikipedia.org/wiki?curid=1864121", "title": "Citt\u00e0-prefettura", "text": "La citt\u00e0-prefettura () \u00e8 una suddivisione amministrativa della Repubblica Popolare Cinese. Si colloca al livello immediatamente inferiore alla provincia o alla regione autonoma: \u00e8 la suddivisione pi\u00f9 frequente e se ne contano 283. Le citt\u00e0-prefettura corrispondono pi\u00f9 spesso a un centro urbano circondato da zone rurali. Numerose province contengono solo citt\u00e0-prefettura.\nIl livello di ripartizione successivo corrisponde alle \"contee\", chiamate \"bandiere\" nella Mongolia Interna.\nCi sono 15 citt\u00e0-prefettura che dispongono di una maggiore autonomia nei confronti della provincia, anche se inferiore a quella delle municipalit\u00e0: sono le Citt\u00e0 sub-provinciale."}
{"id": "1864142", "revid": "307923", "url": "https://it.wikipedia.org/wiki?curid=1864142", "title": "Dobr\u00e1", "text": ""}
{"id": "1864149", "revid": "1522738", "url": "https://it.wikipedia.org/wiki?curid=1864149", "title": "Jonathan Liebesman", "text": "Biografia.\nNato nel 1976 a Johannesburg, in Sudafrica, da genitori ebrei, Liebesman \u00e8 cugino del regista Dean Israelite. Ha studiato cinema alla South African School of Film and Drama, trasferendosi nel 1996 a New York per studiare alla Tisch School of the Arts dell'Universit\u00e0 di New York.\nNel 2000, mentre frequenta l'universit\u00e0, adatta un racconto di Roald Dahl in un cortometraggio di 8 minuti, \"Genesis and Catastrophe\". Il corto viene mostrato a numerosi festival cinematografici, ottenendo il premio per il miglior giovane regista all'Hollywood Film Festival di quell'anno.\nNel 2002, all'et\u00e0 di 26 anni, dirige il suo primo lungometraggio, il B-movie dell'orrore \"Al calare delle tenebre\", che, prodotto con un costo di 11 milioni di dollari, ne incassa pi\u00f9 di 45 in tutto il mondo. Nonostante le critiche prevalentemente negative, il film ottiene una candidatura come miglior horror/thriller ai Teen Choice Awards 2003.\nNel 2005 dirige e sceneggia (insieme a Ehren Kruger) il cortometraggio horror \"Rings\", che si colloca narrativamente tra i fatti di \"The Ring\" (2002) e \"The Ring 2\" (2005). Il film ottiene un buon successo tra i fan della saga, portando Michael Bay e la sua casa di produzione, la Platinum Dunes, ad affidargli la regia del prequel della saga di \"Non aprite quella porta\", intitolato infatti \"Non aprite quella porta - L'inizio\", uscito nel 2006. Il film ottiene critiche tiepide ed un successo al botteghino che, seppur discreto, non \u00e8 quello sperato dalla produzione (che ha interrotto infatti eventuali progetti riguardo alla continuazione della serie). Nel 2007, Liebesman \u00e8 tra i candidati per dirigere a il remake del cult dell'horror \"Venerd\u00ec 13\", incarico poi andato a Marcus Nispel.\nNel 2008, il regista si prende una pausa dall'horror dirigendo il thriller \"The Killing Room\", con Chlo\u00eb Sevigny, Nick Cannon, Timothy Hutton e Peter Stormare nei panni di quattro persone che si scoprono cavie inconsapevoli di un esperimento governativo. Presentato fuori concorso al Sundance Film Festival 2009, il film colpisce i critici, che rivalutano Liebesman.\nNello stesso anno, Columbia Pictures annuncia che Liebesman avrebbe diretto il film fantascientifico \"World Invasion\", uscito nel 2011. La critica boccia nuovamente il film, che tuttavia si dimostra un grande successo di pubblico, incassando quasi 300 milioni di dollari in tutto il mondo a fronte di un budget di 70.\nNel 2012 dirige il fantasy \"La furia dei titani\", sequel di \"Scontro tra titani\" (2010), e viene scelto come regista del reboot della serie di film sulla Tartarughe Ninja al posto di Brett Ratner. Entrambi i film vengono stroncati dalla critica ed il secondo viene candidato a cinque Razzie Awards 2014, tra cui quello per il peggior regista.\nDal 2016 \u00e8 produttore esecutivo della serie televisiva fantasy \"The Shannara Chronicles\", basata sui romanzi di Terry Brooks, per la quale ha diretto anche il doppio episodio pilota. Nel 2019, Liebesman viene incaricato dalla Universal di soprintendere alle riprese aggiuntive di \"Dolittle\", poi uscito l'anno seguente."}
{"id": "1864151", "revid": "307923", "url": "https://it.wikipedia.org/wiki?curid=1864151", "title": "Bory", "text": ""}
{"id": "1864154", "revid": "712828", "url": "https://it.wikipedia.org/wiki?curid=1864154", "title": "Il principesso", "text": "Il principesso () \u00e8 un manhwa di Seyoung Kim edito dalla Sigongsa in nove volumi a partire dal 2002. Una versione italiana \u00e8 stata pubblicata da Free Books a partire da maggio 2007 ma \u00e8 stata interrotta dopo cinque volumi.\nTrama.\nIl protagonista della storia \u00e8 il giovane principe Nicole, cresciuto senza madre, \u00e8 costretto a sposarsi al posto della sorella. Elena, infatti, era fuggita il giorno del suo matrimonio, che prevedeva l'unione tra lei e Jed, principe di un altro regno. Le nozze erano fondamentali affinch\u00e9 i due reami consolidassero i loro rapporti, e ora che Elena \u00e8 fuggita, il padre della ragazza e i due fratelli maggiori prendono una scioccante decisione: mandano alle nozze, al suo posto, il loro figlio pi\u00f9 dolce ed effeminato, lo stesso Nicole che, vestito come una donna, riesce a sposare Jed senza essere scoperto. Nel frattempo, a complicare le cose, interviene il fratellastro di Jed, Derrick, intenzionato a conquistare il regno senza farsi scrupoli con alle spalle, le veci della madre. Un farmacista, bellissimo, ma con un'espressione indifferente a tutto. Come se non bastasse, Elena \u00e8 ritornata, con l'intenzione di riprendersi il posto di moglie che le spettava, nessuno capisce il perch\u00e9 se ne fosse andata, ma ancora meno, il perch\u00e9 del suo ritorno, triste e amareggiata."}
{"id": "1864160", "revid": "1310927", "url": "https://it.wikipedia.org/wiki?curid=1864160", "title": "Jocelyn Roux", "text": "Carriera.\nDal 2003 ha sempre militato in Prima Lega, la terza divisione elvetica, giocando nel \u00c9toile Carouge Football Club e FC Stade Nyonnais. Dal 2008 milita nell'AC Bellinzona, squadra dell'Super League (Svizzera), massima divisione svizzera. L'8 febbraio, nel primo turno d'andata della seconda fase del massimo campionato elvetico, ha segnato la sua prima rete in Super League (Svizzera) contro il Sion. Gol che ha dato la vittoria per 1-0 alla squadra ticinese.\nNel luglio del 2009, \u00e8 mandato in prestito annuale al Thun, in Challenge League, la seconda serie elvetica, dove realizza una doppietta all'esordio nel 5-3 contro l'Yverdon. Dopo aver giocato per lo Stade Nyonnais e il Losanna, firma un contratto fino al termine della stagione con il Servette. Fa il suo esordio con la squadra ginevrina il 20 ottobre 2013 affrontando al Rheinpark, il da titolare. Il 24 novembre 2013 allo Stade de Gen\u00e8ve segna la sua prima rete con la maglia del Servette per il momentaneo 2-1 contro il Bienne riprendendo di testa un cross di Geoffrey Tr\u00e9and. Dopo la relegazione in Promotion League della squadra ginevrina al termine della stagione 2014-2015, firma un contratto con il Losanna."}
{"id": "1864161", "revid": "838137", "url": "https://it.wikipedia.org/wiki?curid=1864161", "title": "Jesensk\u00e9", "text": "Jesensk\u00e9 pu\u00f2 riferirsi a diversi toponimi della Slovacchia:"}
{"id": "1864163", "revid": "245802", "url": "https://it.wikipedia.org/wiki?curid=1864163", "title": "Albi della Rosa", "text": ""}
{"id": "1864169", "revid": "1573940", "url": "https://it.wikipedia.org/wiki?curid=1864169", "title": "Chiesa di Sant'Ambrogio della Massima", "text": "Sant'Ambrogio della Massima \u00e8 un luogo di culto cattolico di Roma, sita nel rione Sant'Angelo, situata nella via omonima, presso il Portico d'Ottavia.\nStoria.\nSecondo la tradizione, la chiesa fu eretta sul luogo della casa paterna di sant'Ambrogio, che vi avrebbe abitato fino al suo trasferimento a Milano come console. Accanto alla chiesa venne costruito il \"monasterium Sanctae Mariae de Maxima\", fondato nel 353, sempre secondo la tradizione, dalla sorella maggiore del santo, Marcellina. Il nome deriverebbe o da un'altra fondatrice, Massima appunto, o pi\u00f9 probabilmente dalla vicinanza allo sbocco della Cloaca Massima nel Tevere.\nLa chiesa fu ricostruita pi\u00f9 volte, ma le fonti non chiariscono le date. Nel Quattrocento o intorno al 1500 sarebbe stata unita all'adiacente chiesa di Santo Stefano e dedicata nuovamente a sant'Ambrogio. Tra il 1606 e il 1634, su commissione dei fratelli Beatrice e Ludovico de Torres, monaca benedettina l'una e cardinale l'altro, venne riedificata da Orazio Torriani e Carlo Maderno incorporando i resti dell'edificio precedente.\nDopo il 1870 chiesa e monastero furono espropriati dallo Stato italiano, ma in seguito la chiesa ed una parte del convento furono restituiti ai Benedettini. Sono attribuiti ad Antoniazzo Romano i resti di un affresco della \"Deposizione con le Suore Benedettine offerenti\" collocato nel refettorio dei monaci. Nei sotterranei della chiesa si possono visitare i resti della presunta casa di sant'Ambrogio."}
{"id": "1864178", "revid": "36426", "url": "https://it.wikipedia.org/wiki?curid=1864178", "title": "Badia di San Savino", "text": ""}
{"id": "1864179", "revid": "3115", "url": "https://it.wikipedia.org/wiki?curid=1864179", "title": "Chiesa di San Silvestro (Mendrisio)", "text": "La chiesa parrocchiale di San Silvestro \u00e8 un edificio religioso che si trova a Mendrisio, nel quartiere di Meride, sulla cima della collina sovrastante il paese.\nStoria.\nLa costruzione viene citata per la prima volta in documenti storici risalenti al 1483, anno in cui diviene parrocchiale. Nel 1599 venne eretto il porticato che corre lungo tutto il lato sud.\nDescrizione.\nLa chiesa si presenta con una pianta a 3 navate, cos\u00ec trasformata all'inizio del XVI secolo. Sulle pareti \u00e8 presente un affresco del XV secolo raffigurante il mese di gennaio, probabilmente parte di un pi\u00f9 ampio cilo dedicato ai 12 mesi dell'anno e che \u00e8 andato perduto. La copertura \u00e8 realizzata a crociera."}
{"id": "1864183", "revid": "36426", "url": "https://it.wikipedia.org/wiki?curid=1864183", "title": "Badia a Pacciana", "text": ""}
{"id": "1864184", "revid": "287204", "url": "https://it.wikipedia.org/wiki?curid=1864184", "title": "Epifenomeno", "text": "Epifenomeno (dal greco antico \u1f10\u03c0\u03af \"su, in aggiunta a\" e \u03d5\u03b1\u03b9\u03bd\u03cc\u03bc\u03b5\u03bd\u03bf\u03bd \"fenomeno\") in filosofia \u00e8 un fenomeno secondario e accessorio che talora accompagna o segue un fenomeno primario senza apparente necessario rapporto con esso. Il concetto di epifenomeno si origina nell'ambito del materialismo psicofisico e degli psicologi sostenitori dell'origine somatica dell'emozione per i quali il sentimento di piacere o dolore di un'emozione \u00e8 l'effetto di un cambiamento fisiologico.\nIn tal senso il termine \u00e8 stato coniato ed inteso dai positivisti inglesi nell'Ottocento e in particolare dal biologo e pensatore Thomas Henry Huxley. Questi vedeva nella \"coscienza\" un tipico epifenomeno, non avente di per s\u00e9 nessuna reale consistenza ma avente, in certe condizioni, chiara origine nel sistema nervoso dell'uomo ma tale da venire percepito come ad esso non facilmente riconducibile. Nel linguaggio tecnico si parla di fenomeno \"emergente\". Si possono considerare esempi di epifenomeno il fischio di una locomotiva a vapore (Huxley), come pure l'ombra proiettata da un oggetto in movimento o il rumore di un ingranaggio in azione. \nNella storia della filosofia la contrapposizione di corpo e anima \u00e8 stata spesso risolta con l'attribuzione di epifenomeno a uno dei due elementi: ad esempio i platonici hanno considerato il corpo come una realt\u00e0 transitoria, epifenomeno dell'anima mentre il pensiero materialista ha giudicato l'anima come un epifenomeno della corporeit\u00e0. Una soluzione intermedia, gi\u00e0 presente in un certo modo nella concezione aristotelica, ha pensato che nell'uomo convivano due sostanzialit\u00e0 quella del corpo e quella dell'anima ma che quest'ultima possiede una certa superiorit\u00e0 rispetto al corpo la quale consiste nell'essere dotata di un essere tale da trasmetterlo al corpo: in termini aristotelici l'anima \u00e8 'atto di un corpo naturale che ha la vita in potenza'. Essa fa s\u00ec che una materia che ha la vita in potenza diventi effettivamente essere vivente.\nUna visione unitaria invece di spirito e materia come quella di Spinoza ha portato a considerare ingannevole l'impressione che i pensieri, i sentimenti o le sensazioni siano causa di effetti fisici. Tuttavia, per quanto concerne la questione dei rapporti tra il corpo e la mente, Spinoza sostiene (2^ definizione dell\"Ethica\") che \"n\u00e9 un corpo pu\u00f2 essere limitato da un pensiero n\u00e9 un pensiero da un corpo\". Pertanto, in filosofia della mente quello di Spinoza pu\u00f2 essere definito un \"dualismo non interazionista\" mentre, al contrario, una concezione dualistica come quella cartesiana \u00e8 di tipo \"interazionista\" (infatti nella sua ultima opera \"Le passioni dell'anima\", cerca di spiegare emozioni, sentimenti e percezioni come prove inequivocabili dell\u2019azione del pensiero sulla realt\u00e0 corporea e viceversa). Il che lo induceva a pensare che uno dei due termini fosse un epifenomeno: nel caso specifico quello della realt\u00e0 originato dal cogito.\nIn particolare nell'ambito della filosofia della mente, l'epifenomenismo \u00e8 la teoria secondo la quale i fenomeni mentali sono prodotti da processi fisici operati dal cervello: in questo senso i fenomeni mentali sarebbero epifenomeni di quelli fisici del cervello oppure, al contrario, sarebbero i fenomeni mentali a governare gli epifenomeni fisici del cervello. Infine si pensa che entrambi, quelli mentali e quelli fisici siano effetti di una causa comune: ad esempio, non \u00e8 la sensazione di paura a produrre un aumento del battito cardiaco, ma entrambi sono sintomatici di una comune origine fisiologica, probabilmente in risposta a una legittima minaccia esterna.\nIn medicina ad esempio l'epifenomeno \u00e8 un sintomo collaterale che pu\u00f2 manifestarsi in seguito ma non necessariamente ai sintomi principali di una malattia."}
{"id": "1864186", "revid": "1318658", "url": "https://it.wikipedia.org/wiki?curid=1864186", "title": "Alcimo (storico)", "text": "Biografia.\nViene considerato problematico stabilire se l'Alcimo retore, allievo del megarese Stilpone, attivo tra il IV e III sec. a.C. e descritto da Diogene come \u00abil primo tra tutti i retori di Grecia\u00bb, e l'Alcimo, storiografo, attivo nel IV secolo a.C., fossero la medesima persona o se si trattasse piuttosto di due distinte personalit\u00e0\u02d0 si \u00e8 pi\u00f9 propensi a considerarli in maniera separata, ma non sembra possibile stabilirlo con certezza.\nInoltre, un passo controverso di Ateneo ha portato alle volte a definire Alcimo in maniera inesatta come nativo di Messene/Messina, mentre in realt\u00e0 nel frammento in questione \u00e8 lo storico siceliota che individua in Messene il luogo di nascita del personaggio che in quel momento sta trattando:\nDiogene Laerzio lo cita pi\u00f9 volte, ricordando i suoi frammenti su Epicarmo, riportando l'accusa di plagio che egli rivolge a Platone, riguardo ad un pensiero filosofico incentrato nel rendere a sua volta, cio\u00e8 a porre al centro del suo discorso, il pensiero platonico. Alcimo infatti viene spesso considerato una fonte dossografica per comprendere le idee platoniche. Il Gaiser sottolinea che la conoscenza dossografica che dimostra Alcimo implica una sua acquisizione di nozioni sulle dottrine orali del filosofo ateniese:\nMentre non si conosce quasi nulla delle sue origini, in base alle sue opere letterarie si \u00e8 potuta ipotizzare l'epoca nella quale questo storico visse: quasi sicuramente verso la fine del V sec. a.C. e tra gli inizi e la met\u00e0 del IV sec. a.C. A suffragare la sicurezza che gli studiosi hanno nel datare le sue opere, vi \u00e8 anche il fatto che proprio la prima met\u00e0 del IV secolo a.C. risulta essere un periodo fondamentale per la nascita di racconti mitici associati alle origini di popoli e citt\u00e0: ed essendo egli autore della prima narrazione mitica sulle origini di Roma, lo si ritiene personaggio significativo dell'epoca in questione.\nUlteriore collegamento tra le opere del siceliota e il suddetto periodo sarebbero i rapporti, probabili, che egli ebbe con la corte letteraria del tiranno di Siracusa Dionisio I, che viene indicato dalle fonti moderne come il \u00abprimo nel mondo ellenico ad aver elaborato mitiche parentele tra etnie greche e barbare\u00bb, e del suo erede Dionisio II.\nPur non essendo noto il luogo di nascita di Alcimo, egli viene spesso individuato dagli studiosi moderni come uno storico, o uno storiografo, siracusano, questo perch\u00e9 si suppone la sua vicinanza alla corte dei tiranni di Siracusa in et\u00e0 dionigiana.\nSono diversi gli accorgimenti che fanno tendere la critica moderna a porre Alcimo al fianco dei due tiranni. Anzitutto l'argomento delle sue opere: Platone e le origini di Roma sono due temi che toccano da vicino il periodo pi\u00f9 acceso della tirannide dionisiana. In secondo luogo, essendo egli siceliota, ed essendo il periodo nel quale visse fortemente influenzato dal dominio siracusano su gran parte della Sicilia, \u00e8 logico dedurre che possa aver fatto parte della corte dionisiana: notoriamente frequentata da artisti e letterati provenienti da diverse localit\u00e0 geografiche. Dionisio I, e in seguito suo figlio Dionisio II, amava circondarsi a corte di letterati, con i quali per\u00f2 entrava spesso in conflitto. Tuttavia sembra eccessiva la negativit\u00e0 che trapela dagli scritti di Plutarco quando egli descrive il rapporto dei due Dionigi con il mondo culturale, si \u00e8 ipotizzato quindi che la fonte seguita dallo storico di Cheronea possa essere in realt\u00e0 una fonte anti-dionisiana, quindi non del tutto oggettiva. Appare comunque certamente veritiera l'abitudine dionisiana di creare con i letterati della corte un meccanismo politico del consenso\nOpere.\nAlcimo fu autore di varie opere, tutte perdute.\n\"Italik\u00e0\".\nSulla storia d'Italia scrisse \"Italik\u00e0\" (\u1f38\u03c4\u03b1\u03bb\u03b9\u03ba\u1f70), nella quale narra per la prima volta il mito della fondazione di Roma. \nAlcimo \u00e8 un autore molto importante per comprendere la fondazione di Roma, poich\u00e9 \u00e8 egli che introduce, per la prima volta nella storia, i principali personaggi che entraranno poi a far parte della leggenda fondativa dell'antica Roma\u02d0 \nPrima di Alcimo, si avevano solo vaghi accenni al viaggio di Enea in Italia, ma non lo si collegava mai come una figura ecistica della citt\u00e0 laziale. Alcimo invece disse che il troiano Enea spos\u00f2 Tirrenia e che dalla loro unione nacque Romolo - \u00e8 questa la prima apparizione storica del personaggio - che, a sua volta, ebbe una figlia di nome Alba, la quale gener\u00f2 Romo (identificabile anche con Remo o Rodio), che secondo la testimonianza di Alcimo sarebbe stato il solo fondatore di Roma.\nSecondo la genealogia di Alcimo il fondatore di Roma sarebbe quindi pronipote di Enea e nipote di Romolo. La fondazione di Roma sarebbe quindi avvenuta nell'arco di quattro generazioni, di 30 anni ciascuna (120 in totale), da quando Enea approd\u00f2 nel Lazio.\nNel IV secolo a.C., ovvero l'epoca in cui sarebbe vissuto Alcimo, stava nascendo l'attestazione della figura romana, con ancora contorni sfumati nel mondo letterario greco, ma gi\u00e0 incominciavano a circolare delle voci sulla neo-potenza situata sulla penisola italica, e con essa circolavano anche le prime storie d'origine greca su quella che veniva considerata per lo pi\u00f9 come una \"polis Hellen\u00ecs\". Tuttavia contro questa affermazione si schierarono diversi storici sicelioti, i quali tramandarono e sostennero che Roma non aveva nulla di greco, poich\u00e9 l'urbe aveva traeva le sue origini dall'Etruria; anche Alcimo fa parte di coloro che la connotavano nel mondo etrusco-barbarico.\nPer Alcimo Roma era \"polis Tyrrhenis\". Lo storico siceliota descrisse con un tono negativo il mondo etrusco, e lo colleg\u00f2 ai Romani. Questa sua caratteristica \u00e8 stata posta in relazione con un possibile sentimento antiromano propagandato dalla corte dionisiana, della quale Alcimo avrebbe fatto parte.\n\"Ad Aminta\".\nAlcimo scrisse, poi, \"Ad Aminta\" (\u03a0\u03c1\u1f78\u03c2 \u1f08\u03bc\u03cd\u03bd\u03c4\u03b1\u03bd), opera composta di 4 volumi, nella quale egli spiegava, tra l'altro, perch\u00e9, secondo lui, il filosofo Platone deriv\u00f2 parecchio da Epicarmo e ne trascrisse il pensiero\u02d0 l'opera si presta a diverse chiavi di lettura per cercare di comprendere il contesto storico di Alcimo e dei personaggi coetanei della sua epoca.\nRisulta dedicata ad un certo Aminta, ma essendo questo un nome comune nell'antica Grecia, si \u00e8 cercato di sfoltire l'elenco di possibili destinatari, eleggendo le personalit\u00e0 che con questo nome pi\u00f9 si avvicinano al contesto di Alcimo e ai quali quindi il siceliota avrebbe potuto dedicare un'opera incentrata sul paragone Epicarmo/Platone. Si \u00e8 giunti alla conclusione che l'Aminta destinatario dello scritto di Alcimo possa essere il figlio di Perdicca III di Macedonia, Aminta IV, oppure l'allievo di Platone, Aminta di Eraclea. Tuttavia, dato il soggetto dell'opera, si \u00e8 pi\u00f9 propensi a ritenere che essa fosse destinata all'allievo platonico.\nDiogene Laerzio, nelle sue \"Vite dei filosofi\", riporta le parole di Alcimo, il quale nell'opera \"Ad Aminta\" afferma che Platone disse: \u00ab\"sensibile \u00e8 quello che continuamente passa e si tramuta: come le cose che non hanno, se ad esse si toglie il numero, n\u00e9 uguaglianza, n\u00e9 unit\u00e0 [...] intellegibile poi quello, al quale nulla si toglie o si aggiunge. \u00c8 questa la natura delle cose eterne, cui tocca sempre di essere simili a se stesse\"\u00bb. E Alcimo riporta di seguito un dialogo di Epicarmo dove, prima di Platone, si sostenevano le medesime cose; per questo egli afferma, il filosofo ateniese non aveva fatto altro che ripetere il pensiero del filosofo siracusano:\nDopo aver riportato altri esempi tra le similitudini del pensiero epicarmeo con quello platonico, Alcimo riferisce che colui al quale viene attribuita l'invenzione dell'arte della commedia, sapeva gi\u00e0 che qualcuno - che Alcimo riconosce in Platone - un giorno avrebbe copiato le sue dottrine, e costui allora sarebbe stato invincibile:\nSi \u00e8 ipotizzato che \"Ad Aminta\" possa essere stata un'opera scritta per difendere il patriottismo siceliota, gradito dalla tirannide, per contrastare il movimento dell'Accademia platonica, che aveva i suoi cultori in Sicilia.\nNegli ultimi anni della tirannide i rapporti tra il filosofo ateniese e Dionisio II si fecero insostenibili. Alcimo potrebbe quindi essere stato posto al servizio del tiranno con lo scopo di screditare la personalit\u00e0 di Platone rivolgendosi alle persone vicine all'Accademia - l'opera sarebbe dedicata proprio ad un allievo platonico -, accusandolo di aver copiato parte delle sue dottrine dal siracusano Epicarmo.\nUn'altra coincidenza che alcuni storici trovano curiosa \u00e8 data dal fatto che il tiranno Dionisio II, contemporaneo di Alcimo, scrisse anch'egli un'opera incentrata su Epicarmo e intitolata \"Sui poemi di Epicarmo\" (se ne ritrova testimonianza nella \"Suda\"), questa, a causa dei presunti rapporti tra lo storico siceliota e la tirannide, \u00e8 stata messa in relazione con l'opera di Alcimo, anche se non \u00e8 possibile stabilire in quali termini, poich\u00e9 nulla, a parte il titolo, \u00e8 pervenuto dello scritto dionisiano.\nOltre all'eventualit\u00e0 di un Alcimo messo alle dipendenze dei tiranni siciliani, \u00e8 stata sostenuta l'ipotesi della sua estraneit\u00e0 al conflitto che si consumava in quel periodo tra la tirannide e gli accademici. Ed \u00e8 stata piuttosto avvalorata la tesi di una sua probabile iniziativa personale. All'origine dell'opera di Alcimo ci sarebbe un sentimento campanilistico che sarebbe stato suscitato in lui proprio dal destinatario di \"Ad Aminta\": l'allievo platonico proveniente da Eraclea.\nL'eracleota Aminta, udendo le lezioni del suo mentore, doveva sicuramente aver sentito parlare di Epicarmo, poich\u00e9 \u00e8 risaputa la grande stima che Platone aveva per il filosofo siracusano - egli stesso nel \"Teeteto\" definisce Epicarmo \u00ab\"archegeta della commedia\"\u00bb (o anche \u00ab\"principe della commedia\"\u00bb) e lo paragona ad Omero che definisce \u00ab\"archegeta della tragedia\"\u00bb -, la volont\u00e0 di riportare alla luce la priorit\u00e0 intellettuale del filosofo siceliota avrebbe portato Alcimo a comporre l'opera \"Ad Aminta\".\nMa se tale supposizione potrebbe effettivamente avere serie possibilit\u00e0 di avvicinarsi a quella che fu la reale motivazione dello scritto di Alcimo, gli studiosi sono per\u00f2 scettici nell'accettare il fatto che lo storiografo siceliota possa non avere avuto lo scopo di denigrare la personalit\u00e0 di Platone, soprattutto considerando il fatto che nel IV secolo a.C. il filosofo ateniese ricevette molte accuse di plagio, e lo scritto \"Ad Aminta\" sembra avere gli stessi presupposti.\nInfatti furono numerosi coloro i quali nell'arco di quel secolo accusarono Platone di avere copiato dalle opere altrui: Alcimo viene menzionato tra questi, insieme per esempio a Teopompo, Timone di Fliunte - allievo di Stilpone - Aristosseno e Timeo di Tauromenio. Un'accusa molto simile a quella mossagli da Alcimo avrebbe avuto origine in un periodo pressappoco contemporaneo a quello dello storico siceliota e coinvolgeva sempre la corte dionisiana: Una notizia antica (abbastanza controversa, della quale Satiro \u00e8 il primo a darne un ampliamento) testimonia che Platone chiese al suo allievo Dione di acquistargli, con i soldi guadagnati dai suoi insegnamenti alla corte dionisiana, tre libri del pitagorico Filolao. Da questi libri il filosofo ateniese avrebbe tratto la materia per comporre il \"Timeo\", suo primo dialogo su Atlantide. Alcimo viene quindi accomunato tra coloro, che in maniera critica, accusarono Platone di aver copiato.\nAnche se, come \u00e8 stato fatto notare da alcune fonti moderne, egli rivendica la priorit\u00e0 di Epicarmo con un tono pacato e civile, il che lo contraddistingue dagli altri anti-platonici, facendo trasparire dalla sua opera la reale convinzione delle sue rivendicazioni.\n\"Sikelik\u00e0\".\nSulla storia della Sicilia, poi, Alcimo scrisse \"Sikelik\u00e1\" (\u03a3\u03b9\u03ba\u03b5\u03bb\u03b9\u03ba\u03ac)."}
{"id": "1864187", "revid": "36426", "url": "https://it.wikipedia.org/wiki?curid=1864187", "title": "Civitella-Paganico", "text": ""}
{"id": "1864188", "revid": "36426", "url": "https://it.wikipedia.org/wiki?curid=1864188", "title": "Monastero di San Lorenzo al Lanzo (Badia Ardenghesca)", "text": ""}
{"id": "1864189", "revid": "124756368", "url": "https://it.wikipedia.org/wiki?curid=1864189", "title": "Manifesto di Lunghezza", "text": "Il manifesto di Lunghezza fu un documento datato 10 maggio 1297, con cui gli avversari di Papa Bonifacio VIII, capeggiati dai cardinali Jacopo e Pietro Colonna (appartenenti alla famiglia Colonna acerrima nemica della famiglia Caetani cui apparteneva Bonifacio VIII), appoggiati da Jacopone da Todi e da alcuni Spirituali francescani, sottoscrissero un memoriale mediante il quale si dichiarava illegittima la sua elezione, perch\u00e9 non valida, a sua volta, l'abdicazione di Celestino V, suo predecessore. Il Papa veniva dichiarato decaduto, e si faceva espresso invito ai fedeli a non portare pi\u00f9 obbedienza al Caetani.\nLa reazione del Pontefice non si fece attendere: con violenza i due cardinali furono destituiti con la bolla \"In excelso throno\" che poneva in risalto come la famiglia Colonna fosse da sempre portatrice di disprezzo verso le cose altrui, nonch\u00e9 piena di superbia e oltraggiosa e che, per queste colpe, suscitava soltanto desiderio di annientamento. Si apr\u00ec, quindi, un'ulteriore lotta tra il Papa e i Colonna, nella quale questi ultimi speravano in un intervento a loro favore del re di Francia, Filippo \"il bello\". La qual cosa non avvenne in quanto il monarca francese stava trattando proprio in quel momento gli accordi con il Papa per la risoluzione del problema dei tributi agli ecclesiastici in Francia, per cui non aveva alcun interesse ad inimicarsi il Pontefice.\nIl 16 maggio fece seguito un secondo manifesto che elencava gli addebiti mossi a Bonifacio VIII, compreso il raggiro di Celestino V teso a spingerne l'abdicazione, e che richiedeva un consiglio generale della Chiesa.\nIl 23 maggio 1297 segu\u00ec prontamente un'ulteriore bolla papale denominata \"Lapis abscissus\" che sottolineava gli oltraggi della loro \"dannata stirpe e del loro dannato sangue\", che avrebbe voluto sterminare \"perch\u00e9 essa sollevava in ogni tempo il suo capo pieno di superbia e di disprezzo\": la scomunica veniva estesa ai cinque nipoti di Giacomo ed ai loro eredi dichiarati scismatici.\nIl 15 giugno, attraverso un terzo manifesto, i due cardinali reagirono alle bolle pontificie protestando per l'ingiusta condotta del Papa ed iniziando a preparare le loro fortezze per la difesa.\nLa lotta tra il Papa e i Colonna si concluse con la sconfitta di questi ultimi. Jacopone da Todi fu rinchiuso prigioniero in un convento e scomunicato. I cardinali Colonna furono scomunicati e dovettero riparare in Francia sotto la protezione di Filippo il bello, e i loro beni furono confiscati e divisi tra la famiglia del Papa e la famiglia degli Orsini, anch'essi acerrimi nemici dei Colonna. Bonifacio VIII fu un giurista eccellente e non pretese mai, n\u00e9 per s\u00e9 n\u00e9 per la propria famiglia, i beni sottratti ai Colonna o ai loro partigiani. L'appropriazione dei beni sottratti ai Colonna lo avrebbe esposto a facili ritorsioni ed accuse; perci\u00f2 egli suddivise i beni sottratti ai Colonna del ramo di Palestrina tra gli Orsini del ramo di Castel S. Angelo e i Colonna del ramo di Genazzano. Questi ultimi, per motivi interni alla famiglia, avevano avuto forti scontri con i cugini di Palestrina, e furono lieti di schierarsi col Papa contro i propri congiunti."}
{"id": "1864190", "revid": "36426", "url": "https://it.wikipedia.org/wiki?curid=1864190", "title": "Badia del Borgo", "text": ""}
{"id": "1864194", "revid": "1571097", "url": "https://it.wikipedia.org/wiki?curid=1864194", "title": "Tutto su Eva", "text": "Tutto su Eva \u00e8 il secondo singolo tratto dall'album \"Eva contro Eva\", della cantautrice catanese Carmen Consoli, uscito nel settembre 2006.\nIl singolo non ha ottenuto un grandissimo successo, non riuscendo a risollevare le sorti dell'album, ormai uscito dalle classifiche di vendita da parecchie settimane.\nDescrizione.\nIn un'intervista la cantante ha cos\u00ec descritto il pezzo:\nVideo musicale.\nIl videoclip prodotto per \"Tutto su Eva\" \u00e8 stato diretto da Francesco Fei, e comincia nel camerino di un teatro, dove la Consoli, seduta davanti ad uno specchio, si trucca cantando il brano. La scena poi si sposta sul palco dove la cantante si esibisce davanti alla platea deserta, mentre la scenografia dietro di lei cambia rapidamente e a vista d'occhio. In queste sequenze la cantante ha un abito ed un trucco nello stile di quello di moda negli anni quaranta. La scena si sposta al di fuori del teatro, dove la cantante tenta di farsi strada fra i flash dei fotografi. Nell'ultima parte del video si vede Carmen Consoli uscire dal teatro, mentre alle sue spalle l'intero teatro si richiude su se stesso fino a sparire."}
{"id": "1864196", "revid": "110157", "url": "https://it.wikipedia.org/wiki?curid=1864196", "title": "Sinistra e Democratici", "text": "Sinistra e Democratici (\"Lewica i Democraci\" - LiS) \u00e8 stata una federazione di partiti politici attiva in Polonia in occasione delle elezioni parlamentari del 2007.\nLa formazione comprendeva:\nLiS ha ottenuto alle il 13,2% dei voti e 53 seggi, 2 in meno di quelli conseguiti dalla sola Alleanza della Sinistra Democratica alle elezioni parlamentari del 2005."}
{"id": "1864197", "revid": "83531", "url": "https://it.wikipedia.org/wiki?curid=1864197", "title": "Russischer Marsch-Fantasie", "text": "Russischer Marsch-Fantasie (\"Marcia-Fantasia Russa\"), op. 353, \u00e8 una marcia di Johann Strauss II.\nJohann Strauss fu costretto a pagare una costosa \"multa\", se cos\u00ec si pu\u00f2 definire, quando declin\u00f2 l'invito a esibirsi per la stagione di concerti estivi a Pavlovsk nell'estate 1872, e scelse invece il pi\u00f9 lucrativo impegno di esibirsi durante il Giubileo delle nazioni a Boston.\nStrauss, come da contratto, aveva comunque gi\u00e0 ultimato le composizioni che avrebbe proposto al pubblico durante quello che sarebbe stato il suo 12\u00b0 \"Tour Russo\". Tra queste opere vi era anche la \"Russische Marsch-Fantasie\", che il suo editore, CA Spina, pubblicizz\u00f2 nel mese di agosto 1872 e che il fratello del compositore, Eduard Strauss, diresse per primo davanti al pubblico viennese in un concerto nel \"Schwender's' Neue Welt\" di Hietzing il 12 settembre dello stesso anno."}
{"id": "1864198", "revid": "23885", "url": "https://it.wikipedia.org/wiki?curid=1864198", "title": "Lewica i Democraci", "text": ""}
{"id": "1864203", "revid": "324090", "url": "https://it.wikipedia.org/wiki?curid=1864203", "title": "Aggersborg", "text": "Aggersborg \u00e8 il pi\u00f9 grande castello circolare vichingo e uno dei siti pi\u00f9 grandi di tutta la Danimarca. Si trova nelle vicinanze di Aggersund, nel nord del Limfjorden. Consiste in un bastione circolare circondato da un fossato. Quattro strade principali disposte a croce si intersecano al centro del monumento. Le strade passano sotto il bastione esterno, lasciando la struttura circolare intatta.\nL'anello aveva un diametro interno di 240 metri. Il fossato si trova otto metri al di fuori del bastione, ed era profondo circa 1,3 metri. Si ritiene che il muro fosse alto circa quattro metri. Il bastione fu costruito con del suolo e rafforzato e rivestito con legno di quercia. Il bastione costituiva la base per un parapetto in legno. Strade pi\u00f9 piccole univano le quattro sezioni principali della fortezza.\nIl sito moderno \u00e8 una ricostruzione realizzata negli anni novanta del secolo scorso.\nDatazione del sito.\nLa datazione della struttura si \u00e8 dimostrata difficile, dal momento che il sito archeologico \u00e8 stato anche il sito di un villaggio dell'et\u00e0 del ferro. Comunque si ritiene che la costruzione del castello risalga al 980 durante il regno di re Harold Bluetooth e/o Sweyn Musdee. Cinque dei sei castelli circolari storici in Danimarca sono stati datati a questa epoca. La struttura venne completata entro uno o due anni, e utilizzata solo per un breve periodo di tempo; tra i cinque e i venti anni.\nResti archeologici.\nGli archeologi hanno stimato che il fortilizio avrebbe contenuto una guarnigione di circa 5.000 uomini, ospitati in 48 case lunghe, tipiche vichinghe, posizionate a gruppi di 12 per ogni settore del cerchio; non sono stati rinvenuti resti delle abitazioni, ma sono stati rinvenuti indizi circa la posizione dei muri.\nLe case avevano tetti e lati curvi, simile alla forma di una nave; lunghe 32,5 metri e 8,5 metri larghe. Esse erano suddivise in una lunga sala interna, di circa 19 metri di lunghezza, e in sale pi\u00f9 piccole poste alla fine della struttura. Si stima che la costruzione di un'unica casa abbia richiesto 66 grandi querce, mentre per l'intero sito, abitazioni incluse, sono stati abbattuti ben 5.000 alberi.\nUn gran numero di reperti archeologici sono stati scoperti nel sito, tra cui molti oggetti di lusso importati. Tra gli esempi figurano sfere di cristallo di montagna e pezzi di vasi di vetro. Un anello d'oro danneggiato \u00e8 stato scoperto sul sito e, una replica \u00e8 esposta nel museo di Aggersborg.\nLa posizione geografica del sito permette al castello sia di essere ben protetto, sia di avere un facile accesso via mare, in quanto, quando fu realizzato il fortilizio, furono create anche delle vie marine per agevolare il transito navale. Aggersborg fu anche strategicamente situato in uno dei tre antichi incroci delle \"H\u00e6rvejen\" (strade militari) presenti in tutto il Limfjorden. Gli altri due incroci restavano a nord di Farstrup e vicino Lindholm H\u00f8je, \u00c5lborg.\nNon esistono ancora dati conclusivi per sostenere se Aggersborg sia stata una roccaforte di controllo per le rotte commerciali o se la sua funzione primaria fu quella di una caserma da dove partivano le incursioni vichinghe in Inghilterra.\nPanorama del sito di Aggersborg"}
{"id": "1864205", "revid": "838137", "url": "https://it.wikipedia.org/wiki?curid=1864205", "title": "Lipov\u00e1", "text": "Lipov\u00e1 pu\u00f2 riferirsi a diversi toponimi:"}
{"id": "1864208", "revid": "245802", "url": "https://it.wikipedia.org/wiki?curid=1864208", "title": "Albi di Topolino", "text": ""}
{"id": "1864219", "revid": "228587", "url": "https://it.wikipedia.org/wiki?curid=1864219", "title": "Stadt und Land", "text": "Stadt und Land (Citt\u00e0 e campagna) op. 322, \u00e8 una polka mazurka di Johann Strauss (figlio).\nJohann Strauss si rec\u00f2 una sola volta in Inghilterra per proporre le proprie opere e in quel periodo soggiorn\u00f2 in un sobborgo poco distante dalla capitale, Londra.\nIl contrasto tra le zone rurali e la vita cittadina ispirarono a Johann la polka-mazurka \"Stadt und Land\" che scrisse per un concerto che si svolse il 12 gennaio 1868 nella \"Blumen-Sale\" (Sala dei fiori) dei \"Wiener Gartenbaugesellschaft\" (Societ\u00e0 degli orticoltori di Vienna) sulla \"Ringstrasse\".\nA causa di una malattia, Johann rinvi\u00f2 il concerto di una settimana fino al 19 gennaio, quando il nuovo lavoro, \"Stadt und Land\", fu accolto da un entusiasta benvenuto da parte di coloro che assistettero al concerto.\nIl pezzo ebbe popolarit\u00e0 anche con il pubblico di Pavlovsk l'anno successivo, quando Johann lo esegu\u00ec presso il padiglione \"Vauxhall\" in data 15 maggio 1869, e fu pubblicato dall'editore russo di Strauss con il titolo di \"Vilanella\" (Ragazza di campagna) Polka-Mazurka."}
{"id": "1864220", "revid": "115929734", "url": "https://it.wikipedia.org/wiki?curid=1864220", "title": "Julian Bream", "text": "Riconosciuto come uno dei pi\u00f9 importanti chitarristi classici del ventesimo secolo, ha avuto anche successo nel rinnovare l'interesse diffuso per il liuto rinascimentale.\nBiografia.\nBream nacque a Londra e crebbe in un ambiente musicale. Suo padre suonava la chitarra jazz e il giovane Bream rimase impressionato nel sentire suonare Django Reinhardt. Fu incoraggiato a suonare il pianoforte ma anche la chitarra (bench\u00e9 usasse un plettro). Al suo undicesimo compleanno, Bream ricevette una chitarra classica da suo padre. Bambino prodigio, a 12 anni vinse un premio per giovani suonando il pianoforte, il che gli permise di studiare il pianoforte e il violoncello al Royal College of Music. Fece il suo debutto a Cheltenham nel 1947, a 13 anni.\nDopo il servizio nazionale riprese una carriera intensa suonando in tutto il mondo, e facendo dei tour negli Stati Uniti e in Europa per molti anni. Suon\u00f2 una parte di un recital alla Wigmore Hall con il liuto nel 1952 e da allora fece molto per portare alla luce la musica scritta per quello strumento. Nel 1960 si costitu\u00ec il Julian Bream Consort, un gruppo strumentale con Bream come liutista. Il gruppo port\u00f2 una grande ripresa di interesse per la musica nell'era Elisabettiana. I suoi primi tour ebbero luogo nel 1954 e nel 1955 in Europa, e in seguito nel Nord America nell'Asia orientale, in India, in Australia, nelle isole del Pacifico e in altre parti del mondo. \nLa sua attivit\u00e0 concertistica ha avvicinato alla chitarra molti compositori coevi, fra i quali \u00e8 doveroso menzionare Reginald Smith Brindle, Stephen Dodgson, Lennox Berkeley, Benjamin Britten, Michael Tippett, Malcolm Arnold, Richard Rodney Bennett, Alan Rawsthorne, William Walton. \nAd Aldeburgh nel 1958 suona le prime esecuzioni assolute di \"Songs from the Chinese\" di Benjamin Britten, nella Great Glemham House, e, nel 1964, del \"Nocturnal after John Dowland\" nella Jubilee Hall . \nAl Teatro La Fenice di Venezia nel 1961 tiene un recital con il liuto.\nBream registr\u00f2 ampiamente per RCA e EMI. Queste registrazioni hanno vinto numerosi premi, tra cui quattro Grammy Awards, due per la Best Chamber Music Performance e due per la Best Classical Performance - Instrumental Soloist (di cui uno per l'incisione del \"Concerto per chitarra\" di Villa-Lobos). Nel 1993 la RCA, per commemorare il suo sessantesimo compleanno, pubblic\u00f2 anche The Ultimate Guitar Collection, un cofanetto contenente 28 CD, attualmente introvabile e dall'alto valore collezionistico.\nNel 1984 Bream rimase gravemente ferito ad un braccio in un incidente stradale. Soltanto con grande fatica pot\u00e9 recuperare la capacit\u00e0 tecnica precedente.\n\u00c8 morto il 14 agosto 2020 nel sonno, nella sua casa di Donhead St Andrew, all'et\u00e0 di 87 anni."}
{"id": "1864221", "revid": "123519182", "url": "https://it.wikipedia.org/wiki?curid=1864221", "title": "Penderrin Ohmsford", "text": "Penderrin Ohmsford chiamato anche Pen, \u00e8 uno dei protagonisti del ciclo de: \"Il Druido Supremo di Shannara\" scritto da Terry Brooks\nStoria.\n\u00c8 il figlio di Bek Ohmsford e Rue Meridian ed \u00e8 cresciuto nella stazione commerciale di Patch Run, lungo la costa del Lago Arcobaleno. I genitori e lo zio, 'Big Red' gli trasmisero la passione per le navi volanti, imparando tutto su di esse e sul loro funzionamento ma soprattutto dimostr\u00f2 di essere un abile pilota. Come era accaduto in precedenza, in ogni generazione della famiglia Ohmsford, Penderrin mostr\u00f2 di possedere la magia, che per\u00f2 in lui si manifestava come una forma di linguaggio che gli permetteva di comunicare con animali e piante. Di tanto in tanto, sua zia, Grianne Ohmsford veniva a trovare il fratello e nei confronti del giovane si era sempre dimostrata gentile e attenta.\nL'Ard Rhys fu spedita nel Divieto a seguito della congiura guidata da Shadea a'Ru ma il suo assistente, il fedele Tagwen riusc\u00ec a scappare da Paranor e arriv\u00f2 a Patch Run chiedendo l'aiuto dei genitori di Pen. Incalzati dal druido Terek Molt, i due furono costretti alla fuga. Nel corso di una breve sosta nelle Querce Nere incontra il Re del Fiume Argento che gli affida il compito di trovare il leggendario Tanequil. Da questo albero, Pen dovr\u00e0 ottenere lo Scettro Nero, un talismano magico che gli permetter\u00e0 di traslarsi nel divieto e salvare cos\u00ec l'Ard Rhys. Pen e Tagwen viaggiano verso il villaggio di Emberen dove incontrano nuovi alleati che si uniscono alla sua causa: Ahren Elessedil e sua nipote Khyber. La compagnia affitta una nave corsara guidata da Gar Hatch e s si dirigono a nord verso le montagne Charnal. Lungo il percorso, Pen si innamor\u00f2 della figlia cieca del capitano corsaro, Cinnaminson da cui per\u00f2 \u00e8 costretto a separarsi dopo il tradimento dello stesso Gar Hatch che li abbandona in una palude lacustre del Lazareen. Qui, Ahren Elessedil si sacrifica per permettere alla compagnia di proseguire la ricerca del Tanequil, che grazie all'aiuto dei Troll delle Rocce andr\u00e0 a buon fine. Raggiunto l'antico albero, Pen fu costretto a sacrificare due dita e Cinnaminson al fine di ottenere lo Scettro Nero.\nPoco dopo aver ricevuto il talismano, Pen fu rapito dai Druidi guidati da Traunt Rowan, e condotto a Paranor. Con l'aiuto di Khyber Elessedil, il giovane \u00e8 stato in grado di raggiungere le stanze dell'Ard Rhys e traslarsi nel Divieto.\nGiunto in quelle terre maledette, si accorse che il talismano aveva sbloccato in lui la magia della Canzone Magica che us\u00f2 per soccorrere la zia; tornato nelle Quattro Terre assieme al legittimo Ard Rhys, il giovane insieme ai genitori rispedirono Il Moric nel Divieto impedendogli di distruggere l'Eterea. In seguito, fu riunita alla sua amata Cinnaminson, grazie a Grianne, che prese il suo posto tra le radici del Tanequil."}
{"id": "1864223", "revid": "125674926", "url": "https://it.wikipedia.org/wiki?curid=1864223", "title": "\u00c9toile Carouge Football Club", "text": "L'\u00c9toile Carouge Football Club, pi\u00f9 semplicemente \"\u00c9toile Carouge\" \u00e8 una societ\u00e0 calcistica svizzera della citt\u00e0 di Carouge. La sua fondazione risale al 1904.\nMilita in Prima Lega.\nStadio.\nIl club gioca le partite casalinghe allo Stade de la Fontenette. Costruito nel 2008, ha una capienza di 7\u00a0200 spettatori (1\u00a0200 seduti e 6\u00a0000 in piedi). Le dimensioni sono 105 m per 68 m.\nOrganico.\nRosa.\n\"Aggiornata al 16 settembre 2021\"."}
{"id": "1864228", "revid": "1305772", "url": "https://it.wikipedia.org/wiki?curid=1864228", "title": "Sturmisch in Lieb' und Tanz", "text": "Sturmisch in Lieb' und Tanz (Tempestoso nell'amore e nella danza) op. 393 \u00e8 una polka veloce di Johann Strauss (figlio).\nLa polka veloce \"Sturmisch in lieb' und Tanz\" fu il contributo di Johann per il ballo dell'associazione dei giornalisti Concordia, che ebbe luogo nella Sofienbad-Saal il 22 febbraio 1881.\nIl lavoro, che fu diretto dal fratello del compositore, Eduard Strauss, trae le melodie dalla settima operetta di Strauss, \"Das Spitzentuch der Konigin\" (Il fazzoletto di pizzo della regina, prima al Theater an der Wien, 1\u00ba ottobre 1880), il materiale per il brano deriva dal terzo atto e dal finale dell'atto I."}
{"id": "1864235", "revid": "1543377", "url": "https://it.wikipedia.org/wiki?curid=1864235", "title": "Stanley Rous", "text": "Biografia.\nInsegnante di sport alla \"Grammar School\" di Watford, Rous gioc\u00f2 a calcio a livello amatoriale come portiere, prima d'intraprendere la carriera arbitrale.\nDiresse la finale di FA Cup nel 1934 e una partita del .\nA livello dirigenziale, dopo essere stato uno storico segretario della \"Football Association\" inglese, (1934-1962), venne eletto presidente della FIFA nel 1961. Ebbe il titolo di Sir.\nRieletto pi\u00f9 volte, ricopr\u00ec la carica fino al 1974, quando fu sconfitto dal brasiliano Jo\u00e3o Havelange, per poi diventare \"Presidente onorario\" della FIFA.\nEbbe anche la nomina di \"Presidente a vita\" del Queens Park Rangers.\nMor\u00ec nel 1986."}
{"id": "1864236", "revid": "767487", "url": "https://it.wikipedia.org/wiki?curid=1864236", "title": "Decido io", "text": "Decido io \u00e8 il primo album dei Duracel"}
{"id": "1864238", "revid": "14214", "url": "https://it.wikipedia.org/wiki?curid=1864238", "title": "Matematica - un'introduzione", "text": ""}
{"id": "1864242", "revid": "465169", "url": "https://it.wikipedia.org/wiki?curid=1864242", "title": "Anywhere but Here", "text": ""}
{"id": "1864244", "revid": "767487", "url": "https://it.wikipedia.org/wiki?curid=1864244", "title": "Wiener Frauen", "text": "Wiener Frauen (Signore Viennesi), op. 423, \u00e8 un valzer di Johann Strauss (figlio).\nAll'inizio del 1886 il sessantenne Johann Strauss fu invitato dalla Croce Rossa russa e da una fondazione per bambini di San Pietroburgo (entrambe le istituzioni sotto il patrocinio della Zarina) a esibirsi in una serie di concerti a San Pietroburgo.\nStrauss e la moglie Adele lasciarono Vienna nel marzo 1886 per cominciare il loro viaggio verso la Russia e, tramite le soste ad Amburgo e Berlino dove Johann present\u00f2 la sua nuova operetta \"Der Zigeunerbaron\" (Lo zingaro Barone), raggiunsero San Pietroburgo a met\u00e0 di aprile.\nStrauss port\u00f2 con s\u00e9 un certo numero di composizioni appositamente preparate per i suoi concerti di San Pietroburgo, tra cui un omaggio (a tempo di valzer) per le signore della citt\u00e0.\nIl valzer, intitolato \"Les Dames de St. Petersbourgh\", fu ascoltato per la prima volta nella scuola di equitazione del reggimento della guardi reale, il 27 aprile 1886.\nPer il pubblico viennese, tuttavia, il lavoro sub\u00ec un lieve cambiamento nel titolo, diventando \"Wiener Frauen\" (Signore Viennesi)."}
{"id": "1864251", "revid": "767487", "url": "https://it.wikipedia.org/wiki?curid=1864251", "title": "Domani \u00e8 come oggi", "text": "Domani \u00e8 come oggi \u00e8 il secondo album studio dei Duracel."}
{"id": "1864259", "revid": "283826", "url": "https://it.wikipedia.org/wiki?curid=1864259", "title": "Campionato europeo di pallanuoto 2003 (maschile)", "text": "Il campionato europeo di pallanuoto 2003, organizzato dalla \"LEN\", \u00e8 stato la \"XVI\u00aa edizione\" maschile dell'evento. La competizione si \u00e8 svolta a Kranj, in Slovenia, dal 6 al 15 giugno 2003.\nLa neonata Serbia e Montenegro, erede diretta della detentrice Jugoslavia, vince il campionato battendo in finale la Croazia, in una partita definita come uno dei momenti pi\u00f9 brutti della storia della pallanuoto. Al gol decisivo di \u0160api\u0107, numerosi ultr\u00e0 croati, molti dei quali privi di biglietto ed entrati sfondando i cancelli della tribuna, hanno dato in escandescenze, sradicando seggiolini e scaraventandoli in acqua, e scatenando una vera battaglia con gli ultr\u00e0 serbi e con i pochi agenti assegnati incautamente all'evento (vista la storica rivalit\u00e0 tra le due nazioni anche e soprattutto al di fuori dell'ambito sportivo), battaglia che ha provocato feriti e contusi e portato a diversi arresti.\nVoci correlate.\nCampionato europeo femminile 2003"}
{"id": "1864260", "revid": "179980", "url": "https://it.wikipedia.org/wiki?curid=1864260", "title": "S\u00e9rgio Bernardino", "text": ""}
{"id": "1864263", "revid": "339392", "url": "https://it.wikipedia.org/wiki?curid=1864263", "title": "Kaiju eiga", "text": ""}
{"id": "1864266", "revid": "179980", "url": "https://it.wikipedia.org/wiki?curid=1864266", "title": "Claudio Andr\u00e9 Mergen Taffarel", "text": ""}
{"id": "1864269", "revid": "34222", "url": "https://it.wikipedia.org/wiki?curid=1864269", "title": "Occupazione italiana della provincia di Lubiana", "text": ""}
{"id": "1864270", "revid": "179980", "url": "https://it.wikipedia.org/wiki?curid=1864270", "title": "Gilmar Lu\u00eds Rinaldi", "text": ""}
{"id": "1864271", "revid": "122182493", "url": "https://it.wikipedia.org/wiki?curid=1864271", "title": "Erika Araki", "text": "Gioca nel ruolo di centrale nelle Toyota Auto Body Queenseis.\nCarriera.\nErika Araki inizia la sua attivit\u00e0 da pallavolistica nei tornei studenteschi giapponesi con la squadra del Seitoku Gakuen High School, dove resta dal 2000 al 2003. Nella stagione 2003-04 passa alle , squadra militante nel massimo campionato giapponese dove resta per cinque stagioni, vincendo il Torneo di Kurowashiki 2004 ed aggiudicandosi nella stagione 2007-08 la Coppa dell'Imperatrice e lo scudetto, ricevendo anche il titolo di MVP del campionato. Debutta nel 2003 nella nazionale giapponese, vincendo diverse medaglie nel campionato continentale, tra cui un oro nel 2007.\nNella stagione 2008-09 si trasferisce in Italia, nel Volley Bergamo, squadra di serie A1, dove viene utilizzata soprattutto come riserva: con la squadra orobica vince la Champions League. Nella stagione successiva viene ufficializzato il suo passaggio al Sassuolo Volley, ma la societ\u00e0 a causa di problemi finanziari non si iscrive al campionato e la giocatrice ritorna in patria alle Toray Arrows, vincendo nell'annata 2009-10 lo scudetto, il Torneo Kurowashiki, ed il V.League Top Match; con la nazionale vince la medaglia di bronzo al campionato mondiale. Nella stagione 2011-12 vince nuovamente la Coppa dell'Imperatrice e lo scudetto, ricevendo diversi premi tra i quali quello di MVP del campionato; nel 2012 vince la medaglia di bronzo ai Giochi della XXX Olimpiade.\nAl termine del campionato 2012-13, nel quale fa incetta di riconoscimenti individuali, si prende un break di una stagione per maternit\u00e0. Ritorna in campo nella stagione 2014-15, vestendo la maglia delle , raccogliendo qualche premio individuale, tra cui quello di miglior muro. Dopo la retrocessione del suo club nella stagione seguente, per il campionato 2016-17 rimane nella massima divisione giapponese con le Toyota Auto Body Queenseis; con la nazionale, nel 2017, conquista la medaglia d'oro al campionato asiatico e oceaniano."}
{"id": "1864272", "revid": "179980", "url": "https://it.wikipedia.org/wiki?curid=1864272", "title": "M\u00e1rcio Amoroso dos Santos", "text": ""}
{"id": "1864273", "revid": "830939", "url": "https://it.wikipedia.org/wiki?curid=1864273", "title": "Horatio Caro", "text": "Nacque in Inghilterra, ma pass\u00f2 la maggior parte della propria vita scacchistica a Berlino.\nDisput\u00f2 diversi incontri importanti. Nel 1892 patt\u00f2 con Curt von Bardeleben (+2 \u20132 =2) e perse con Szymon Winawer (+2 \u20133 =1). Nel 1903 patt\u00f2 con von Bardeleben (+4 \u20134 =0). Nel 1905 vinse contro Moritz Lewitt (+4 \u20133 =5).\nVinse i tornei di Berlino del 1888, 1891, 1894, 1898 (\"ex aequo\") e 1903.\nLa sua fama \u00e8 legata principalmente alla difesa Caro-Kann, che analizz\u00f2 sul periodico \"Bruederschaft\" nel 1886, e che prese il nome da lui e dallo scacchista austriaco Marcus Kann.\nMor\u00ec a Londra all'et\u00e0 di 58 anni."}
{"id": "1864275", "revid": "33689", "url": "https://it.wikipedia.org/wiki?curid=1864275", "title": "Sordomuto", "text": ""}
{"id": "1864277", "revid": "1718925", "url": "https://it.wikipedia.org/wiki?curid=1864277", "title": "Tri-test", "text": "Il tri-test o triplo test \u00e8 una metodica di screening prenatale che viene effettuata preferibilmente tra le 15 e la 18 settimane di gravidanza. Lo scopo di tale esame \u00e8 quello di fornire una stima della probabilit\u00e0 che una donna ha di avere un figlio affetto da anomalie cromosomiche quali la trisomia 21 oppure difetti del tubo neurale.\nIl tri test si basa sulla ricerca nel sangue materno di tre sostanze:\nI risultati ottenuti dall'analisi di queste sostanze, valutati insieme ad altri parametri, quali il peso materno la condizione di fumatrice, espressi in multipli della mediana (MOM), vengono poi confrontati con valori di riferimento. Questi dati assieme all'et\u00e0 materna forniscono una probabilit\u00e0 o rischio ricalcolato che il feto sia affetto da una anomalia cromosomica. La sensibilit\u00e0 della metodica per la s. di Down \u00e8 del 60%-70%.\nLo schermo triplo misura i livelli sierici di AFP, estriolo e \u03b2-hCG, con una sensibilit\u00e0 del 70% e una percentuale di falsi positivi del 5%. \u00c8 integrato in alcune regioni degli Stati Uniti, come il quad test (con aggiunta dell'inibina A al pannello, con conseguente miglioramento del 81% di sensibilit\u00e0 e 5% di falsi positivi per rilevare la sindrome di Down se assunto a 15-18 settimane di et\u00e0 gestazionale) e altre tecniche di diagnosi prenatale, sebbene rimanga ampiamente utilizzato in Canada e in altri paesi. Un test sospetto indica un aumentato rischio di anomalie cromosomiche (e difetti del tubo neurale) e tali pazienti vengono quindi indirizzati a procedure pi\u00f9 sensibili e specifiche per ricevere una diagnosi definitiva, spesso diagnosi prenatale tramite amniocentesi, sebbene l'opzione di screening pi\u00f9 forte di cellule libere viene spesso offerto lo screening del DNA fetale (noto anche come screening prenatale non invasivo). In alcuni stati americani, come il Missouri, viene rimborsato solo il tri test e non altri test di screening potenzialmente pi\u00f9 accurati, mentre la California offre il quad test a tutte le donne in gravidanza.\nCondizioni rilevate allo screening.\nL'anomalia pi\u00f9 comune che il test pu\u00f2 sottoporre a screening \u00e8 la trisomia 21 (sindrome di Down). Oltre alla sindrome di Down, il triplo e il quadruplo test valutano il rischio di trisomia fetale 18 noto anche come sindrome di Edwards, difetti del tubo neurale aperto e possono anche rilevare un aumentato rischio di sindrome di Turner, morte fetale, sindrome di Smith-Lemli-Opitz e ittiosi legata al cromosoma X.\nInterpretazione.\nI livelli possono indicare un aumento del rischio per determinate condizioni o possono essere benigni:\nUn rischio stimato viene calcolato e adeguato in base all'et\u00e0 della futura madre, se \u00e8 diabetica; se \u00e8 incinta di gemelli o l'et\u00e0 gestazionale del feto. Peso ed etnia possono anche essere utilizzati negli aggiustamenti. Molti di questi fattori influenzano i livelli delle sostanze misurate e l'interpretazione dei risultati:\nIl test \u00e8 uno screening, non \u00e8 utile per la diagnosi, e non ha quasi lo stesso potere predittivo dell'amniocentesi o del campionamento dei villi coriali. Il test di screening comporta tuttavia un rischio molto pi\u00f9 basso per il feto e in combinazione con il rischio correlato all'et\u00e0 del paziente \u00e8 utile aiutare a determinare la necessit\u00e0 di test pi\u00f9 invasivi.\nVariazioni.\nSe vengono testati solo due degli ormoni sopra indicati, il test viene chiamato doppio test. Un quad test verifica un ulteriore ormone, l'inibizione. Inoltre, il triplo test pu\u00f2 essere combinato con una misurazione ad ultrasuoni della traslucenza nucale.\nDoppio test.\nVengono misurati \u03b2-hCG e PAPP-A liberi. Tuttavia, l'et\u00e0 materna, il peso, l'etnia ecc. Sono ancora inclusi. Nel Regno Unito il doppio test fa parte del test combinato per la diagnostica prenatale.\nQuad test.\nUn test di livelli di inibina A \u00e8 talvolta aggiunto agli altri tre test, sotto il nome di \"test quadruplo\". \u00c8 noto anche come \"quad test\", \"quad screen\" o \"tetra screen\". L'inibina A \u00e8 alta nei casi di trisomia 21 e bassa nei casi di trisomia 18."}
{"id": "1864280", "revid": "1776051", "url": "https://it.wikipedia.org/wiki?curid=1864280", "title": "Leatherwolf (1985)", "text": "Leatherwolf \u00e8 il primo album dei Leatherwolf, pubblicato nel 1985 per la Tropical Records.\nNel Regno Unito il disco \u00e8 stato stampato sotto il nome di Endangered Species e pubblicato per la Heavy Metal Records."}
{"id": "1864282", "revid": "436907", "url": "https://it.wikipedia.org/wiki?curid=1864282", "title": "Freetime", "text": "Freetime \u00e8 il quinto album in studio del gruppo musicale statunitense Spyro Gyra, pubblicato nel luglio 1981.\nIl disco \u00e8 stato classificato al primo posto dalla rivista settimanale statunitense Billboard per la categoria \"Jazz Albums\"."}
{"id": "1864285", "revid": "365417", "url": "https://it.wikipedia.org/wiki?curid=1864285", "title": "EC 1.12.99", "text": "La EC 1.12.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni ed accettori non noti."}
{"id": "1864286", "revid": "124680092", "url": "https://it.wikipedia.org/wiki?curid=1864286", "title": "Pietro Moriconi", "text": "Biografia.\nPer tradizione appartenente alla nobile famiglia dei Moriconi da Vico, divenne arcivescovo di Pisa agli inizi del XII secolo succedendo a Daimberto, il primo patriarca Latino di Gerusalemme. Pietro prosegu\u00ec l'opera del suo predecessore volta a ordinare e rafforzare la chiesa pisana. Compare per la prima volta in un documento del 19 marzo 1106. Prese parte alla spedizione pisana contro le Isole Baleari del 1113-1115, e successivamente avvers\u00f2 tutte le soluzioni di pace che avrebbero potuto ledere gli interessi pisani. Mor\u00ec nel 1119 s.p. e fu sepolto solennemente nella cattedrale pisana il 10 settembre dello stesso anno."}
{"id": "1864288", "revid": "1776051", "url": "https://it.wikipedia.org/wiki?curid=1864288", "title": "Leatherwolf (1987)", "text": "Leatherwolf \u00e8 il secondo album dei Leatherwolf, pubblicato nel 1987 per la Island Records."}
{"id": "1864292", "revid": "17351291", "url": "https://it.wikipedia.org/wiki?curid=1864292", "title": "Leon S. Kennedy", "text": ""}
{"id": "1864294", "revid": "400694", "url": "https://it.wikipedia.org/wiki?curid=1864294", "title": "Elements", "text": ""}
{"id": "1864299", "revid": "196390", "url": "https://it.wikipedia.org/wiki?curid=1864299", "title": "Canale Corsini", "text": ""}
{"id": "1864300", "revid": "1666338", "url": "https://it.wikipedia.org/wiki?curid=1864300", "title": "A Toot and a Snore in '74", "text": "A Toot and a Snore in '74 \u00e8 un album bootleg contenente la prima ed unica session che vide suonare di nuovo insieme John Lennon e Paul McCartney dopo lo scioglimento dei Beatles.\nIl disco.\nLa registrazione risale al 28 marzo 1974 ed \u00e8 stata effettuata nei Burbank Studios di Los Angeles.\nOltre a John Lennon e Paul McCartney sono presenti Linda McCartney, May Pang, Stevie Wonder, Harry Nilsson, Jesse Ed Davis e Bobby Keys.\nIl primo a menzionare l'esistenza delle registrazioni fu lo stesso John Lennon durante un'intervista del 1975, ulteriori dettagli vennero a galla nel libro di May Pang uscito nel 1983, \"Loving John\"; McCartney ne parl\u00f2 in un'intervista del 1997.\nRegistrazione.\nLennon stava producendo il nuovo disco di Harry Nilsson, \"Pussy Cats\", quando Paul e Linda McCartney arrivarono ai Burbank Studios, il 28 marzo 1974, e si unirono alle sedute di registrazione. A loro si aggiunsero poi Stevie Wonder, Jesse Ed Davis e altri, per una jam musicale improvvisata in studio.\nLennon era nel suo periodo \"lost weekend\", si era separato da Y\u014dko Ono e viveva a Los Angeles con l'amante/segretaria May Pang.\nNel corso della seduta, Lennon sembra sotto l'effetto di cocaina; si pu\u00f2 sentirlo mentre ne offre una striscia a Wonder durante la prima traccia e alla quinta, mentre chiede a qualcuno di fargli fare una tirata. Questa \u00e8 l'origine del nome dell'album, infatti \u00e8 chiaramente udibile John Lennon che chiede: \"\u00abYou wanna snort, Steve? A toot? It's goin' round\u00bb\" (\"Vuoi farti una sniffata, Steve? Un tiro? La roba \u00e8 in giro\"). In pi\u00f9, Lennon sembra avere problemi con il microfono e con le cuffie.\nSecondo quanto afferma il biografo Christopher Sandford nel suo libro del 2006 \"McCartney\", il tempo sembr\u00f2 fermarsi quando Paul entr\u00f2, tutti rimasero completamente immobili e in silenzio fino a quando Lennon disse: \"\u00abIl valente Paul McCartney, presumo?\u00bb\", McCartney rispose: \"\u00abSir Jasper Lennon, suppongo?\u00bb\" (\"Valiant Paul\" e \"Sir Jasper\" erano stati personaggi interpretati dai due durante uno show natalizio in TV negli anni della beatlemania). McCartney gli porse la mano, Lennon gliela strinse e l'atmosfera generale and\u00f2 sciogliendosi, divenendo abbastanza cordiale ma non particolarmente affiatata, almeno all'inizio.\nLennon canta e suona la chitarra, mentre McCartney si occupa delle armonie vocali e suona la batteria. Stevie Wonder canta e suona il pianoforte elettrico, Linda McCartney suona l'organo, May Pang il tamburello, Harry Nilsson canta, Jesse Ed Davis \u00e8 alla chitarra elettrica, il produttore Ed Freeman si arrangia al basso e Bobby Keyes suona il sassofono."}
{"id": "1864308", "revid": "384895", "url": "https://it.wikipedia.org/wiki?curid=1864308", "title": "Jean Talairach", "text": "Coordinate di Talairach.\nUno dei suoi contributi pi\u00f9 significativi alle neuroscienze \u00e8 stato lo studio stereotassico del cervello umano, per descrivere la posizione delle strutture cerebrali indipendentemente dalle differenze nella forma e nella dimensione tra i cervelli presi in analisi.\nIl sistema viene definito a partire dalle commessure anteriore e posteriore. Si congiungono questi due punti con una linea retta e si sfrutta il fatto che essi giacciano nel piano sagittale.\nL'origine del sistema \u00e8 posta nella commessura anteriore, dalla quale si misurano le distanze.\nIl sistema di coordinate di Talairach \u00e8 anche chiamato sistema di coordinate stereotassiche."}
{"id": "1864313", "revid": "1305772", "url": "https://it.wikipedia.org/wiki?curid=1864313", "title": "Feels So Good", "text": ""}
{"id": "1864314", "revid": "18379", "url": "https://it.wikipedia.org/wiki?curid=1864314", "title": "Al crepuscolo", "text": "Al crepuscolo \u00e8 l'ottava raccolta di racconti di Stephen King, pubblicata in Italia il 21 ottobre 2008 in anteprima mondiale, negli Stati Uniti l'11 novembre 2008, a distanza di sei anni dalla precedente raccolta, \"Tutto \u00e8 fatidico\".\nContiene tredici racconti, dodici dei quali gi\u00e0 pubblicati in precedenza su pubblicazioni periodiche (uno, \"Il gatto del diavolo\", risalente addirittura al 1977, gi\u00e0 inserito in antologie di autori vari, ma non in quelle di King) e un inedito (\"N.\"), preceduti da una breve introduzione sull'arte di scrivere racconti (datata 25 febbraio 2008) e seguiti da una sezione di commenti dell'autore ai racconti intitolata \"Note al crepuscolo\" (datata 8 marzo 2008).\nIntroduzione dell'autore.\nKing racconta di come all'inizio della carriera scrivesse racconti di getto, lasciandosi guidare dal puro istinto, con una totale fiducia in s\u00e9 stesso, senza pensare che \u00abscrivere racconti sia un'arte fragile, di quelle che, se non vengono esercitate con costanza, vengono presto dimenticate. (...) Molte cose nella vita sono come andare in bicicletta, ma scrivere racconti non \u00e8 una di esse. Ci si pu\u00f2 veramente dimenticare come si fa.\u00bb\nNel corso degli anni ottanta e novanta ha scritto sempre meno racconti, sia perch\u00e9 impegnato coi romanzi sia perch\u00e9 non pi\u00f9 dotato della capacit\u00e0 degli inizi.\nQuando Katrina Kenison gli ha proposto di essere l\"'editor\" del volume del 2006 di \"The Best American Short Stories\", l'autore ha accettato, con la speranza che vagliando il meglio offerto dalle riviste letterarie americane nel campo della narrativa breve avrebbe potuto ritrovare la scioltezza di un tempo e cos\u00ec \u00e8 stato.\nKing chiude l'introduzione con un ringraziamento ai lettori: \u00abVoglio ringraziarvi per esserci. Scriverei ancora se mi abbandonaste? La risposta \u00e8 s\u00ec. Perch\u00e9 mi sento felice quando le parole si assommano e l'immagine si forma e le persone inventate fanno cose che mi deliziano. Per\u00f2 con te \u00e8 meglio, Fedele Lettore. Sempre meglio con te.\u00bb\nRacconti.\n\"Willa\" (\"Willa\").\nPubblicato originariamente sulla rivista \"Playboy\" del dicembre 2006.\nTrama.\nUn gruppo di viaggiatori attende in una piccola stazione ferroviaria, a Crowheart Springs, Wyoming, l'arrivo di un treno che sostituisca quello su cui viaggiavano, che ha avuto un guasto lasciandoli bloccati l\u00ec in mezzo al nulla.\nUno di loro, David Sanderson, lascia la stazione per cercare la fidanzata Willa, che si \u00e8 allontanata per raggiungere un paesino poco distante. La trova in un locale da ballo, lungo la Route 26, dove tutta la gente sembra ignorare completamente la loro presenza, e con l'aiuto della donna amata si rende conto infine di quello che ha in fondo sempre saputo, ma che aveva inconsciamente ignorato (\u00abC'erano un bel po' di cose a cui non aveva pensato, almeno finora. Quando era stata l'ultima volta\u00bb): i viaggiatori, loro compresi, sono tutti morti in un deragliamento ferroviario e sono rimasti a infestare come fantasmi il luogo della tragedia.\nL'acquisita consapevolezza gli consente di superare l'illusoria percezione soggettiva e intravedere la realt\u00e0 concreta in tutti i dettagli finora ignorati: scopre cos\u00ec che sono passati addirittura vent'anni dalla loro morte, che la stazione ferroviaria \u00e8 abbandonata, in rovina e prossima ad essere demolita. Tenta inutilmente di convincere gli altri viaggiatori a lasciare il loro rifugio prima che venga distrutto, ma accolgono le sue parole con ostilit\u00e0, ben decisi a rimanere prigionieri dell'illusione. \nDavid si stabilisce, in compagnia di Willa, nel locale da ballo: un luogo di divertimento, pieno di vita ogni sera, non \u00e8 il posto peggiore dove trascorrere l'eternit\u00e0.\nNote dell'autore.\nA detta dello stesso autore, non \u00e8 il miglior racconto della raccolta, ma King ci \u00e8 affezionato perch\u00e9 ha segnato l'inizio di un suo nuovo periodo di creativit\u00e0 nella narrativa breve. Lo accosta ad un altro racconto della raccolta, \"Il New York Times in offerta speciale\", per come affronta il tema di cosa accada dopo la morte, a partire dell'idea fondamentale che in qualche modo vi si sopravviva e con la nostra anima anche l'amore. Trattando di amore e tristezza, per King la colonna sonora non pu\u00f2 che essere country.\n\"Torno a prenderti\" (\"The Gingerbread Girl\").\nPubblicato originariamente sulla rivista \"Esquire\" del luglio 2007.\nIn Italia \u00e8 stato pubblicato per la prima volta sia in appendice al romanzo \"Blaze\" (Sperling &amp; Kupfer, 2007), sia come volume autonomo, nella collana \"Sperling &amp; Kupfer Economica\" (giugno 2008) e solo successivamente riproposto nella presente antologia.\nTrama.\nA distanza di sei mesi dall'improvvisa morte in culla di Amy, la figlia tanto desiderata, Emily Owensby \u00e8 tormentata da terribili emicranie e comincia a correre ogni giorno, su una pista di atletica vicino a casa, sempre pi\u00f9 forte, per esplorare i propri limiti di resistenza ed affrontare cos\u00ec il dolore della perdita. Quando l'insensibile marito Henry, invece di ricambiare il conforto che lei ha saputo offrirgli in quei penosi mesi, l'accusa di essere prigioniera di un'ossessione, Emily corre via anche dal matrimonio.\nAlla ricerca di solitudine per riuscire a elaborare infine il lutto, si rifugia a Little Grass Shack, la modesta ma accogliente casa da pescatore del padre Rusty, sull'isola di Vermillion Key, in Florida. \u00c8 piena estate e tutte le grandi ville dell'isola sono vuote, i proprietari non le occuperanno prima di ottobre, le uniche presenze sull'isola, oltre a Emily, sono gli immigrati sudamericani che si occupano della manutenzione delle tenute, e Deke Hollis, il vecchio addetto al ponte mobile fra l'isola e la terraferma.\nDopo alcune settimane in cui la sua vita si \u00e8 ridotta a mangiare, dormire, leggere e correre, Emily comincia a credere di aver quasi ritrovato il suo equilibrio ed a pensare alla morte di Amy come al passato. Ma proprio allora incrocia la strada con un'altra persona interessata alla privacy offerta da Vermillion Key, Jim Pickering, giunto sull'isola con una delle sue \"nipoti\" stagionali. Hollis mette in guardia Emily di tenersi alla larga da quel tipo poco raccomandabile, ma quando lei passando davanti alla casa dell'uomo vede una testa bionda insanguinata sporgere dal bagagliaio di una vistosa Mercedes rossa, non pu\u00f2 evitare di entrare a controllare. Ha solo il tempo di vedere una giovane donna dalla gola tagliata, prima di essere colpita alle spalle.\nEmily riprende conoscenza in una grande cucina, legata ad una sedia con abbondante nastro adesivo. Pickering, dagli occhi folli, tenta di giustificarsi sostenendo che non voleva uccidere la ragazza, ma \u00e8 evidente che quella \u00e8 stata solo l'ultima di una serie di vittime. Emily \u00e8 destinata ad essere la successiva, ma prima di violentarla e ucciderla l'uomo si allontana per eliminare l'unica persona al corrente della sua presenza, Hollis, e la donna ha quindici minuti al massimo per tentare di liberarsi. \u00c8 sorprendentemente quasi riuscita a farlo, quando lui rientra. Al termine di una furiosa lotta, Pickering finisce a terra, stordito, ed Emily riesce a scappare, ma solo per rimanere intrappolata nella camera da letto, da cui pu\u00f2 fuggire solo gettandosi dalla finestra ma, grazie agli insegnamenti ricevuti da bambina dal padre per cadere senza danni dagli alberi, riesce a non rompersi niente in una caduta di almeno tre metri e comincia a correre per la vita sulla spiaggia inseguita dall'uomo armato di cesoie da cucina, come se nelle ultime settimane si fosse allenata proprio per affrontare questo momento.\nDurante la fuga Emily s'imbatte in un giardiniere, a cui chiede aiuto, ma Pickering approfitta della sua iniziale sorpresa per pugnalarlo a morte. Dopo una breve lotta corpo a corpo, Emily ricomincia a correre, ma \u00e8 ostacolata da una dolorosa zoppia, perch\u00e9 l'assassino l'ha morsa ad un piede, non riesce pi\u00f9 a tenere l'andatura precedente e mentre lui guadagna terreno tenta disperatamente di sfuggirgli dirigendosi verso l'acqua. Lottando nuovamente, stavolta nell'acqua, la reazione di Pickering rivela alla donna che non sa nuotare e lei non ha esitazione nel trascinare l'uomo terrorizzato nell'acqua profonda, sempre pi\u00f9 al largo, fino a dove lui non abbia possibilit\u00e0 di tornare a riva senza aiuto. \nDalla spiaggia, stanca e dolorante ma esaltata come non lo era da tanto tempo, Emily osserva svanire fra i flutti il maniaco.\nNote dell'autore.\nIl racconto nasce da un lato dalla frequentazione, da parte di King e della moglie, della Florida, nei pressi delle Keys del Golfo del Messico, e dal pensiero che molte grandi ville rimangano vuote per buona parte dell'anno, dall'altro da una premessa narrativa essenziale, \u00abun cattivo che rincorre una ragazza su una spiaggia deserta\u00bb, sviluppata nell'idea che la ragazza fosse gi\u00e0 in fuga da qualcos'altro e che \u00abpresto o tardi anche i fuggitivi pi\u00f9 veloci devono fermarsi e combattere\u00bb.\n\"Il sogno di Harvey\" (\"Harvey's Dream\").\nPubblicato originariamente sulla rivista \"The New Yorker\" del giugno 2003.\nTrama.\nIn un tranquillo sabato mattina di fine giugno, nel Connecticut, il sessantenne Harvey Stevens racconta alla moglie Janet l'incubo terribilmente realistico che ha avuto quella notte. L'uomo comincia a descrivere una mattina proprio come quella e quando nel suo racconto inserisce dettagli che si riferiscono proprio a quel giorno stesso e non dovrebbe conoscere, essendosi appena alzato, Janet comincia a temere non si tratti di un incubo, ma di un sogno premonitore, e vorrebbe che lui si fermasse, perch\u00e9 l'incubo non si avveri.\nHarvey racconta di aver sognato di aver ricevuto una telefonata da una delle loro tre figlie, Trisha, che gli riferisce di essere stata contattata dalla polizia per un incidente, e di aver immediatamente capito che una delle altre sue figlie \u00e8 rimasta uccisa, ma si \u00e8 svegliato urlando prima di sapere quale delle due.\nQuando finisce di parlare, il telefono squilla.\nNote dell'autore.\nIl racconto \u00e8 venuto in sogno a King, che l'ha composto di getto, limitandosi a trascrivere la storia raccontatagli dal suo inconscio.\n\"Area di sosta\" (\"Rest Stop\").\nPubblicato originariamente sulla rivista \"Esquire\" del dicembre 2003.\nTrama.\nDurante il tragitto in auto verso casa lungo la Route 75, tra Jacksonville e Sarasota, di ritorno dal periodico incontro di scrittori gialli a cui ha partecipato, il professore di letteratura americana John Dykstra sta riflettendo sul proprio \"alter ego\" letterario Rick Hardin, pseudonimo con cui ha scritto una serie di romanzi d'azione di successo, chiedendosi quanto si tratti di puro espediente commerciale e quanto rispecchi invece un'effettiva scissione della sua personalit\u00e0, quando le tre birre bevute quella sera lo costringono a fermarsi ad un'area di sosta, una decina di chilometri a sud di Ocala, per liberarsi la vescica.\nDykstra sta per entrare nella toilette degli uomini quando sente, fuori dalla sua vista, voci e rumori di un violento litigio tra una donna spaventata e un uomo chiaramente ubriaco. Nell'area di sosta non c'\u00e8 nessun altro, sa che non pu\u00f2 andarsene ignorando quanto sta accadendo, con il rischio che la violenza dell'uomo sfoci in tragedia, ma in quell'occasione un inoffensivo professore non \u00e8 la persona pi\u00f9 adatta per intervenire, quanto invece il risoluto Rick Hardin.\n\u00c8 in questa veste che riesce a prendere di sorpresa l'uomo che sta picchiando la compagna, per di pi\u00f9 incinta, ad atterrarlo alle spalle senza nemmeno farsi vedere e ad impedire che reagisca, assestandogli qualche calcio e bluffando sulla propria determinazione ad usare una leva per cerchioni per spaccargli qualche osso e magari la testa. Solo quando \u00e8 riuscito a costringere la recalcitrante donna abusata, preoccupata malgrado tutto per la sorte del compagno, ad andarsene dall'area di sosta, Hardin si allontana a sua volta. Tornato in s\u00e9, Dykstra vomita per lo shock dell'esperienza, ma poi riprende tranquillo il viaggio verso casa.\nNote dell'autore.\nIl racconto \u00e8 ispirato ad un'esperienza personale di King. Durante il tragitto di ritorno da una conferenza in un college di St. Petersburg, fermatosi in un'area di sosta della Florida Turnpike per andare alla toilette, assistendo al litigio tra un uomo e una donna ebbe il pensiero che al suo posto avrebbe dovuto esserci Richard Bachman (lo pseudonimo con cui ha firmato alcuni romanzi), un \"alter ego\" interiore pi\u00f9 adatto ad affrontare una situazione del genere.\n\"Cyclette\" (\"Stationary Bike\").\nPubblicato originariamente nell'antologia \"Borderlands 5\" (2004).\nTrama.\nRichard Sifkitz, un artista freelance specializzato nel creare disegni pubblicitari, ha un problema di peso. A seguito di un esame medico, vede il valore del suo colesterolo segnato in rosso, 226. Il suo medico gli spiega come il suo metabolismo possa essere considerato come una squadra di lavoratori che incessantemente ripuliscono le strade del suo organismo dagli eccessi della sua dieta. Tornato a casa, Richard decide di darsi da fare, compra una cyclette, la posiziona di fronte ad un muro nello scantinato e inizia ad utilizzarla con costanza. Gli viene poi un'idea: sulla parete disegna una strada, con tanto di alberi ai lati, in modo da poter fantasticare di percorrerla durante le sue pedalate. Presto per\u00f2 accade qualcosa di strano: il dipinto sulla parete cambia, si aggiungono particolari, cambia la scena e Richard sempre pi\u00f9 spesso cade in una sorta di trance che lo catapulta nella strada da lui disegnata. \u00c8 contento che questo accada e la cyclette diventa per lui come una droga, finch\u00e9 un giorno non sente qualcosa che lo insegue su quella strada, un furgoncino e Richard sa chi c'\u00e8 alla guida: la sua squadra da lavoro metabolica, per niente contenta del nuovo tenore di vita dell'uomo.\nNote dell'autore.\nIl racconto nasce dal \u00abrapporto di odio/odio\u00bb di King verso tutte le cyclette, i tapis-roulant e gli attrezzi vari utilizzati nel tentativo di instaurare un regime di attivit\u00e0 fisica quotidiana.\n\"Le cose che hanno lasciato indietro\" (\"The Things They Left Behind\").\nPubblicato originariamente nell'antologia \"Transgressions\" (2005).\n\u00c8 stato pubblicato con il titolo \"Le voci delle cose\" in \"Deviazioni - Volume 4\" (2006).\nTrama.\nScott Staley \u00e8 un assicuratore, o meglio lo era, ora sta solo cercando di dimenticare quella parte della sua vita. Questo perch\u00e9 Scott \u00e8 un sopravvissuto: il suo ufficio si trovava al centodecimo piano di una delle torri gemelle e fu solo per un caso fortuito che l'11 settembre non si rec\u00f2 al lavoro. Un giorno per\u00f2 Scott trova in casa sua alcuni oggetti, oggetti a lui familiari perch\u00e9 appartenuti a suoi colleghi deceduti durante quel terribile giorno. Sotto shock, tenta di disfarsi di questi oggetti in tutti i modi, ma tutto \u00e8 vano, tornano sempre e durante la notte, quando il sonno stenta ad arrivare, gli parlano.\nRiuscir\u00e0 a liberarsi di loro dandoli ai famigliari dei colleghi deceduti.\nNote dell'autore.\nL'idea per il racconto \u00e8 venuta un mese dopo gli attentati dell'11 settembre 2001. \u00abProfondamente e fondamentalmente colpito dall'11 settembre\u00bb, King come molti altri scrittori statunitensi era riluttante a scrivere su un evento cos\u00ec cruciale della storia americana, ma l'ha fatto memore della propria risposta, ben venticinque anni prima, alle obiezioni di un editor ebreo, riguardo alla novella \"Un ragazzo sveglio\", che contestava il suo diritto, come non ebreo, di scrivere di campi di concentramento: \u00abscrivere \u00e8 un atto di conoscenza ricercata\u00bb. \nQuesto racconto vuole essere lo sforzo di King nel cercare di \u00abcapire sia l'evento sia le ferite che un evento come quello inevitabilmente avrebbe lasciato dietro di s\u00e9\u00bb.\n\"Pomeriggio del diploma\" (\"Graduation Afternoon\").\nPubblicato originariamente sulla rivista \"Postscripts\" del marzo 2007.\nTrama.\nJanice \u00e8 una bellissima ragazza diciottenne. \u00c8 nella grande villa del suo ragazzo Buddy, figlio di una famiglia tanto ricca quanto snob. La sera, i ragazzi andranno a festeggiare il diploma di Buddy, mentre durante quel pomeriggio Janice gioca a tennis nel campo privato della villa. Le piace giocare l\u00ec, perch\u00e9 dai campi pu\u00f2 godere di un meraviglioso panorama di New York. Ma mentre la ragazza si dirige verso casa, un lampo accecante proveniente dalla citt\u00e0 la immobilizza. Osserva un fungo di fumo e fuoco alzarsi l\u00ec dove poco prima c'era la citt\u00e0 di New York.\nNote dell'autore.\nCome \"Il sogno di Harvey\", \u00e8 \u00abpi\u00f9 una trascrizione che un'invenzione\u00bb, frutto di un sogno dominato dall'immagine di un fungo atomico sopra la citt\u00e0 di New York, avuto nel novembre 2006, durante la promozione a Londra del romanzo \"La storia di Lisey\", nella settimana successiva alla sospensione improvvisa dell'assunzione dell'antidepressivo Doxepin, preso per anni, dopo il grave incidente avuto nel 1999, per l'effetto benefico sul dolore cronico.\n\"N.\" (\"N.\").\nSi tratta dell'unico racconto inedito dell'intera raccolta.\nTrama.\nUna donna chiamata Sheila scrive una lettera a Charlie, un vecchio amico suo e del fratello Johnny, psichiatra di professione. Johnny si \u00e8 recentemente suicidato a seguito di alcune sedute con un certo paziente denominato \"N.\", che con la sua storia fatta di ossessioni e premonizioni porter\u00e0 il Dottor Johnny, e non solo lui, sull'orlo della pazzia.\nNote dell'autore.\nCon questo racconto, fortemente influenzato dal romanzo \"Il grande dio Pan\" di Arthur Machen, King ha voluto coniugare un tema classico del genere horror, lo sconfinato e mostruoso universo al di l\u00e0 della sottile realt\u00e0 normalmente percepita dagli uomini, con il concetto psicologico del disturbo ossessivo-compulsivo.\nRiferimenti ad altre opere.\nMalgrado l'ispirazione dichiarata, il tema \u00e8 anche tipicamente lovecraftiano e il nome dell'entit\u00e0 mostruosa, Cthun, richiama in modo evidente Cthulhu.\nAlla fine del racconto, viene riportato un articolo di giornale tratto dal Democrat di Chester's Mill e firmato da Julia Shumway, uno dei personaggi principali del romanzo The Dome ideato molto prima di \"Al Crepuscolo\" ma dato alle stampe soltanto nell'anno seguente, il 2009.\n\"Il gatto del diavolo\" (\"The Cat From Hell\").\nPubblicato originariamente sulla rivista \"Cavalier\" del giugno 1977. L'editor della rivista Nye Willden chiese a King di scrivere, a partire dalla foto di un gatto che soffia, le prime cinquecento parole per un racconto che i lettori avrebbero dovuto completare per un concorso, ma King fu abbastanza interessato da completare a sua volta la storia.\n\u00c8 stato pubblicato con il titolo \"Il gatto che venne dall'inferno\" nella raccolta a tema \"Gatti da brivido\" (1998).\nTrama.\nUn killer professionista viene assunto da un anziano magnate dell'industria farmaceutica per eliminare un insolito obiettivo, un gatto. Pur sentendo una particolare sintonia con i felini, l'assassino non ha alcuna esitazione ad accettare l'ingaggio di dodicimila dollari per un compito privo di alcuna difficolt\u00e0. Per quanto l'anziano lo metta in guardia sul fatto che l'animale sia stato il diretto responsabile della morte, apparentemente accidentale, di tre abitanti della casa (la sorella, l'amante di un tempo e il domestico) ed \u00e8 per questo che vuole liberarsene prima di essere ucciso a sua volta (nel suo caso, si tratterebbe di una meritata vendetta, visto che la sua azienda ha ucciso migliaia di gatti per testare il suo prodotto pi\u00f9 importante), il professionista non crede che possa avere capacit\u00e0 sovrannaturali, ma ha modo di pentirsene amaramente: mentre si reca verso il luogo dove dovrebbe svolgere il \"lavoro\", rimane vittima di un incidente d'auto, causato proprio dal gatto, inspiegabilmente libero dal contenitore in cui era stato accuratamente imprigionato, e, bloccato tra i rottami, si ritrova indifeso in balia delle unghie del diabolico animale.\nNote dell'autore.\nIl racconto \u00e8 l'equivalente di una \"bonus track\" o una \"ghost track\" di un album musicale. \u00c8 stata l'assistente Marsha DeFilippo a far scoprire a King che questo racconto, pur essendo stato pubblicato in antologie di autori vari, non era presente in nessuna delle sue quattro raccolte precedenti.\n\"Il New York Times in offerta speciale\" (\"The New York Times at Special Bargain Rates\").\nPubblicato originariamente sulla rivista \"The Magazine of Fantasy &amp; Science Fiction\" dell'ottobre-novembre 2008.\nTrama.\nUna vedova risponde ad una telefonata da suo marito, che \u00e8 morto due giorni prima in un incidente aereo. Egli \u00e8 probabilmente in una vita ultraterrena. Il marito prevede due tragedie che poi si avverano e aiuta a evitare la morte della moglie stessa.\nNote dell'autore.\nIl racconto \u00e8 stato scritto a Brisbane, in Australia, quando King si era trovato ben sveglio e senza nulla da fare in piena notte dopo ventun ore di volo intercontinentale da San Francisco senza dormire e dieci ore filate di sonno diurno una volta giunto a destinazione. La conclusione \u00e8 che \u00abun racconto dovrebbe intrattenere anche chi lo scrive\u00bb.\n\"Muto\" (\"Mute\").\nPubblicato originariamente sulla rivista \"Playboy\" del dicembre 2007.\nNote dell'autore.\nQuando King ha letto su un quotidiano locale l'episodio di cronaca di una segretaria di liceo che aveva sottratto sessantacinquemila dollari per giocare alla lotteria, ha pensato subito alla storia dalla prospettiva del marito della protagonista.\n\"Ayana\" (\"Ayana\").\nPubblicato originariamente sulla rivista \"The Paris Review\" dell'autunno 2007.\nNote dell'autore.\nI temi della morte e della guarigione, in relazione all'esistenza di Dio (\u00abperch\u00e9 certe persone vivono e certe persone muoiono; perch\u00e9 certe persone guariscono e certe altre no\u00bb) sono argomenti adatti per la narrativa fantastica. Con questo racconto King vuole suggerire l'idea che i miracoli possano essere un peso oltre che una benedizione, per chi li compie e per chi li riceve.\n\"Alle strette\" (\"A Very Tight Place\").\nPubblicato originariamente sulla rivista \"McSweeney's\" del maggio 2008.\nNote dell'autore.\nNell'utilizzare le toilette prefabbricate, King ha sempre pensato al racconto \"Sepolto vivo\" di Edgar Allan Poe e all'orribile possibilit\u00e0 di rimanervi bloccato dentro, senza poter chiedere l'aiuto di nessuno. Ha scritto questo racconto per condividere con il Fedele Lettore questa sgradevole paura, trovando anche un certo infantile divertimento nel farlo e provocando persino in s\u00e9 stesso un po' di disgusto.\nAdattamenti.\n\"Il gatto del diavolo\" \u00e8 alla base di uno degli episodi del film \"I delitti del gatto nero\" (1990)."}
{"id": "1864317", "revid": "767487", "url": "https://it.wikipedia.org/wiki?curid=1864317", "title": "Transponder code", "text": "In aviazione il codice transponder, in inglese transponder code, \u00e8 un codice numerico che viene selezionato sull'apparato transponder di un aeromobile per facilitare la gestione del volo da parte di un controllore del traffico aereo. In fraseologia aeronautica \u00e8 chiamato squawk code, mentre in gergo militare \u00e8 noto anche come codice IFF, sigla di identification friend or foe, in italiano \"identificazione amico o nemico\".\nIl codice transponder selezionato dal pilota appare sullo schermo del radar a terra e aiuta ad abbinare le tracce osservate su di esso ai vari voli, procedura questa che prende il nome di identificazione radar.\nDescrizione e utilizzo.\nA seconda del modello dell'apparato, il codice si compone di due oppure quattro cifre e i numeri selezionabili sono in Base 8 (da 0 a 7), consentendo nel primo caso la selezione potenziale di soli 64 codici e nel secondo caso di 4096 codici. Il codice, una volta selezionato sull'apparato di bordo, viene inviato ad un radar secondario. Il codice, quindi, appare sullo schermo radar ubicato presso una postazione a terra e visualizzato in corrispondenza della traccia luminosa dell'aeromobile. Tale abbinamento consente all'operatore, che ha istruito il pilota a selezionare tale codice, di avere certezza circa l'identit\u00e0 della traccia elettronica. \nAd un aeromobile il cui apparato consente la selezione di sole due cifre per un totale massimo di 64 codici potenziali, non potr\u00e0 essere assegnato un codice a quattro cifre, anche se sullo schermo di un sistema radar abile a processare 4096 codici apparir\u00e0 comunque sotto forma di numero a quattro cifre con le ultime due uguali a doppio zero (\"00\"): ad esempio il codice assegnato 42 apparir\u00e0 sullo schermo radar come 4200.\nViceversa, quando un aeromobile il cui apparato a bordo consente la selezione di 4 cifre per un totale di 4096 codici viene gestito da un radar secondario di sorveglianza capace di sole 2 cifre, dovr\u00e0 selezionare sul trasponder comunque quattro cifre, le cui ultime due saranno doppio zero: ad esempio, se l'ente radar assegna il codice 54, il pilota selezioner\u00e0 sul trasponder a bordo il codice 5400.\nCodici particolari.\nI codici vengono normalmente selezionati a seguito di specifica istruzione di un ente del controllo del traffico aereo, tuttavia esistono particolari codici transponder che possono essere selezionati autonomamente dal pilota per evidenziare particolari situazioni in volo:\nSegnale SPI/IDENT.\nUnitamente ai codici numerici il sistema consente di poter inviare un segnale aggiuntivo che, quando attivato sull'apparecchiatura a bordo dell'aeromobile, ne facilita l'identificazione evidenziandone la relativa traccia sullo schermo radar. Questo segnale, tecnicamente chiamato SPI (\"special position identification pulse\"), in fraseologia prende il nome di IDENT. \nRiserva di codici.\nPer evitare che a due aeromobili controllati in spazi aerei limitrofi vengano assegnati gli stessi codici, ad ogni ente del controllo del traffico aereo viene riservata una serie di codici da utilizzare per le proprie esigenze. A enti diversi possono essere dedicati pacchetti di codici uguali solo se sono ubicati a notevole distanza tra di loro. L'abbinamento tra serie di codici ed enti \u00e8 anche frutto di accordi internazionali tra stati limitrofi ed \u00e8 consultabile nelle pubblicazioni informazioni aeronautiche (AIP).\nLe varie regolamentazioni nazionali possono inoltre riservare determinati codici per particolari attivit\u00e0 di volo. Tali peculiari procedure sono consultabili nei vari AIP."}
{"id": "1864324", "revid": "729019", "url": "https://it.wikipedia.org/wiki?curid=1864324", "title": "Vought-Sikorsky VS-300", "text": "Il Vought-Sikorsky VS-300 era un elicottero sperimentale monoposto progettato e realizzato da Igor Sikorsky alla fine degli anni trenta.\nPur non essendo il primo velivolo di questo tipo, primato spettante al tedesco Focke-Wulf Fw 61, nella sua versione definitiva assunse l'aspetto che poi sarebbe rimasto sostanzialmente immutato fino ai moderni elicotteri prodotti sino ad ora.\nStoria.\nL'idea del progetto si pu\u00f2 far risalire al 1929 quando Igor Sikorsky, gi\u00e0 titolare di una avviata azienda aeronautica specializzata in aeroplani, mise su carta alcune sue intuizioni riguardanti un velivolo che poteva alzarsi verticalmente da terra, ispirato forse dai concetti precedentemente espressi da Boris Yuriev. Il nuovo tipo di velivolo, anche se visivamente simile all'autogiro, si basava sulla ricerca della portanza generata direttamente dalle pale del rotore. Un simile velivolo poteva cos\u00ec aggirare la necessit\u00e0 di dover avere a disposizione una pista, anche se in quegli anni il concetto di aeroporto moderno era ancora agli albori. Gli aerei erano allora progettati con robusti carrelli proprio per consentire di utilizzare un terreno pianeggiante ma non necessariamente preparato. Ad esempio, i circhi volanti in voga a quei tempi solevano spostarsi nel territorio statunitense alla ricerca di campi agricoli per le operazioni di decollo ed atterraggio, con il rischio di incontrare buche, avvallamenti, sterpaglie ecc. Un velivolo come quello ipotizzato aveva l'innegabile vantaggio di poter essere libero da questo tipo di inconvenienti. In realt\u00e0 un giovane Sikorsky aveva gi\u00e0 tentato questa strada intorno al 1910 ma quegli esperimenti non avevano avuto successo per la bassa potenza dei motori allora a disposizione, per cui la sua attenzione si rivolse verso velivoli pi\u00f9 tradizionali.\nNel 1931 Igor Sikorsky riusc\u00ec a brevettare uno dei suoi progetti ma \u00e8 al figlio Sergej che si debbono le prime realizzazioni concrete di quei concetti. Negli anni successivi infatti realizz\u00f2 dei modelli in scala funzionanti confermando la fattibilit\u00e0 tecnica delle idee del padre.\nSviluppo.\nBench\u00e9 le conseguenze dalla grande depressione lo avessero costretto nel 1938 a far confluire la propria azienda nell'United Aircraft and Transport Corporation, proprietaria anche della Chance Vought, Sikorsky riusc\u00ec a convincere il consiglio direttivo delle potenzialit\u00e0 del progetto, il quale dopo essersi consultato gli accord\u00f2 fiducia acconsentendo alla realizzazione di un prototipo in scala 1:1. Il prototipo venne realizzato nella prima met\u00e0 dall'anno successivo ed il 14 settembre 1939, ai comandi dello stesso Sikorsky, si alz\u00f2 per diversi metri pur se legato cautelativamente a terra tramite delle cime. Il velivolo, a cui era stata data la denominazione Vought-Sikorsky VS-300, si dimostr\u00f2 ancora difficile da governare ma promettente nello sviluppo.\nL'aspetto era molto \"artigianale\", con la struttura in tubi d'acciaio saldato completamente a vista cos\u00ec come le componenti meccaniche interne. Non vi era un vero e proprio abitacolo, piuttosto un piano anch'esso completamente aperto su cui erano presenti il sedile e i dispositivi di controllo. Dietro alla postazione di pilotaggio era posto il motore in posizione centrale, un Lycoming 4 cilindri boxer capace di sviluppare 56 kW (75 hp), ed al quale era connesso il rotore principale a tre pale collocato superiormente e dal quale partiva un lungo albero di trasmissione che lo collegava con i dispositivi anticoppia. Posteriormente la struttura si allungava in una trave di coda che aveva al suo apice un'elica in configurazione spingente e due eliche pi\u00f9 piccole poste su un'ulteriore struttura trasversale in posizione orizzontale, il tutto con il compito di compensare la coppia rotazionale impressa dal rotore principale. Il carrello quadriciclo, che aveva a differenza di quelli tipici di un aereo il solo compito di sostenere il velivolo a terra, era munito di ruote, con le due gambe laterali sorrette da tralicci esterni collegati alla struttura principale e completato anteriormente da un ruotino di appoggio posizionato all'apice della struttura e posteriormente da un altro posto al termine della trave di coda. Questa configurazione del carrello rimarr\u00e0 inalterata per molti dei modelli realizzati successivamente.\nInizialmente e fino al 1940, il prototipo non era in grado di traslare in avanti, mentre poteva perfettamente muoversi di lato, all'indietro, verso l'alto e verso il basso o ruotare su se stesso. Sikorsky riusc\u00ec a risolvere il problema dell'avanzamento l'anno successivo, nel 1941.\nTerminate le prove e iniziate le sperimentazioni del successivo modello, l'R-4 che vol\u00f2 nel 1942, Sikorsky don\u00f2 il VS-300, non nascondendo la sua commozione, al Museo Henry Ford nel 1943, dove \u00e8 tuttora esposto."}
{"id": "1864327", "revid": "1656773", "url": "https://it.wikipedia.org/wiki?curid=1864327", "title": "Sacro regio consiglio", "text": "Il Sacro Regio Consiglio (S.R.C.) era un organo giudiziario a composizione collegiale del Regno di Napoli.\nIstituito nel XV secolo dagli Aragonesi con funzioni consultive verso il governo, divenne in seguito tribunale di appello sulle decisioni della Regia Camera della Sommaria; infine, sostituendosi all'antica Gran Corte della Vicaria, che pure non fu abolita, divenne Corte Suprema del Regno. Nel XVII secolo divenne l'unica corte competente per le liti inerenti ai feudi e ai feudatari, sia di carattere civile che penale. Su queste liti giudicava in via definitiva e inappellabile, anche se le sentenze potevano essere successivamente riformulate dallo stesso organo. L'enormit\u00e0 di numero delle cause aventi questo tribunale e la mancanza di commissioni o altri organi esaminatori rendeva il procedimento delle diverse istanze molto lungo.\nInizialmente composto da un'unica sezione di nove consiglieri \"dottori nella legge\", due supplenti ed un presidente, il Sacro Regio Consiglio fu poi ampliato ed ordinato in quattro sezioni da Carlo V di Spagna."}
{"id": "1864330", "revid": "404449", "url": "https://it.wikipedia.org/wiki?curid=1864330", "title": "Right Now", "text": ""}
{"id": "1864333", "revid": "287204", "url": "https://it.wikipedia.org/wiki?curid=1864333", "title": "Condulmer", "text": "I Condulm\u00e8r (in alternativa \"Condulmero\", \"Condulmar\", \"Condulmaro\", \"Gondulmer\" o simili) erano una famiglia popolare di Venezia, divisa in tre rami che entrarono nel patriziato in diversi momenti.\nStoria.\nLe tradizioni vorrebbero i Condulmer originari di Pavia, gi\u00e0 capitale del Regno longobardo (in effetti, si nota una relazione con il nome germanico \"Gundalmar\"). Sarebbero giunti a Venezia in tempi antichissimi, dando alcuni tribuni, ma sarebbero rimasti esclusi dal Maggior Consiglio con la serrata del 1297.\nIl pi\u00f9 antico membro della famiglia noto \u00e8 Marco, mercante di panni attestato nel 1297. All'inizio del Trecento risulta gi\u00e0 divisa in tre linee.\nIl primo ramo ad entrare nel ceto patrizio fu quello di Giacomo di Pietro, sorteggiato nel 1381 con altri trenta che avevano sostenuto la patria nel corso della guerra di Chioggia. Questo nucleo risiedeva in un palazzo di Santa Croce di fronte alla chiesa dei Tolentini, dove tutt'ora esiste il palazzo in fondamenta Condulmer.\nLa seconda linea, rappresentata da Angelo di Fiornovello, aveva anch'essa tentato di entrare in Maggior Consiglio nella medesima occasione, ma senza successo. Si riscatt\u00f2 poco dopo, quando la Repubblica decise di nobilitarla in seguito all'elezione di Gabriele di Angelo (1383-1447) a pontefice, con il nome di papa Eugenio IV (1431).\nL'ultima, residente a Sant'Agnese, entr\u00f2 nel 1653, aderendo all'iniziativa del governo di assegnare il patriziato a quanti avessero offerto centomila ducati per finanziare la guerra di Candia. A beneficiarne fu Nicol\u00f2 di Domenico, il quale sarebbe morto poco dopo per la soddisfazione. Questa famiglia diede pochi membri di rilievo, tra cui Domenico di Francesco (1683-1747), che fu vescovo di Lesina e poi di Belluno e Francesco di Alvise (1726-1785), vescovo di Famagosta.\nI Condulmer ebbero un ruolo molto marginale nei primi secoli della vita politica veneziana. D'altra parte, l'ascesa di Gabriele al soglio pontificio spian\u00f2 la carriera ecclesiastica a diversi suoi congiunti, in particolare i nipoti Marco di Bartolomeo (\u2020 1460/65), vescovo di Avignone e governatore di Bologna, e Francesco di Simone (\u2020 1453), cardinale. Qualche personalit\u00e0 emerse nelle ultime fasi della Repubblica, tra i quali Tommaso di Domenico (1759-1823), uno dei responsabili della difesa militare di Venezia che decisero di non reagire di fronte all'avanzata francese.\nL\"'Enciclopedia storico-nobiliare\" di Vittorio Spreti, pubblicata negli anni 1930, cita quali ultimi membri i fratelli Pietro e Giovanni Battista di Girolamo (terzo ramo), nati a Padova rispettivamente nel 1866 e nel 1868 e di cui non d\u00e0 notizie precise. Di Pietro sappiamo che fu capitano medico durante la grande guerra e che mor\u00ec all'ospedale militare di Pordenone nel 1916, senza essersi mai sposato. Giovanni Battista consegu\u00ec la laurea in giurisprudenza presso l'universit\u00e0 di Bologna e fu commissario prefettizio di Novi Ligure dal 1913 al 1914 \nAltra dimora era villa Condulmer a Zerman di Mogliano Veneto, innalzata da Alvise Condulmer e poi ereditata dai Grassi.\nCondolmieri di Ferrara.\nUn ramo della famiglia si trapiant\u00f2 a Ferrara con Giacomo nel XV secolo ed alcuni esponenti ricoprirono la carica di podest\u00e0. Famiglia estinta nel 1769."}
{"id": "1864340", "revid": "2039572", "url": "https://it.wikipedia.org/wiki?curid=1864340", "title": "Enrico Federico di Hohenlohe-Langenburg", "text": "Biografia.\nEra il figlio minore di Filippo Ernesto di Hohenlohe-Neuenstein (1584-1628), conte di Hohenlohe-Langenburg e di sua moglie, Anna Maria di Solms-Sonnewalde (1585-1634).\nNel periodo del suo governo, fece costruire il campanile di Langenburg a proprie spese disponendovi quattro campane di buona fattura che ancora oggi sopravvivono. Ponendo l'interesse sulla religione, egli tentava di intensificare il proprio potere viste le devastazioni che il territorio aveva dovuto subire a causa della guerra dei trent'anni.\nMatrimonio e figli.\nIl 25 gennaio 1652 egli spos\u00f2 Eleonora Maddalena di Hohenlohe-Weikersheim (1635-1657), figlia di suo zio Giorgio Federico di Hohenlohe-Neuenstein-Weikersheim (1569-1647), che mor\u00ec nel 1657, ma dalla quale ebbe i seguenti eredi:\nDopo la morte della prima moglie, Enrico Federico si rispos\u00f2 con la contessa Giuliana Dorotea di Castell (1640-1706), dalla quale ebbe i seguenti eredi:"}
{"id": "1864344", "revid": "287204", "url": "https://it.wikipedia.org/wiki?curid=1864344", "title": "Gran Premio di Monaco 1981", "text": "Il Gran Premio di Monaco 1981 \u00e8 stata la sesta prova della stagione 1981 del Campionato mondiale di Formula 1. Si \u00e8 corsa domenica 31 maggio 1981 sul Circuito di Montecarlo. La gara \u00e8 stata vinta dal canadese Gilles Villeneuve su Ferrari; per il vincitore si tratt\u00f2 del quinto successo nel mondiale. Ha preceduto sul traguardo l'australiano Alan Jones su Williams-Ford Cosworth e il francese Jacques Laffite su Ligier-Matra.\nVigilia.\nSviluppi futuri.\nLa Scuderia Ferrari conferm\u00f2 ancora per due stagioni Gilles Villeneuve nel ruolo di pilota titolare. Ci\u00f2 smentiva le voci di un passaggio del canadese all'Alfa Romeo o alla Williams.\nAl fine di sostituire la gara, poi saltata, da disputarsi al Watkins Glen International, la Commissione della Formula 1 propose di tenere, il 17 ottobre, una gara a Las Vegas, su un tracciato da costruire nei pressi dell'Hotel Caesars Palace. Nella Commissione si decise inoltre che i piloti sarebbero stati rappresentati dal campione del mondo in carica Alan Jones. Si chiese di attribuire a Giorgio Francia la Superlicenza. Venne presentato un pacchetto di proposte per migliorare la sicurezza dei meccanici e infine si chiese di delineare meglio il regolamento in merito all'uso delle bandelle laterali.\nAspetti tecnici.\nI piloti, dopo gli avvenimenti del Gran Premio del Belgio, e vista la natura angusta del tracciato di Montecarlo, protestarono per l'eccessivo numero di vetture ammesse alle qualifiche. La direzione di corsa chiese alla FOCA di limitare gli inviti per la gara. Inoltre venne deciso di non consentire l'accesso agli spettatori nella zona tra l'uscita dei box e la curva di \"S. Devota\".\nLa Lotus present\u00f2 il modello 87, nato per sostituire il non ammesso 88. La Renault affid\u00f2, per questa gara, la nuova RE30 ad Alain Prost, mentre a Ren\u00e9 Arnoux venne rifornita la RE20B. Andrea De Cesaris ebbe a disposizione la McLaren MP4/1, e non pi\u00f9 la M29F.\nAspetti sportivi.\nVista la convalescenza di Miguel \u00c1ngel Guerra, l'Osella conferm\u00f2 l'impiego di Piercarlo Ghinzani, visto il perdurare dell'assenza di Superlicenza per Giorgio Francia.\nFurono 31 le vetture iscritte al gran premio, ma solo 24 potevano essere ammesse alle qualifiche, e 20 alla gara. Per tale ragione al gioved\u00ec mattina furono necessarie le prequalifiche per nove vetture.\nPrequalifiche.\nResoconto.\nParteciparono alle prequalifiche le due Osella, le due Toleman, le due March, un'ATS, una Ensign e una Theodore.Brian Henton sbatt\u00e9 duramente la sua Toleman; per evitarlo anche Beppe Gabbiani fu protagonista di un incidente.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nAl gioved\u00ec Nelson Piquet su Brabham ottenne il miglior tempo in 1'25\"710, staccando di oltre un secondo Gilles Villeneuve. La prestazione della vettura inglese suscit\u00f2 polemiche: secondo alcuni la vettura disponeva di un serbatoio molto piccolo, tale da contenere una dose limitata di benzina; per altri invece la performance era dovuta al particolare motore Ford Cosworth DFV preparato da Duckworth, che avrebbe prodotto una potenza stimata in 540 cv, contro gli usuali 480. Ci\u00f2 scateno la reazione di Carlos Reutemann, che si lament\u00f2 di come i controlli sulla regolarit\u00e0 delle vetture fossero poco approfonditi e afferm\u00f2 di essere sicuro della non conformit\u00e0 della Brabham ai regolamenti.\nDidier Pironi chiuse solo diciassettesimo, dovendo utilizzare il muletto a seguito di un incidente che ne aveva distrutto la vettura titolare. Piercarlo Ghinzani, dell'Osella non riusc\u00ec a ottenere nessun tempo per la rottura del propulsore. Vennero cancellati i migliori tempi di Elio De Angelis e Riccardo Patrese in quanto le loro vetture vennero trovate irregolari: erano a meno di 6 centimetri dal suolo. Tale misura veniva effettuata con uno speciale dispositivo dotato di fotocellula e posto all'uscita dei box.\nAl sabato nessuno riusc\u00ec a battere il tempo di Piquet, che cos\u00ec conquist\u00f2 la sua quinta \"pole position\" nel mondiale, la venticinquesima per la Brabham. Piquet, rispetto al tempo del gioved\u00ec, gir\u00f2 molto lento al fine di settare la vettura al meglio col carico di benzina. Il suo compagno di scuderia, H\u00e9ctor Rebaque, non si qualific\u00f2, e ci\u00f2 aliment\u00f2 altre polmiche in merito alla regolarit\u00e0 della vettura usata dal brasiliano nella prima giornata di prove ufficiali. Fu molto serrata la lotta per la seconda posizione in griglia: vi si alternarono Carlos Reutemann, Riccardo Patrese e infine Gilles Villeneuve, che chiuse a 78 millesimi dal tempo di Piquet. La seconda fila fu conquistata da Nigel Mansell e da Reutemann. Ebbe maggiori difficolt\u00e0 l'altro ferrarista, Didier Pironi: ruppe un motore al mattino, scont\u00f2 dei problemi elettrici al muletto e infine dovette qualificarsi con la vettura di riserva di Villeneuve.\nRisultati.\nI risultati delle qualifiche furono i seguenti:\nGara.\nResoconto.\nIl via della gara venne posticipato in quanto un incendio aveva colpito, verso le 14:15 (un'ora e un quarto prima dell'ora fissata per la partenza) le cucine dell\"'Hotel Loews\", struttura attigua al tracciato, tanto da dare il nome al tornatino dopo il \"Mirabeau alto\". L'acqua usata per spegnare l'incendio aveva reso umida la pista all'interno del \"Tunnel\" e vi era il pericolo di crolli. Ci\u00f2 mise in dubbio la stessa tenuta del gran premio. La gara venne inizialmente posticipata di soli cinque minuti, poi ulteriormente fermata. Alle 16:10 il direttore di gara radun\u00f2 i piloti chiedendo loro di effettuare due giri di ricognizione per valutare lo stato della pista. veniva deciso di porre delle bandiere gialle lungo l'interno \"Tunnel\" al fine di vietare i sorpassi in quel tratto. Il gran premio part\u00ec cos\u00ec con quasi un'ora di ritardo.\nAl via Nelson Piquet scatt\u00f2 in testa, mentre Andrea De Cesaris e Mario Andretti si eliminarono a vicenda alla salita del \"Massenet\". Dietro al brasiliano vi erano Gilles Villeneuve, Nigel Mansell, Carlos Reutemann, Alan Jones, Riccardo Patrese e Elio De Angelis.\nAl giro 14 quando Mansell ebbe un'indecisione proprio al tornante del \"Loews\", Reutemann lo tampon\u00f2 nel posteriore, piegando l'ala anteriore. L'argentino rientr\u00f2 ai box e sprofond\u00f2 in classifica, mentre l'inglese fu costretto al definitivo ritiro.\nAlan Jones pass\u00f2 Villeneuve alla \"S. Devote\" nel corso del giro numero 20. Cinque tornate dopo fu il turno di Riccardo Patrese a passare il canadese. Il padovano dell'Arrows si ritir\u00f2 al giro 29 per un problema al cambio. Al 32\u00ba giro si ritirarono il sesto Ren\u00e9 Arnoux (sbatt\u00e9 contro il \"guardrail\") e Elio De Angelis quarto (motore) e Reutemann (cambio), ma ormai lontano dalla zona punti.\nOra Nelson Piquet guidava su Alan Jones, Gilles Villeneuve pi\u00f9 staccato, poi Jacques Laffite e Watson ancora pi\u00f9 staccati dal brasiliano. In testa il duello era vivo e prosegu\u00ec per diversi giri. Al giro 53 Piquet era vicino al doppiaggio di Eddie Cheever e Patrick Tambay. Il primo pass\u00f2 la Theodore al \"Tabaccaio\": Piquet, nel tentativo di passare anche lui, and\u00f2 a frenare sulla parte pi\u00f9 esterna della pista. La Brabham colp\u00ec contro il \"guardrail\" e il brasiliano fu costretto al ritiro. Nello stesso giro si ritir\u00f2 per un guasto del motore Watson, che era quinto. Al giro 56 Marc Surer entr\u00f2 in zona punti passando Patrick Tambay.\nNegli ultimi giri Alan Jones, che scontava problemi di pescaggio del carburante, perse molto tempo; al giro 67 si ferm\u00f2 ai box per un rabbocco di benzina. A quattro giri dal termine Villeneuve, in grande rimonta, lo super\u00f2 proprio sul traguardo.\nVince cos\u00ec il canadese (alla quinta vittoria in carriera) davanti a Jones, Jacques Laffite, Didier Pironi, Eddie Cheever e Marc Surer ancora a punti con la Ensign. Era dal Gran Premio degli Stati Uniti-Est 1979 che la Ferrari non vinceva un gran premio.\nRisultati.\nI risultati del gran premio furono i seguenti:"}
{"id": "1864345", "revid": "132266", "url": "https://it.wikipedia.org/wiki?curid=1864345", "title": "Clericis Laicos", "text": ""}
{"id": "1864350", "revid": "767487", "url": "https://it.wikipedia.org/wiki?curid=1864350", "title": "Ippalmo", "text": "Nella mitologia greca, Ippalmo \u00e8 uno o pi\u00f9 personaggi minori, non ben distinti l'uno dall'altro."}
{"id": "1864354", "revid": "1543377", "url": "https://it.wikipedia.org/wiki?curid=1864354", "title": "Yummy (Gwen Stefani)", "text": "Yummy \u00e8 una canzone di Gwen Stefani featuring Pharrell. Doveva essere il secondo singolo estratto dal secondo album \"The Sweet Escape\" ma tuttora \u00e8 considerato un singolo promozionale ed \u00e8 stato venduto nel formato vinile in edizione limitata. Successivamente \u00e8 stato creato un Remix per le discoteche.\nTracce.\n12\" Vinyl single:\nLato A\nLato B\nDigital download:"}
{"id": "1864356", "revid": "121160944", "url": "https://it.wikipedia.org/wiki?curid=1864356", "title": "Andrew Stanton", "text": "Deve la sua popolarit\u00e0 alla collaborazione con la Pixar, per la quale ha scritto e prodotto molti dei loro film, e ha diretto i film \"Alla ricerca di Nemo\", \"WALL\u2022E\", \"Alla ricerca di Dory\" e co-diretto \"A Bug's Life - Megaminimondo\".\nSi aggiudic\u00f2 la nomination per tre Premi Oscar come miglior sceneggiatura originale per \"Toy Story\", \"Alla ricerca di Nemo\" e \"WALL\u2022E\": per gli ultimi due si aggiudic\u00f2 il Premio Oscar per il miglior film d'animazione.\nBiografia.\nCarriera.\n\u00c8 stato assunto nel 1990 presso i Pixar Animation Studios, chiamato da John Lasseter. Lasseter not\u00f2 Stanton per i suoi cortometraggi \"A story\" e \"Somewhere in the Arctic\" presentati allo \"Spike and Mike's Festival of Animation\" del 1987.\nStanton ha studiato come animatore tradizionale presso il California Institute of the Arts (CalArts), ed \u00e8 approdato alla Pixar, studio di animazione al computer, senza la minima dottrina sull'informatica. Appena diplomatosi al CalArts inizi\u00f2 a collaborare, oltre che con Lasseter, anche con un altro importante animatore americano, Ralph Bakshi, con il quale lavora alla scrittura di alcuni episodi della serie animata \"Mighty Mouse, the New Adventure\".\nStanton e John Lasseter erano gli unici dipendenti Pixar che fossero degli animatori, e non programmatori o ingegneri informatici. Stanton inizialmente collabor\u00f2 all'animazione di spot commerciali, business verso cui in quegli anni era orientata la Pixar. Successivamente fece parte del team creativo degli ideatori di \"Toy Story\", il primo lungometraggio d'animazione interamente in CGI. Con questo film Andrew Stanton guadagn\u00f2 la sua prima nomination agli Oscar, quella per la miglior sceneggiatura originale (riconoscimento che per la prima volta and\u00f2 a un film d'animazione).\nNel 2003 scrive e dirige il suo primo lungometraggio, \"Alla ricerca di Nemo\". Con questo film Andrew Stanton ottiene il premio Oscar per il miglior film d'animazione e la sua seconda nomination per la miglior sceneggiatura originale.\nNel 2008 realizza il suo secondo film, \"WALL\u2022E\", che anche questa volta scrive e dirige e ottiene nuovamente l'oscar come miglior film d'animazione. Lavora con Mark Andrews alla scrittura dell'adattamento cinematografico dei romanzi di John Carter di Marte, serie fantascientifica scritta agli inizi del '900 da Edgar Rice Burroughs, di cui la Walt Disney Pictures ha recentemente acquistato i diritti. Inaspettatamente dato l'enorme successo delle precedenti due opere, il film \u00e8 stato uno dei pi\u00f9 grandi flop della storia del cinema.\nDal 1991 \u00e8 sposato con Julie (fotografa) da cui ha avuto due figli: Ben e Audrey."}
