{"id": "1803170", "revid": "124123", "url": "https://it.wikipedia.org/wiki?curid=1803170", "title": "Sobekhotep IX", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento, di tre scarabei, recanti il suo nome inscritto nel cartiglio, simbolo di regalit\u00e0.\nm3 \u02c1 r\u02c1 - sbk htp. Maara Sobekhotep, Maara Sobek \u00e8 in pace.\nIl nome di questo sovrano potrebbe trovarsi nelle righe perse. a causa del frammentariet\u00e0 del documento (colonne 6 e 7), del Canone Reale."}
{"id": "1803174", "revid": "118342321", "url": "https://it.wikipedia.org/wiki?curid=1803174", "title": "Cava dei Selci", "text": "Cava dei Selci \u00e8 una frazione del comune di Marino, in provincia di Roma, nell'area dei Castelli Romani.\nCava dei Selci era inizialmente un luogo di estrazione della selce, materiale che fu sfruttato particolarmente alla fine del XIX secolo per la realizzazione degli argini del Tevere a Roma. A partire dagli anni sessanta inizi\u00f2 a svilupparsi l'abitato moderno di Cava dei Selci, sulla sinistra, arrivando da Roma, della Strada statale 7 Via Appia. Negli anni novanta a Cava dei Selci fu realizzato l'impianto del Palaghiaccio di Marino, il pi\u00f9 grande palaghiaccio dell'Italia centrale oramai chiuso per inagibilit\u00e0.\nA Cava dei Selci \u00e8 presente il \"Parco della Pace\", una grande area verde situata sull'area delle ex-tramvie dei Castelli Romani STEFER, ed utilizzato oggi per concerti e manifestazioni pubbliche.\nLa parrocchia ha sede presso la moderna chiesa parrocchiale di Santa Rita da Cascia. Nella frazione \u00e8 presente un campo sportivo comunale, ubicato in via Marsala, che \u00e8 stata la sede dell\"'A.S.D. Cava dei Selci '97\", squadra calcistica che ha militato in Promozione."}
{"id": "1803179", "revid": "1271241", "url": "https://it.wikipedia.org/wiki?curid=1803179", "title": "Porsche RS Spyder", "text": "La Porsche RS Spyder (conosciuta come progetto interno con la sigla \"9R6\") \u00e8 una vettura prototipo da competizione costruita secondo le norme ACO LMP per la classe LM-P2. Con questo prototipo la Porsche \u00e8 tornata nel 2006 a cimentarsi ufficialmente nelle pi\u00f9 alte categorie delle gare endurance, dopo una pausa di 8 anni, dai tempi cio\u00e8 della Porsche 911 GT1, vincitrice della 24 Ore di Le Mans 1998.\nLe norme tecniche del regolamento sono quasi del tutto simili (motore e peso a parte) per prototipi P1 e P2, anche se le automobili della classe P2 non dispongono di potenze a livello delle vetture P1, il minor peso le rende per\u00f2 pi\u00f9 maneggevoli e guidabili nei tratti tecnici e tortuosi dei circuiti, per questo le RS Spyder si sono rivelate vetture in grado di competere su determinate piste anche per la vittoria assoluta.\nTecnica.\nIl telaio \u00e8 costituito da una monoscocca in fibra di carbonio rinforzata in plastica (CFRP) e con inserimenti in alluminio honeycomb, del peso di soli 75\u00a0kg e realizzata in collaborazione con l'azienda austriaca Carbotech, la carrozzeria \u00e8 anch'essa in fibra di carbonio.\nLa RS Spyder \u00e8 spinta da un motore V8 a 90\u00b0 di 3,4 litri capace di produrre 480 CV nella specifica 2006 ad un regime di 10.300 giri/min, la potenza massima \u00e8 limitata da una flangia di 44\u00a0mm posta sui collettori di aspirazione.\nIl cambio elettropneumatico sequenziale adotta 6 rapporti pi\u00f9 la retromarcia, per contenerne gli ingombri e il peso \u00e8 realizzato in magnesio e alluminio, assieme al motore svolge una funzione portante. In particolare, le dimensioni contenute della scatola del cambio hanno indotto i tecnici a fissare sopra di essa una struttura in fibra di carbonio che funge da base per gran parte della sospensione posteriore, infatti su di essa sono alloggiati gli ammortizzatori ed i braccetti anteriori delle sospensioni, lo scopo principale \u00e8 quello di scaricare sul motore ed il cambio parte delle sollecitazioni strutturali e del carico generato dall'alettone stesso. Le sospensioni sono di tipo indipendenti, hanno uno schema a doppi triangoli sovrapposti con puntoni diagonali che azionano ammortizzatori di tipo Push rod e barre di torsione regolabili.\nDal punto di vista aerodinamico, il corpo vettura \u00e8 capace di generare un carico aerodinamico pari a 1.000\u00a0kg a una velocit\u00e0 di 250\u00a0km/h.\nLe dimensioni del prototipo sono rispettivamente: 4.650\u00a0mm di lunghezza, 2.000\u00a0mm di larghezza, 1.030\u00a0mm di altezza. Nel 2006 la sport tedesca aveva un peso minimo da regolamento di 775 kg e una capacit\u00e0 massima del serbatoio carburante di 90 litri.\nEvoluzioni.\nNel 2007 la Porsche ha introdotto una vettura evoluzione, la carrozzeria e l'aerodinamica sono state riviste e sono leggermente diverse; anche il propulsore \u00e8 stato oggetto di sviluppi e aggiornamenti, la versione 2007 eroga 503 CV al medesimo regime massimo.\nNegli ultimi anni i regolamenti ACO sono stati oggetto di modifiche, in particolare la classe LM-P2, a cui appartiene la RS Spyder, ha subito un aggravio di peso e riduzione della potenza, perch\u00e9 secondo le intenzioni della federazione solo i prototipi LM-P1 sono destinati a contendersi la vittoria generale, mentre la classe P2 \u00e8 indirizzata alle squadre private e ai piloti gentleman.Nella stagione sportiva 2008 per quanto riguarda la 24 Ore di Le Mans e il Campionato Le Mans Series il peso minimo \u00e8 salito a 825\u00a0kg e la capacit\u00e0 del serbatoio \u00e8 stata ridotta a 80 litri. In Nord America nel Campionato American Le Mans Series, la federazione IMSA che sovraintende questa serie, ha imposto restrizioni tecniche meno severe, con un peso minimo di 800\u00a0kg e un serbatoio da 90 litri, mentre in entrambi i campionati \u00e8 stata adottata una flangia sull'airbox motore leggermente pi\u00f9 piccola e quindi penalizzante, riducendo la potenza ad un valore dichiarato di 476 CV.\nTuttavia, a met\u00e0 della stagione sportiva 2008, la Porsche ha introdotto l'iniezione diretta di benzina sul motore V8, grazie a questa evoluzione tecnica la potenza dichiarata \u00e8 salita nuovamente a 503\u00a0CV (550 CV secondo le stime degli esperti) e contestualmente \u00e8 stato ridotto il consumo di benzina; si tratta del primo propulsore a iniezione diretta capace di girare a oltre 10.000 giri al minuto, tale tecnologia verr\u00e0 poi in futuro applicata ai modelli di serie come la Porsche 911.\nNel 2009, l'ACO con l'intenzione di ridurre in generale le prestazioni dei prototipi (soprattutto le elevate velocit\u00e0 di percorrenza delle curve), ha imposto degli alettoni posteriori pi\u00f9 stretti, larghi al massimo 160\u00a0cm in luogo dei precedenti 200\u00a0cm, in questo modo diminuendo l'appoggio aerodinamico si riduce sensibilmente l'aderenza delle vetture.\nRisultati sportivi.\nQuesto prototipo venne presentato nel 2006. I piani sportivi prevedevano di schierare la vettura nel campionato ALMS, inizialmente in collaborazione esclusiva con la squadra di Roger Penske con la quale colse i primi significativi risultati, pole position e vittorie di classe.\nNel 2007 la Porsche, introducendo l'evoluzione della Spyder, annunciava anche l'intenzione di vendere il prototipo a squadre private, ma da schierare solamente nell'ALMS. La nuova vettura si rivela estremamente competitiva tanto da vincere molte gare non solo per quanto riguarda la propria classe P2, ma primeggiando anche in classifica assoluta ai danni della grande rivale Audi R10 TDI di classe P1, grazie anche alla particolare conformazione tortuosa dei circuiti americani che premiano il minor peso e la maggiore agilit\u00e0 della Porsche. Al termine del campionato la Porsche vince il titolo di classe P2 con il Team Penske.\nLa stagione agonistica 2008 si apre nel migliore dei modi, vincendo dopo 20 anni la 12 Ore di Sebring con l'equipaggio Timo Bernhard, Romain Dumas ed Emmanuel Collard; prevalendo su avversari pi\u00f9 quotati come Audi R10 TDI e Peugeot 908 HDi FAP entrambi afflitti da noie meccaniche.\nDal 2008 inoltre la Porsche torna a correre in Europa nel campionato Le Mans Series e nella 24 Ore di Le Mans, diversi team schierano le competitive RS Spyder. Alla 24 Ore di Le Mans le due Porsche arrivano decima e dodicesima assoluta, prima e seconda nella propria classe, la P2.In America riconferma il titolo costruttori nel campionato ALMS tramite le vetture del Team Penske e in Europa si aggiudica con la squadra Van Merksteijn Motorsport anche il campionato LMS.\nNel 2009 la RS Spyder giunta ormai alla sua quarta stagione agonistica all'attivo, viene iscritta, da team selezionati dalla casa, esclusivamente alla 24 Ore di Le Mans 2009 ricevendo aggiornamenti tecnici da parte dei tecnici del reparto Motorsport della Porsche. Nelle qualifiche, le barchette tedesche si dimostrano le pi\u00f9 veloci della propria classe, conducono poi una gara sempre in testa, la vettura del team danese \"Essex\" arriva prima in classe LMP2 e decima assoluta, mentre l'altro esemplare del \"Team Goh\", sbatte alla prima chicane dell'Hunaudi\u00e8res a poche ore dal termine ed \u00e8 costretta al ritiro.\nNel 2010 la vettura partecipa solo al campionato American Le Mans Series, rinunciando, quindi, alle gare europee. Il Team Cytosport (unica squadra ad utilizzare la Porsche RS Spyder nel 2010) ottiene la vittoria di classe P2 ed il 4\u00ba posto assoluto alla 12 Ore di Sebring. Conclude il campionato al 2\u00ba posto nella classifica riservata alle squadre, con le vittorie (oltre alla 12 Ore di Sebring) di Lime Rock e Mosport."}
{"id": "1803182", "revid": "124356478", "url": "https://it.wikipedia.org/wiki?curid=1803182", "title": "Chiesa di Santa Maria dei Miracoli (Brescia)", "text": "La chiesa di Santa Maria dei Miracoli \u00e8 un edificio religioso di Brescia, collocato lungo corso Martiri della Libert\u00e0.\nStoria.\nDopo la peste che aveva afflitto la citt\u00e0 tra il 1480 e il 1484, si diffuse a Brescia la notizia che un affresco votivo raffigurante una \"Madonna col Bambino\" dipinto in facciata a una casa lungo il corso del quartiere di San Nazaro aveva poteri miracolosi. Sull'onda del fervore religioso popolare, il Comune avvi\u00f2 nel 1486 le trattative per l'acquisto della casa. Nel 1488 fu finalmente inaugurato il cantiere del primitivo santuario, costituito da una parte degli interni della chiesa e, soprattutto, dalla maestosa facciata in marmo cesellato, la cui esecuzione \u00e8 probabilmente da attribuire alla bottega dei Sanmicheli, da poco insediatisi in citt\u00e0, forse proprio in concomitanza con l'ottenimento di questa eccezionale commessa, e all'epoca unica bottega di scultori attiva a Brescia in grado di operare su un manufatto di livello tecnico e culturale cos\u00ec elevato.\nLa facciata dei Sanmicheli, corrispondente al livello pi\u00f9 basso e raffinato della facciata attuale, viene compiuta entro l'anno 1500. Nel frattempo, l'edificio religioso subisce un rapido sviluppo, anche grazie al crescere del numero di fedeli e delle elemosine e, probabilmente a cantieri ancora aperti, viene deciso per il suo ampliamento, portando il santuario alla dimensione definitiva. Le partiture architettoniche interne, connotate da caratteri decorativi elaborati e raffinati, vengono forse realizzati da Gasparo Cairano e bottega. Lo stesso scultore realizza inoltre il ciclo di \"Apostoli\" per la prima cupola, interposto al ciclo di \"Angeli\" del Tamagnino, entrambi consegnati e pagati nel 1489.\nNel corso dei secoli, il santuario si arricchisce di opere, soprattutto pittoriche, tra cui una tela del Moretto e il ciclo di teleri con le \"Storie di Ges\u00f9\" per il presbiterio, dipinto da una serie di autori bresciani tra cui Tommaso Bona e Pier Maria Bagnadore. Anche le pareti e le volte della chiesa vengono affrescate e stuccate da vari autori. Gran parte dell'apparato pittorico parietale viene distrutto durante la seconda guerra mondiale, quando l'edificio viene gravemente danneggiato dai bombardamenti che, miracolosamente, non intaccano la facciata e le pregiate sculture della prima cupola. Negli anni successivi il santuario viene profondamente ricostruito, salvando tuttavia gran parte del patrimonio originale, perlomeno scultoreo.\nNel 2019 la chiesa \u00e8 stata dotata di un organo a canne, costruito nel 1974 dalla ditta neerlandese Koch, a trasmissione meccanica con 13 registri su due manuali e pedale; in precedenza, sulla cantoria in controfacciata vi era un organo Tonoli, andato perduto durante la seconda guerra mondiale.\nDescrizione.\nCatalogata tra i capolavori architettonici italiani, la chiesa, \u00abgioiello dell'architettura rinascimentale lombarda, presenta una complessa facciata, che nella ornatissima parte centrale (...) \u00e8 dovuta a vari artisti della regione\u00bb, sedici scultori lavorarono alle decorazioni, tra cui Gaspare da Cairano, Antonio della Porta e Giovan Battista e Giovanni Stefano da Sesto. Le quattro cupole della chiesa sono nascoste dal tiburio e un'abside ottagonale. Fu Carlo Borromeo che, nella storica visita a Brescia sul principio del 1580, dette disposizione che l'affresco votivo quattrocentesco della Madonna col Bambino venisse collocata all'interno del Santuario allora in costruzione."}
{"id": "1803183", "revid": "46716", "url": "https://it.wikipedia.org/wiki?curid=1803183", "title": "Ergoterapia", "text": ""}
{"id": "1803186", "revid": "75435", "url": "https://it.wikipedia.org/wiki?curid=1803186", "title": "Campidoglio di Washington", "text": ""}
{"id": "1803188", "revid": "3831", "url": "https://it.wikipedia.org/wiki?curid=1803188", "title": "Laceno d'Oro", "text": ""}
{"id": "1803189", "revid": "1573940", "url": "https://it.wikipedia.org/wiki?curid=1803189", "title": "Mershepsesra", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento di una statua che lo rappresenta. Questa venne alla luce nel 1957 a Benevento e doveva far parte del corredo del locale tempio di Iside, fatto costruire dall'imperatore Domiziano alla fine del I secolo. La statua, dedicata ad Amon-Ra, doveva in origine trovarsi nel grande tempio di Amon a Karnak e venne successivamente portata nell'antica \"Beneventum\" probabilmente da un privato. Oggi il reperto \u00e8 esposto nel locale Museo del Sannio.&lt;br&gt;\nLa statua contiene i nomi del sovrano inseriti nei cartigli, simbolo di regalit\u00e0:\nmr \u0161ps s r\u02c1 ini - Mershepsesra Ini Amata \u00e8 la regalit\u00e0 di Ra, Ini \nIl nome di questo sovrano potrebbe trovarsi nelle righe perse. a causa del frammentariet\u00e0 del documento (colonne 6 e 7), del Canone Reale."}
{"id": "1803193", "revid": "1788047", "url": "https://it.wikipedia.org/wiki?curid=1803193", "title": "Ning", "text": "Ning \u00e8 un'applicazione web multilingua, ideata dal programmatore Marc Andreessen, che permette di creare siti web sociali o reti sociali (social network) senza avere cognizioni di programmazione.\nLa piattaforma \u00e8 sviluppata in Java; i siti vengono generati in PHP.\nCaratteristiche.\nNing permette all'utente di controllare le funzionalit\u00e0 applicative ed estetiche del sistema, le procedure di registrazione, l'inserimento dei contenuti, la moderazione e cos\u00ec via.\nHa un sistema di amministrazione flessibile ed utilizza sistemi di sicurezza e di autentificazione/autorizzazione.\nAppositi moduli permettono agli utenti di inserire immagini, foto e file musicali. Ha una discreta integrazione con Flickr, Facebook e Myspace con supporto di strumenti caratteristici del web 2.0 quali RSS e blog.\nUn difetto \u00e8 rappresentato dalla mancanza di strumenti quali il wiki e il calendario.\nModalit\u00e0 di fruizione del servizio.\nIl servizio che Ning ha erogato sino al 2010 ha due modalit\u00e0 di fruizione: la prima, gratuita, ha permesso di creare i propri siti con l'obbligo di ospitare inserzioni pubblicitarie (principalmente Google AdSense); la seconda \u00e8 una versione commerciale che, a fronte di un canone mensile, ha garantito un controllo sui contenuti pubblicitari.\nAnche altri servizi aggiuntivi (quali la garanzia di una maggior banda, l'utilizzo di spazio supplementare oppure il fatto che non appaia nell'URL il dominio ning.com) sono stati proposti a pagamento.\nNel maggio 2008, Ning contava circa 275.000 social network.\nNel maggio 2010 il nuovo Amministratore Delegato di Ning, Jason Rosenthal, ha annunciato per\u00f2 un radicale stravolgimento della concezione, con la chiusura a partire da luglio 2010 di ogni social network non a pagamento (\"phase out our free service\"). Questa scelta economica viene interpretata da molti come un notevole cambio di rotta culturale in corso nel mondo di internet.\nL'azienda.\nNing ha base a Palo Alto, in California. Il suo nome, che si pronuncia Ningh (con la g dura), deriva da un termine cinese il cui significato \u00e8 approssimativamente \"pace\".\nSi tratta della terza startup di Marc Andreessen (dopo Netscape e Opsware); inizialmente il progetto fu chiamato '24 Hour Laundry' per poi assumere la nominazione Ning nell'ottobre del 2005.\nNel luglio 2007 Ning ha acquisito un capitale di circa 44 milioni di dollari a titolo di venture capital grazie all'americana Legg Mason."}
{"id": "1803197", "revid": "287204", "url": "https://it.wikipedia.org/wiki?curid=1803197", "title": "Wallace Stevens", "text": "Biografia.\nStudi\u00f2 giurisprudenza ma lasci\u00f2 l'avvocatura per lavorare a Hartford come dirigente di una societ\u00e0 di assicurazioni. Poeta di grande mestiere, fu sensibile a influenze della poesia europea, in particolare francese, da Baudelaire a Corbi\u00e8re e a Mallarm\u00e9. Nonostante i molti echi dei grandi romantici inglesi, soprattutto John Keats, la sua poesia va letta nel contesto del rinnovamento del linguaggio compiuto dal Modernismo letterario angloamericano.\nDalla raffinata ed enigmatica eleganza della prima raccolta \"Harmonium\" (1924) alle riflessioni pi\u00f9 politiche di \"Ideas of Order\" (Idee di ordine, 1936), ai poemi della tarda maturit\u00e0, Stevens approfondice il rapporto dialettico realt\u00e0-fantasia, con una spettacolare serie di variazioni e con una grandiosit\u00e0 progettuale ed esecutiva che lo impongono come uno dei poeti pi\u00f9 consapevoli e compiuti del Novecento non solo in America. Nel 1955 la raccolta delle sue poesie gli valse il Premio Pulitzer per la poesia.\nIn Italia la poesia di Stevens fu tradotta tempestivamente nel 1954 da Renato Poggioli, che intrattenne un'ampia corrispondenza con Stevens e ne cit\u00f2 stralci nel commento alla raccolta \"Mattino domenicale ed altre poesie\" (1954). Dagli anni 1980 sono apparse numerose altre traduzioni commentate, anche se Stevens rimane un poeta per poeti sia in America che all'estero.\nLa rivista semestrale \"The Wallace Stevens Journal\", edita dalla Wallace Stevens Society, \u00e8 interamente dedicata a studi di carattere specialistico del poeta di Hartford, ma comprende anche omaggi di poeti americani ed europei. Infatti Stevens \u00e8 uno degli scrittori del Novecento su cui la critica si \u00e8 pi\u00f9 soffermata e continua a dibattere. Lievemente inferiore \u00e8 stato il suo influsso in Inghilterra. Si veda il volume di saggi critici \"Wallace Stevens Across the Atlantic\", a cura di Bart Eeckhout e Edward Ragg, prefazione di Frank Kermode (Hampshire, Palgrave, 2008)."}
{"id": "1803198", "revid": "46291", "url": "https://it.wikipedia.org/wiki?curid=1803198", "title": "Styrax", "text": "Styrax \u00e8 un genere di piante della famiglia Styracaceae che comprende un centinaio di specie di arbusti e piccoli alberi, diffusi nelle regioni temperato-calde e tropicali dell'Emisfero boreale e, con una sola specie, dell'Emisfero australe (Sudamerica). Una specie, \"Styrax officinalis\", cresce anche in localit\u00e0 isolate d'Italia.\nTassonomia.\nComprende le seguenti specie:"}
{"id": "1803199", "revid": "729019", "url": "https://it.wikipedia.org/wiki?curid=1803199", "title": "Partito Lucano d'Azione", "text": "Il Partito Lucano d'Azione \u00e8 stato un partito politico regionale italiano attivo in Basilicata, fondato dopo la Prima guerra mondiale da Giuseppe Chiummiento direttore del quotidiano \"La Basilicata\", antifascista e gi\u00e0 seguace dello statista lucano Francesco Saverio Nitti.\nOper\u00f2 tra il 1924 e il 1925, pur tra grandi difficolt\u00e0 per gli interventi di prefettura e questura.\nSulla scia del Partito Sardo d'Azione, di Emilio Lussu, il Partito Lucano d'Azione si colloc\u00f2 su coraggiose posizioni antifasciste con un singolare programma che intendeva valorizzare le autonomie locali e cerc\u00f2 di avviare un dibattito sul riscatto della Basilicata. Apr\u00ec diverse sezioni in tutta la regione. Il cammino dei \"lucanisti\" fu molto breve, nonostante il successo elettorale che vide Chiummiento consigliere provinciale. Il nuovo partito non riusc\u00ec a portare a termine il suo programma. Fu sollecitato ad aderire all'Unione Nazionale di Giovanni Amendola, ma nel 1925 fu sciolto per le azioni repressive del regime fascista che lo considerava una associazione sovversiva."}
{"id": "1803200", "revid": "63727", "url": "https://it.wikipedia.org/wiki?curid=1803200", "title": "Peugeot Type 135 e 156", "text": ""}
{"id": "1803207", "revid": "1243", "url": "https://it.wikipedia.org/wiki?curid=1803207", "title": "Ferrovia del B\u00fbt", "text": ""}
{"id": "1803215", "revid": "83531", "url": "https://it.wikipedia.org/wiki?curid=1803215", "title": "Veneri paleolitiche", "text": "Le veneri paleolitiche sono piccole statue preistoriche raffiguranti donne con gli attributi sessuali molto pronunciati e ritratti con certo realismo (laddove il resto del corpo, a partire dal viso, \u00e8 raffigurato in modo assai approssimativo). Vengono dette anche \"veneri steatopigie\" (dalle parole greche , , \"grasso\", \"adipe\", e , \"natiche\", quindi \"dalle grosse natiche\") o callipigie (sempre dal greco , composto di , \"bellezza\", e , quindi \"dalle belle natiche\").\nCaratteristiche generali.\nLe veneri rappresentano le prime raffigurazioni del corpo umano. Sono di dimensioni minute (alcune intorno ai 20\u00a0cm, altre di soli 4\u00a0cm).\nI materiali pi\u00f9 utilizzati sono steatite, calcite, calcare marmoso.\nTali \"veneri\" sono state rinvenute in diverse localit\u00e0 europee, tra cui Brassempouy, Lespugue, Willendorf, Malta, Savignano sul Panaro e Balzi Rossi, ma sono di fatto diffuse dall'Atlantico alla Siberia. Mentre la tradizione vuole che esse appartengano alla \"facies\" aurignaziana, esse per lo pi\u00f9 sono in realt\u00e0 gravettiane e solutreane: la datazione resta comunque controversa, dato che i ritrovamenti sono avvenuti spesso in condizioni che non assicurano una corretta ricostruzione scientifica.\nOltre alla produzione gravetto-solutreana, esistono veneri risalenti alla pi\u00f9 recente cultura magdaleniana, come la Venere di Monruz di 11.000 anni fa. Ad oggi si conosce un solo esemplare della pi\u00f9 antica cultura aurignaziana, la Venere di Hohle Fels, ritrovata nel 2008 in Germania e datata intorno ai 35.000 anni fa.\nIl motivo di tali rappresentazioni resta del tutto ipotetico: mentre alcuni ritengono che queste statuine vadano interpretate come raffigurazioni realistiche della femminilit\u00e0 dell'epoca (cos\u00ec la steatopigia resta una caratteristica di Ottentotti e Boscimani), secondo altri tali raffigurazioni corrispondono alle prime speculazioni dell'uomo neolitico intorno al rapporto tra natura e vita: l'osservazione del ciclo delle stagioni sugger\u00ec che la vita stessa era legata ad un ciclo. Essendo la donna origine della vita del figlio, si sarebbe sviluppato un culto della Dea Madre."}
{"id": "1803225", "revid": "92723", "url": "https://it.wikipedia.org/wiki?curid=1803225", "title": "Peugeot Type 156", "text": "La Type 156 \u00e8 un'autovettura di lusso prodotta tra il 1920 ed il 1923 dalla casa automobilistica francese Peugeot.\nProfilo.\nNel 1920 fu lanciata la Type 156, una vettura destinata a riprendere l'eredit\u00e0 della vecchia Type 135, non pi\u00f9 in listino da sette anni. Rispetto a quest'ultima il nuovo modello era ancora pi\u00f9 grande: lunga 4.9 m, aveva un passo di ben 3.67 m ed era dotata di un grosso 6 cilindri da 5954 cm\u00b3 in grado di spingere la vettura a 90\u00a0km/h di punta. Tale propulsore era caratterizzato dalla distribuzione con valvole a fodero, per la prima volta montate su una Peugeot. La vettura fu impiegata anche dal Presidente della repubblica francese di allora.\nLa Type 156 fu impiegata come prototipo dalla Casa francese per sperimentare l'impiego di un motore a gasolio. Il progetto rimase per\u00f2 allo stadio sperimentale e non fu portato alla produzione in serie.\nLa Type 156 fu l'ultimo modello della Peugeot a occupare la fascia delle vetture di lusso di alto livello, per intenderci, quelle che stavno immediatamente al di sotto delle super-ammiraglie di gran lusso. Dopo questa vettura sarebbero arrivate anche altre vetture di lusso, ma di livello inferiore: per esempio, anche le Peugeot Type 174 e 184 erano vetture di lusso, ma per allestimenti e motorizzazione (montavano un 3.8 litri) erano al di sotto della Type 156.\nLa Type 156 fu prodotta fino al 1923 in 180 esemplari."}
{"id": "1803230", "revid": "767487", "url": "https://it.wikipedia.org/wiki?curid=1803230", "title": "Due tempi all'inferno", "text": "Due tempi all'inferno (\"K\u00e9t f\u00e9lid\u0151 a pokolban\") \u00e8 un film liberamente ispirato alla partita della morte tenutasi a Kiev il 9 agosto 1942 tra una squadra mista di calciatori di Dynamo e Lokomotiv e una squadra composta da ufficiali dell'aviazione tedesca Luftwaffe.\nTrama.\nIl film si svolge in un \"campo di lavoro\" sorvegliato da militari ungheresi nella primavera del 1944. In questo campo di prigionia coabitano soldati ungheresi che hanno subordinato, elementi sovversivi e naturalmente ebrei. \u00c8 fin troppo evidente che i sorveglianti siano alle dipendenze dei nazisti, difatti per il compleanno di Hitler viene organizzata una partita di calcio tra i detenuti ed una rappresentativa dell'esercito tedesco. Viene dato incarico ad uno dei prigionieri di organizzare il team, ma le difficolt\u00e0 incontrate a causa della comprensibile ritrosia dei compagni non sono poche. Durante un allenamento i prigionieri tenteranno la fuga, ma verranno ripresi e condannati a morte. Ma prima si deve disputare la partita, la fucilazione pu\u00f2 aspettare. Consci di questo destino i condannati scendono egualmente in campo e chiudono il primo tempo in vantaggio. Nell'intervallo viene loro offerta la grazia: dovranno semplicemente perdere l'incontro.\nTema.\nCome gi\u00e0 il film sovietico \"Il terzo tempo\" (1962) e gli americani \"Quella sporca ultima meta\" (1974) e \"Fuga per la vittoria\" (1981) saranno ispirati alla gi\u00e0 citata partita della morte."}
{"id": "1803234", "revid": "606039", "url": "https://it.wikipedia.org/wiki?curid=1803234", "title": "Societ\u00e0 eterogenee di insetti", "text": "Le societ\u00e0 eterogenee di insetti derivano dalla compenetrazione di due o pi\u00f9 societ\u00e0 omogenee. Le relazioni tra le due, o pi\u00f9, specie possono essere definite dalle seguenti relazioni:"}
{"id": "1803235", "revid": "729019", "url": "https://it.wikipedia.org/wiki?curid=1803235", "title": "Stephen Moore", "text": "Biografia.\nNato in Arabia Saudita da genitori irlandesi, crebbe a Galway; nel 1988 la famiglia si trasfer\u00ec in Australia e si stabil\u00ec nel Queensland.\nMoore comp\u00ec gli studi a Brisbane ed entr\u00f2 nel club di rugby dell'Universit\u00e0 del Queensland, presso cui consegu\u00ec la laurea in scienze.\nRappresentante a livello provinciale nel Queensland, esord\u00ec con la relativa \"franchise\", i , nel Super 12 2002 contro i sudafricani .\nDopo aver militato nelle selezioni giovanili esord\u00ec, nel 2005, negli \"Wallabies\" in un \"test match\" contro ; due anni pi\u00f9 tardi fu inserito nella rosa che prese parte alla in Francia.\nNel 2008 firm\u00f2 un contratto triennale per i , formazione di Canberra.\nTifoso del club calcistico inglese del , Moore ha dichiarato di voler laurearsi in Medicina dopo il termine della sua carriera agonistica.\nNel dicembre 2009 Moore fu uno dei quattro australiani invitati dai per l'incontro di fine \"tour\" della a Twickenham.\nPrese parte alla in Nuova Zelanda, raggiungendo il terzo posto, e quattro anni pi\u00f9 tardi fu designato capitano della squadra alla in Inghilterra, in cui la squadra giunse fino alla finale per poi perdere contro la ."}
{"id": "1803236", "revid": "102686299", "url": "https://it.wikipedia.org/wiki?curid=1803236", "title": "Palomar 4", "text": "Palomar 4 \u00e8 un ammasso globulare visibile nella costellazione dell'Orsa Maggiore, al confine col Leone.\nFu scoperto da Edwin Hubble nel 1949 e in seguito riscoperto da A. G. Wilson nel 1955; dista oltre 400.000 anni luce.\nQuest'oggetto \u00e8 pi\u00f9 lontaro pure delle due Nubi di Magellano; inizialmente si credeva che fosse una galassia nana, per cui gli fu assegnato il nome di \"Galassia Nana dell'Orsa Maggiore\". In seguito venne dimostrata la sua appartenenza alla classe degli ammassi globulari, in particolare a quelli di piccola massa dispersi all'esterno dell'alone galattico. Questo \u00e8 il pi\u00f9 difficile da osservare degli oggetti del suo genere (ammassi globulari isolati); la stella pi\u00f9 luminosa dell'ammasso \u00e8 di diciottesima magnitudine apparente."}
{"id": "1803247", "revid": "838137", "url": "https://it.wikipedia.org/wiki?curid=1803247", "title": "FL7 (ferrovia regionale del Lazio)", "text": ""}
{"id": "1803248", "revid": "34760", "url": "https://it.wikipedia.org/wiki?curid=1803248", "title": "Processo zombi", "text": ""}
{"id": "1803250", "revid": "1573940", "url": "https://it.wikipedia.org/wiki?curid=1803250", "title": "Sebekai", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento di una bacchetta d'avorio conservata presso il Museo Egizio del Cairo.\ns b k3 i - Sebekai\nSecondo l'egittologo J\u00fcrgen von Beckerath Sebekai potrebbe essere un'alterazione del nome Sobekhotep usato da numerosi sovani di questo periodo storico mentre secondo altri (S. Quirke) potrebbe essere in relazione con il nome Sedjefakara (forse Amenemhat VII)."}
{"id": "1803252", "revid": "1573940", "url": "https://it.wikipedia.org/wiki?curid=1803252", "title": "Hu\u00ecw\u00e9n", "text": "Si conosce davvero poco della vita di Hu\u00ecw\u00e9n, le cronache monastiche ne attestano l'esistenza ma non riportano dettagli sulla sua vita, n\u00e9 le sue opere.\nSarebbe vissuto durante il periodo dei Qi Settentrionali ( \u5317\u9f4a \"B\u011biq\u00ed\", 550-577) nella provincia di Hubei dove incontr\u00f2 Hu\u00ecs\u012b (\u6167\u601d, 515-577) che divenne suo discepolo.\nAlcune cronache riportano che ebbe l\"'illuminazione\" durante la lettura del \"D\u00e0 zh\u00ecd\u00f9 l\u00f9n\" (\u5927\u667a\u5ea6\u8ad6, sans. \"Mah\u0101pr\u0101j\u00f1\u0101 p\u0101ramit\u00f4pade\u015ba\", Commentario ai \"Praj\u00f1\u0101p\u0101ramit\u0101s\u016btra \" attribuito a N\u0101g\u0101rjuna, tradotto da Kum\u0101raj\u012bva, T.D. 1509).\nIn particolare citano che ci\u00f2 che gli consent\u00ec l'\"illuminazione\" fu il passo:\nLa dottrina di Hu\u00ecw\u00e9n sulla 'simultaneit\u00e0 della mente nelle tre saggezze' (\u4e00\u5fc3\u4e09\u667a \"y\u012bx\u012bn s\u0101nzh\u00ec\") sar\u00e0 poi sviluppata dal suo discepolo Hu\u00ecs\u012b nella dottrina della 'simultaneit\u00e0 delle mente nelle tre consapevolezze' (\u4e00\u5fc3\u4e09\u89c0, \"y\u012bx\u012bn s\u0101ngu\u0101n\": consapevolezza della vacuit\u00e0 di ogni fenomeno \u89c0\u7a7a \"gu\u0101nk\u014dng\"; consapevolezza della sua unicit\u00e0 provvisoria \u89c0\u5047, \"gu\u0101nji\u01ce\"; e quindi consapevolezza unita di vacuit\u00e0 e unicit\u00e0 provvisoria di ogni fenomeno o suoi insiemi \u89c0\u4e2d \"gu\u0101nzh\u014dng\"), dottrine a loro volta riprese da Zh\u00ecy\u01d0 (\u667a\u9857, 538-597) nella elaborazione Ti\u0101nt\u00e1i dello \"yu\u00e1nr\u00f3ng s\u0101nd\u00ec\" (\u5713\u878d\u4e09\u8ae6) e dello \"y\u012bni\u00e0n s\u0101nqi\u0101n\" (\u4e00\u5ff5\u4e09\u5343)."}
{"id": "1803253", "revid": "287204", "url": "https://it.wikipedia.org/wiki?curid=1803253", "title": "NGC 7331", "text": "NGC 7331 (nota anche come C 30) \u00e8 una galassia a spirale visibile nella costellazione di Pegaso.\nSi individua 4 gradi a NNW della brillante stella ; si mostra in piccoli strumenti come una scia chiara disposta in senso N-S, appena pi\u00f9 chiara al centro. I bracci, visibili con strumenti di maggiori dimensioni, sono tenui e aperti in direzione sud; la struttura e le dimensioni sono simili a quelle della Via Lattea, al punto che talvolta ci si riferisce a questa galassia come alla \"gemella della Via Lattea\". Nel 1959 esplose una supernova di tipo IIL, 1959D, che raggiunse magnitudine 3,4, e nel 2013 un'altra di tipo II, 2013bu, che raggiunse 16,6 Al suo interno sono osservabili evidenti fenomeni di starburst; dista dalla Via Lattea circa 45 milioni di anni luce."}
{"id": "1803254", "revid": "767487", "url": "https://it.wikipedia.org/wiki?curid=1803254", "title": "Karim Fegrouch", "text": "Carriera.\nHa iniziato la carriera in Marocco, giocando per anni nel Maghreb F\u00e8s e nel Wydad Casablanca.\nAll'et\u00e0 di 29 anni, nel 2011, ha aperto la sua prima parentesi all'estero in Grecia al PAS Giannina. Ha collezionato 9 presenze nella Souper Ligka Ellada 2011-2012, conclusa dalla squadra all'8\u00ba posto, e 29 nel campionato 2012-2013 che ha visto il PAS qualificarsi ai play-off per il titolo nazionale.\nNel 2013 si \u00e8 trasferito a Cipro, all'AEL Limassol, dove ha ereditato la porta dall'argentino Mat\u00edas Degra. Qui \u00e8 rimasto per due stagioni, prima di tornare per un periodo a giocare in Marocco.\n\u00c8 poi rimasto per circa 8 mesi senza giocare, mesi durante i quali ha anche vissuto in Svezia, paese della moglie. Nell'agosto 2016 \u00e8 stato annunciato come nuovo arrivo del Sirius, squadra militante nella seconda serie nazionale, con un accordo valido fino al termine del campionato che in Svezia finisce a novembre. Il Sirius si \u00e8 classificato al 1\u00ba posto della Superettan 2016 conquistando cos\u00ec la promozione in Allsvenskan. Fegrouch tuttavia non \u00e8 mai sceso in campo, dato che era terzo portiere dietro ai compagni di reparto Lukas Jonsson e Benny Lekstr\u00f6m.\n\u00c8 stato terzo portiere del Sirius anche nel 2017, anno in cui ha iniziato a svolgere anche la mansione di allenatore dei portieri insieme a insieme a Claudio Leal. Dopo le prime due giornate dell'Allsvenskan 2018 invece si \u00e8 ritrovato portiere titolare, vista la squalifica di Josh Wicks risultato positivo alla cocaina e l'inesperienza del giovane Gustav Nyberg. Fegrouch si \u00e8 ritirato dal calcio giocato al termine del campionato 2018, in cui ha collezionato 11 presenze, tutte ottenute nella prima met\u00e0 di stagione: nella seconda parte del torneo infatti \u00e8 tornato in panchina, in concomitanza con il rientro di Lukas Jonsson dal prestito."}
{"id": "1803259", "revid": "486946", "url": "https://it.wikipedia.org/wiki?curid=1803259", "title": "Trio Junior", "text": ""}
{"id": "1803260", "revid": "204012", "url": "https://it.wikipedia.org/wiki?curid=1803260", "title": "Linfogranuloma inguinale", "text": ""}
{"id": "1803261", "revid": "204012", "url": "https://it.wikipedia.org/wiki?curid=1803261", "title": "Linfopatia venerea", "text": ""}
{"id": "1803262", "revid": "6923", "url": "https://it.wikipedia.org/wiki?curid=1803262", "title": "Volvo Tundra", "text": ""}
{"id": "1803263", "revid": "1543377", "url": "https://it.wikipedia.org/wiki?curid=1803263", "title": "Dolo (Burkina Faso)", "text": "Dolo \u00e8 un dipartimento del Burkina Faso classificato come comune, situato nella provincia di Bougouriba, facente parte della Regione del Sud-Ovest.\nIl dipartimento si compone del capoluogo e di altri 13 villaggi: B\u00e8koro, Boh\u00e9ro, Diagnon, Dolindia, Goumpologo, H\u00e8ll\u00e8l\u00e8, Milkpo, Nic\u00e9o, Nouvielgane, Olbontoun\u00e9, Saptan, Soussoubro e Tinkiro-Lobi."}
{"id": "1803265", "revid": "174925", "url": "https://it.wikipedia.org/wiki?curid=1803265", "title": "Dieci mondi", "text": "I Dieci mondi (o \"Dieci regni dell'esistenza\"; cinese \u5341\u754c \"sh\u00edji\u00e8\"; giapponese \"jikkai\"; coreano \uc2ed\uacc4 \"sipgye\"; vietnamita \"th\u1eadp gi\u1edbi\") \u00e8 una dottrina buddhista mah\u0101y\u0101na cinese, originatasi all'interno della scuola Ti\u0101nt\u00e1i (\u5929\u53f0\u5b97). \nEssa sostiene che in ogni essere senziente sono insiti dieci stati che si manifestano in tutti gli aspetti dell'esistenza. \nOgnuno li possiede potenzialmente tutti e dieci, e in ogni momento l'essere vivente pu\u00f2 passare da uno all'altro.\nTale dottrina prende spunto dalla dottrina buddhista indiana dei \"Sei destini\" (sanscrito \" \u1e63a\u1e0d-jagati\"; tibetano \" 'gro-ba rigs-drug\"; cinese \u516d\u9053 \"li\u00f9d\u00e0o\"; coreano \"yukto\"; giapponese \"rokud\u014d\"; vietnamita l\u1ee5c \u0111\u1ea1o) ovvero le \"sei forme dell'esistenza condizionata\" o \"sei destini del \"sa\u1e43s\u0101ra\"\". \nLa dottrina dei \"Dieci mondi\" differisce sostanzialmente da quella dei \"Sei destini\" non solo per il numero e le classi dei \"regni\" descritti (dieci e sei) quanto piuttosto nel fatto che la prima considera coesistenti in un medesimo mondo gli altri nove (e quindi presenti nella medesima vita di un individuo), mentre la seconda pur trattando degli esseri che passano da una condizione di esistenza all'altra lo fa sia nel senso degli stati mentali durante una vita, che nel senso della rinascita degli stessi.\nLa dottrina dei \"Dieci mondi\", elaborata inizialmente in Cina, si diffuse presso tutti quei paesi buddhisti che furono influenzati dal Canone buddhista cinese: Giappone, Corea e Vietnam.\nQuesti mondi possono anche rappresentare la \"schematizzazione\" degli stati vitali che ognuno di noi sperimenta continuamente."}
{"id": "1803268", "revid": "1543377", "url": "https://it.wikipedia.org/wiki?curid=1803268", "title": "Nioronioro", "text": "Nioronioro o Iolonioro \u00e8 un dipartimento del Burkina Faso classificato come comune, situato nella Provincia di Bougouriba, facente parte della Regione del Sud-Ovest.\nIl dipartimento si compone del capoluogo e di altri 40 villaggi: Barkoura, Barsera, Binte, Botoro, Burkinao, Diassara, Djonl\u00e8ra, Doumbouro, Dounkora, Dountelo, Gairo, Gbingue, Gomgombiro, Gongontiano, Hebrimpono, Kambeledaga, Koursera, Kpalbalo, Loukoura, Milpo, Niombouna, Niombripo, Nonku\u00e9ro, N'tonhero, Ouidiara, Pergdalembiro, Pokouro, Poyo, Sangolo, Sarambour, Saramboura, Sidoumoukar, Sidoumoukar-Hiro, Sinamanana, Tiarkiro, Tomena, Torkiaro, Werinkera, Yeyera e Younora."}
{"id": "1803269", "revid": "86343", "url": "https://it.wikipedia.org/wiki?curid=1803269", "title": "Iolonioro", "text": ""}
{"id": "1803281", "revid": "1543377", "url": "https://it.wikipedia.org/wiki?curid=1803281", "title": "Tiankoura", "text": "Tiankoura \u00e8 un dipartimento del Burkina Faso classificato come comune, situato nella Provincia di Bougouriba, facente parte della Regione del Sud-Ovest.\nIl dipartimento si compone del capoluogo e di altri 36 villaggi: Balambiro, Bombara, Dangbara, Diebiro, Diourao, Elfora, Gongoura, Guimbissenao, Kankoura, Kanseo, Kimpeo, Kolonkoura, Kouloh, Kourguenou, Kourou, Kpolo, Lobignonao, Minao, Niempiro, Nkinora, N'tonhiro, Odara, Orkounou, Palembera, Sehintiro, Sinkiro, Sounkpourouna, Tinguera, Tiopanao, Tioyo, Tordiera, Uleo, Walti\u00e8ra, Wangara, Y\u00e8b\u00e8l\u00e8la e Y\u00e8l\u00e8la."}
{"id": "1803287", "revid": "106456", "url": "https://it.wikipedia.org/wiki?curid=1803287", "title": "Ruhland", "text": "Ruhland, in lusaziano \"R\u00f3lany\", \u00e8 una citt\u00e0 del Brandeburgo, in Germania.\nAppartiene al circondario dell'Oberspreewald-Lusazia ed \u00e8 capoluogo dell'Amt Ruhland.\nIl territorio comunale \u00e8 attraversato dal fiume Elster Nera.\nSuddivisione amministrativa.\nIl territorio cittadino comprende la citt\u00e0 di Ruhland e la localit\u00e0 di Arnsdorf; non vi sono frazioni."}
{"id": "1803289", "revid": "149727", "url": "https://it.wikipedia.org/wiki?curid=1803289", "title": "R\u00f3lany", "text": ""}
{"id": "1803293", "revid": "119967777", "url": "https://it.wikipedia.org/wiki?curid=1803293", "title": "Apokolips", "text": "Apokolips \u00e8 un pianeta immaginario dell'universo fumettistico DC, creato da Jack Kirby nel febbraio 1971 su \"The New Gods\" n. 1 e facente parte del cosiddetto Quarto Mondo.\n\u00c8 un grande e infernale pianeta pieno di pozzi fiammeggianti (il suo nome \u00e8 una storpiatura dall'inglese \"apocalypse\", cio\u00e8 \"apocalisse\") in cui gli abitanti sono comandati dal tirannico Darkseid con l'aiuto della sua armata di Parademoni."}
{"id": "1803294", "revid": "1543377", "url": "https://it.wikipedia.org/wiki?curid=1803294", "title": "Regione del Mar Nero", "text": "La regione del Mar Nero (in turco Karadeniz B\u00f6lgesi) \u00e8 una delle sette divisioni a fini statistici della Turchia. Si trova nel nord-est del paese. La superficie \u00e8 di circa 116.169\u00a0km\u00b2 e ha una popolazione di circa 7,5 milioni di abitanti. Il territorio corrisponde all'incirca a quello dell'antica provincia romana del Ponto.\nProvince.\nDella regione fanno parte le seguenti province:"}
{"id": "1803295", "revid": "110157", "url": "https://it.wikipedia.org/wiki?curid=1803295", "title": "Sciaiani", "text": "Sciaiani \u00e8 una contrada del comune di Villa Castelli in provincia di Brindisi situato sulle basse murge.\nEconomia.\nSono presenti numerose aziende agricole: si coltivano olivi, con produzione di olio DOP, viti, mandorli, cereali, ortaggi e vi si allevano polli, conigli, tacchini, maiali e pecore.\nFiorente \u00e8 il settore agrituristico, che punta sulla biocompatibilit\u00e0."}
{"id": "1803296", "revid": "1543377", "url": "https://it.wikipedia.org/wiki?curid=1803296", "title": "Ruricio di Limoges", "text": "Biografia.\nAppartenne all'aristocrazia gallo-romana del V secolo; la sua famiglia aveva legami con la gens Anicia, una delle pi\u00f9 prestigiose e importanti famiglie aristocratiche di Roma. La sua discendenza \u00e8 dibattuta tra gli studiosi. Secondo R.W. Mathisen era figlio di un Costanzo e di una Leonzia, dato che questo studioso identifica il nonno paterno di Ruricio con Costanzo Felice e sua madre con un membro della famiglia aristocratica dei Pontii Leontii di Burdigalia, in Aquitania; l'indizio della discendenza da Felice sarebbe la presenza di un suo dittico consolare a Limoges e il fatto che un figlio di Ruricio ebbe quel nome, quello del nome della madre il fatto che un figlio e il fratello di Ruricio portavano quel nome. Secondo un altro studioso, Settipani, la madre di Ruricio era una Pontia Leontia, mentre il padre non era discendente di Costanzo Felice; il nome \"Costanzo\" sarebbe stato aggiunto per errore. Gli studiosi Mommaerts e Kelley, infine, propongono di identificare il padre di Ruricio con un anonimo proconsole africano identificato da Sidonio Apollinare in una sua lettera come il padre di un certo Camillo; questa identificazione farebbe di Ruricio il fratello di Camillo e Firmino di Arelate. Se da una parte non vi sono nomi collegabili a Firmino nei diretti discendenti di Ruricio e non vi sia un proconsole africano tra i figli di Petronio Massimo, le lettere di Ruricio dimostrano i suoi stretti legami con Arelate, mentre il nome Firmino entr\u00f2 nella famiglia di Tonanzio Ferreolo dopo il suo matrimonio con Papianilla, che i due studiosi identificano con una sorella di Ruricio.\nDella sua cerchia di amici, tutti aristocratici e tutti letterati, vi furono Sidonio Apollinare, \"praefectus urbis\" di Roma nel 468 e vescovo di Clermont, Alcimo Ecdicio Avito, vescovo di Vienne, e Magno Felice Ennodio, vescovo di Pavia; di loro tutti si sono conservate molte lettere, che permettono di ricostruire i rapporti aristocratici della Gallia del V secolo.\nSi un\u00ec in matrimonio alla nobile Iberia (Sidonio Apollinare, come si conveniva per gli eventi straordinari, componendo per l'occasione un epitalamio), ma attorno al 477 decise di dedicarsi alla vita religiosa. Probabilmente grazie alle amicizie nell'aristocrazia, nel 485 divenne vescovo di Limoges, dove mor\u00ec nei primi anni del VI secolo.\nOpere.\nSotto il suo nome ci \u00e8 stata tramandata una raccolta di 82 lettere, divise in due libri, che contribuisce a farci conoscere meglio l'ambiente religioso e pastorale della Gallia contemporanea: diverse per estensione, per destinatari e per contenuto (da esortazioni pastorali a raccomandazioni, da intercessioni a rimproveri), le lettere di Ruricio sono dominate decisamente dalla cura formale e dagli artifici retorici, in cui le citazioni degli autori classici si mescolano con numerosi riferimenti alla Sacra Scrittura. Unica \u00e8 poi la lettera 19 del II libro, perch\u00e9 si tratta di un testo poetico in endecasillabi faleci. Praticamente assenti sono le allusioni alla problematica situazione storico-politica contemporanea, in cui le invasioni barbariche rappresentavano una minaccia anche per molti vescovi."}
{"id": "1803297", "revid": "1842072", "url": "https://it.wikipedia.org/wiki?curid=1803297", "title": "Scienze infermieristiche", "text": ""}
{"id": "1803306", "revid": "106908", "url": "https://it.wikipedia.org/wiki?curid=1803306", "title": "Dano", "text": "Dano \u00e8 un dipartimento del Burkina Faso classificato come citt\u00e0, capoluogo della provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 22 villaggi: Balembar, Batiara, Complan, Day\u00e8r\u00e8, Fitingu\u00e9, Gnigbaman, Gnikpiere, Gnimi, Kobar, Kp\u00e9l\u00e9gane, Lofing, Manzour, Sarba, Sorkon, Tambalan, Tambikp\u00e9r\u00e9, Tambiri, Tessiougane, Wadi\u00e8l\u00e8, Yabogane, Y\u00f4 e Zouzi\u00e8gane."}
{"id": "1803307", "revid": "1573940", "url": "https://it.wikipedia.org/wiki?curid=1803307", "title": "Nuova Genesi", "text": "Nuova Genesi \u00e8 un pianeta immaginario dell'universo fumettistico DC, creato da Jack Kirby nel febbraio 1971 su \"The New Gods\" 1 e facente parte del cosiddetto Quarto Mondo.\n\u00c8 un grande pianeta popolato da gente buona in eterna lotta contro Apokolips; da esso vengono i Nuovi Dei Orion, Big Barda, Mister Miracle, Raggio di Luce e Altopadre.\nLa lotta fra Apokolips e Nuova Genesi rappresenta la lotta fra bene e male.\nNuova Genesi viene concepita come la nemesi di Apokolips: differentemente dal pianeta avversario \u00e8 coperto di lussureggianti foreste e vegetazione.\n\u00c8 governata dall'Altopadre, che fa da guida spirituale.\nSu Nuova genesi esistono due \"specie\": i \"Nuovi Dei\", una casta formata da individui potenti e immortali e \"Gli insetti\", forme di vita che i Nuovi Dei spesso considerano inferiori."}
{"id": "1803308", "revid": "1776051", "url": "https://it.wikipedia.org/wiki?curid=1803308", "title": "Gr\u00fcnewald (Germania)", "text": "Gr\u00fcnewald, in lusaziano superiore \"Zeleny Gozd\", in lusaziano inferiore \"Zeleny H\u00f3zd\", \u00e8 un comune di 625 abitanti del Brandeburgo, in Germania.\nAppartiene al circondario dell'Oberspreewald-Lusazia ed \u00e8 parte dell'Amt Ruhland."}
{"id": "1803311", "revid": "16499167", "url": "https://it.wikipedia.org/wiki?curid=1803311", "title": "Nuova genesi", "text": ""}
{"id": "1803312", "revid": "84779451", "url": "https://it.wikipedia.org/wiki?curid=1803312", "title": "Gruenewald", "text": ""}
{"id": "1803313", "revid": "113747619", "url": "https://it.wikipedia.org/wiki?curid=1803313", "title": "Zeleny Gozd", "text": ""}
{"id": "1803314", "revid": "339392", "url": "https://it.wikipedia.org/wiki?curid=1803314", "title": "Zeleny H\u00f3zd", "text": ""}
{"id": "1803321", "revid": "1543377", "url": "https://it.wikipedia.org/wiki?curid=1803321", "title": "Dissin", "text": "Dissin \u00e8 un dipartimento del Burkina Faso classificato come comune, situato nella provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 23 villaggi: Bagane, Benvar, Bilbal\u00e8, Dadon\u00e8, Dakol\u00e9, Done, Gora, Kankamp\u00e8l\u00e8, Kokolibou, Korgn\u00e8gane, Koul\u00e9teon, Kpoman, Kpop\u00e8ri, Koin-Tangsien, Mou, Nakar, Namar\u00e8, Nati\u00e9t\u00e9on, Navrikp\u00e8, Ouizine, Saala, Tangsebla, Tol\u00e9per e Zodoun-Tampouo."}
{"id": "1803327", "revid": "1776051", "url": "https://it.wikipedia.org/wiki?curid=1803327", "title": "Guteborn", "text": "Guteborn, in lusaziano \"Wudwor\", \u00e8 un comune di 601 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Ruhland."}
{"id": "1803328", "revid": "149727", "url": "https://it.wikipedia.org/wiki?curid=1803328", "title": "Wudwor", "text": ""}
{"id": "1803329", "revid": "63727", "url": "https://it.wikipedia.org/wiki?curid=1803329", "title": "Peugeot Type 173", "text": "La Type 173 era un'autovettura di fascia media prodotta dal 1923 al 1925 dalla Casa automobilistica francese Peugeot.\nProfilo.\nNel 1923, la Peugeot lanci\u00f2 la Type 173, ossia una vettura di fascia media che avrebbe dapprima affiancato e poi sostituito la gloriosa Type 163 che contribu\u00ec in maniera pressoch\u00e9 definitiva a risollevare le sorti della Casa francese, decisamente provata dopo essere uscita dal Primo Conflitto Mondiale. La Type 173 era una vettura di dimensioni generose per la fascia di mercato che andava ad occupare: i suoi 4 m di lunghezza la resero molto appetibile per via delle sue doti di abitabilit\u00e0 interna.\nTecnicamente la Type 173 proponeva soluzioni assai moderne per l'epoca, poich\u00e9 montava un motore a 4 cilindri, della cilindrata di 1525 cm\u00b3 con distribuzione a valvole in testa. Si trattava di fatto della prima Peugeot a montare tale soluzione. L'unit\u00e0 motrice era poi in grado di erogare una potenza massima di 29 CV a 1900 giri/min. La trazione era posteriore ed il cambio era a 4 marce, una soluzione non molto usata all'epoca. Le 4 marce erano infatti appannaggio solo di alcune vetture di lusso, perci\u00f2 era inconsueto vederle applicate su una vettura di fascia media. In ogni caso, ci\u00f2 consent\u00ec alla vettura di acquisire un po' di brio nelle accelerazioni e di arrivare pi\u00f9 velocemente alla velocit\u00e0 massima, che era di 75\u00a0km/h. Un'altra componente moderna veniva dall'impianto frenante, che a richiesta poteva essere equipaggiato da freni a tamburo su entrambi gli assi anzich\u00e9 sul solo retrotreno.\nLa Type 173 fu prodotta fino al 1925 in 1002 esemplari, di cui non pochi in versione S, d'impostazione pi\u00f9 sportiveggiante: la sua eredit\u00e0 sarebbe stata ripresa dalla Type 177, in listino gi\u00e0 da un anno."}
{"id": "1803331", "revid": "92723", "url": "https://it.wikipedia.org/wiki?curid=1803331", "title": "Glicani", "text": "I glicani sono polisaccaridi (carboidrati complessi) che, insieme con le proteine o i lipidi presenti nelle membrane cellulari, costituiscono glicoproteine e i glicolipidi di membrana.&lt;br&gt;\nStudi recenti hanno confermato il ruolo svolto dai glicani nella conformazione fisica e biologica delle glicoproteine e anche sulla relazione fra deformazione strutturale dei glicani della superficie cellulare e conversione maligna delle cellule tumorali. \nStruttura.\nLa struttura dei glicani \u00e8 descrivibile grazie alla natura ed al numero delle basi che lo costituiscono, quali i monosaccaridi, oltre alla sequenza ed il tipo di legame. Per le indagini sulla struttura dei glicani, nel 1977 \u00e8 stata introdotta la spettroscopia NMR.\nAlcune ricerche effettuate dall'Universit\u00e0 dell'Aquila, sulle glicoproteine di origine vegetale hanno portato alla conclusione che la parziale rimozione di alcune basi monosaccaridiche incida sulla costituzione di complessi antigene-anticorpo, e che quindi in una glicoproteina completa, un buon numero di determinanti antigenici, identificati dagli anticorpi, siano collocati a livello del glicano.\nIn base ad altri studi di biofunzionalit\u00e0 \u00e8 emerso che nella gonadotropina corionica gli N-glicani siano fondamentali per l'attivit\u00e0 biologica, mentre l'acido sialico, un monosaccaride diffuso tra gli N-glicani e gli O-glicani, sembra sia in grado di prevenire l'eliminazione dell'ormone dalla circolazione del sangue.\nFunzione.\nPer quanto riguarda le funzioni del glicano, manca una relazione tra struttura e funzione, diversamente dalle proteine.&lt;br&gt;\nSi utilizzano le lectine oppure sostanze radioattive per individuare il ruolo funzionale dei glicani e grazie a queste procedure si possono individuare le fasi che conducono alla costituzione del glicano, si localizzano i siti subcellulari, si possono calcolare i tempi di biosintesi, si valutano i rapporti tra la biosintesi del glicano e quella della parte proteica, si determinano gli effetti sulla biosintesi del glicano.&lt;br&gt;\nI test effettuati sull'attivit\u00e0 enzimatica dell'ascorbato ossidasi, hanno verificato che le colture private del glicano hanno evidenziato un'attivit\u00e0 ossidasica maggiore.&lt;br&gt;\nGli studi attuali sui glicani vengono svolti per un'eventuale applicazione terapeutica delle proteine, che mostrano differenze strutturali proprio nei glicani."}
{"id": "1803334", "revid": "63727", "url": "https://it.wikipedia.org/wiki?curid=1803334", "title": "Peugeot Type 181", "text": "Le Type 181 \u00e8 un'autovettura di fascia medio-alta prodotta dal 1925 al 1928 dalla casa automobilistica francese Peugeot.\nProfilo.\nLa vettura venne introdotta come alternativa lussuosa alle normali vetture di cilindrata intorno al litro e mezzo, rispetto alle quali andava un porsi un gradino pi\u00f9 in alto. La \"Type 181\" venne proposta in due livelli di allestimento, normale e B: quest'ultimo si differenziava dalla normale per il telaio a passo allungato di 7 cm. Il motore derivava dall'unit\u00e0 PG montata nella Type 177, ma nel caso della \"Type 181\" la cilindrata era stata leggermente aumentata e portata a 1615 cm\u00b3. La potenza massima era di 40 CV, mentre la velocit\u00e0 massima era di 75 km/h.\nCommercializzata dal 1925 ad un prezzo base di 24.500 franchi, la \"Type 181\" venne inserita nel listino Peugeot tra la pi\u00f9 economica \"Type 177\" e la pi\u00f9 lussuosa Type 176.\nDal 1926 venne proposta solo in versione a passo lungo, per meglio differenziarsi dal modello di fascia inferiore, il quale dal canto suo scese come cilindrata (da 1.5 ad 1.4 litri) proprio per meglio rimarcare le differenze tra due modelli inizialmente troppo simili.\nDa quel momento in avanti non vi furono pi\u00f9 novit\u00e0 di sorta, a parte l'arrivo di alcune nuove carrozzerie, come la coup\u00e9 de ville, proposta nell'ultimo anno di commercializzazione. La \"Type 181\" fu tolta di produzione nel 1928: dallo stabilimento di Audincourt, dove veniva assemblata, uscirono 9.259 esemplari, dei quali 650 furono a passo corto ed i restanti furono a passo lungo. A titolo di curiosit\u00e0, vale la pena citare il fatto che la 100millesima Peugeot prodotta dalla Casa francese dall'inizio della sua attivit\u00e0 fu proprio una \"Type 181\". Infine, sempre come curiosit\u00e0, la \"Type 181\" fu una delle ultime Peugeot prodotte ad Audincourt."}
{"id": "1803337", "revid": "767487", "url": "https://it.wikipedia.org/wiki?curid=1803337", "title": "Episodi de Il fuggitivo", "text": ""}
{"id": "1803339", "revid": "66387", "url": "https://it.wikipedia.org/wiki?curid=1803339", "title": "Giovanni Da Verrazzano", "text": ""}
{"id": "1803340", "revid": "1543377", "url": "https://it.wikipedia.org/wiki?curid=1803340", "title": "Gu\u00e9gu\u00e9r\u00e9", "text": "Gu\u00e9gu\u00e9r\u00e9 \u00e8 un dipartimento del Burkina Faso classificato come comune, situato nella provincia di Ioba, facente parte della Regione del Sud-Ovest.\nAmministrazione.\nIl dipartimento si compone del capoluogo e di altri 35 villaggi: Badi\u00e9r\u00e9, Badon\u00e9, Bati\u00e9l\u00e9, Bil\u00e9, Bouni, Dabol\u00e9, Dahor\u00e9, Dakoula, Didro, Dioumouon, Doumouol\u00e9, Gnimbar\u00e9, Katogu\u00e9, Kolkol, Komon, Koregnon, Koul\u00e9gane, Kourkour, Libi\u00e9l\u00e9, Moulourou, Nabl\u00e9gane, Nakar, Naro, Naro-Bagane, Navrinkpk\u00e9, Pabo, Sahor\u00e9, Sal\u00e9teon, Salibor, Tampouor, Tanki\u00e9dougou, T\u00e9noul\u00e9, Vour\u00e9gane, Walala e Zelinkp\u00e9."}
{"id": "1803342", "revid": "287204", "url": "https://it.wikipedia.org/wiki?curid=1803342", "title": "Gueguere", "text": ""}
{"id": "1803349", "revid": "461603", "url": "https://it.wikipedia.org/wiki?curid=1803349", "title": "Aek Atene", "text": ""}
{"id": "1803350", "revid": "36426", "url": "https://it.wikipedia.org/wiki?curid=1803350", "title": "Basilica del Sacro Cuore (Sassari)", "text": "La basilica del Sacro Cuore \u00e8 un luogo di culto cattolico di Sassari, parrocchiale dell'omonimo quartiere popolare, sorto a partire dal 1925.\nStoria.\nLa fondazione del tempio si deve all'arcivescovo Mazzotti, che commission\u00f2 il progetto ad Ambrogio Annoni, allievo di Camillo Boito e di Luca Beltrami\nI primi progetti furono presentati nel 1935, anno in cui vennero pubblicati nella \"Rassegna di architettura\" a mo' di esempio dell'edilizia chiesastica contemporanea. Apprezzata per il modo di combinare idee e concetti tradizionali legati alla liturgia e forme e proporzioni di stampo contemporaneo. La prima pietra fu posta nel 1943 e nel 1952 l'edificio fu benedetto. La conclusione dell'opera, nel suo apparato decorativo, avvenne nel 1969. Nel 1980 la chiesa fu elevata alla dignit\u00e0 di basilica minore.\nNel 1939 il vescovo di Sassari Mons. Mazzotti affidava al Dott Piga il compito di amministratore parrocchiale del quartiere di Baddimanna, e nel 1940 divenne vicario nella istituenda parrocchia del Sacro Cuore, e infine nel 1947 fu nominato parroco.\nL'arcivescovo aveva riposto la speranza di vedere realizzata la chiesa parrocchiale del rione Baddimanna, per quella popolazione troppo a lungo abbandonata a se stessa. La costruzione della chiesa richiese tante energie e un considerevole impegno finanziario: con un gruppo di collaboratori, animati dalla sua stessa passione, nel mentre continuava le attivit\u00e0 religiose in un locale confinante con il terreno della nuova costruzione, si recava ovunque alla ricerca di fondi, perch\u00e9 quel sogno diventasse realt\u00e0.\nL'impresa non fu semplice: non pot\u00e9 beneficiare di contributi pubblici poich\u00e9 i lavori pi\u00f9 indispensabili erano stati eseguiti prima della legge che provvedeva alla costruzione delle Chiese parrocchiali. Nonostante le scarse disponibilit\u00e0 finanziarie era nota la puntualit\u00e0 con la quale Dott. Piga riusciva a rispettare gli impegni assunti: essendo un ottimo amministratore, faceva eseguire i lavori in diversi lotti, in base alle disponibilit\u00e0 economiche del momento. Perci\u00f2 fu possibile aprire la chiesa al culto nel 1952 nel mentre i lavori proseguirono fino al 1969.\nDescrizione.\nAnnoni nel 1935 present\u00f2 due progetti; il primo e definitivo progetto presenta linee pi\u00f9 moderne mentre il secondo prevedeva per la chiesa una facciata a capanna, con linee che si rifacevano a modelli tradizionali. Nel progetto eseguito l'architetto cerca di far confluire motivi tradizionali come la pianta a croce, l'abside e la sistemazione di due cappelle simmetriche all'inizio della navata unica in modo da determinare l'accenno formale di una facciata a due torri, da notare soprattutto nelle curvature laterali della facciata. Infatti questo corpo delle cappelle crea un contrasto con la forma trapezoidale della nave leggermente allargata verso il presbiterio. Annoni qui adopera una certa forma di distorsione dello schema tradizionale, che all'epoca fu giudicato una novit\u00e0.. Nel contesto del tempo va notato anche il campanile, che seguendo l'idea di una intelaiatura snella in cemento armato \u00e8 posizionato sulla facciata in modo da contrastare nettamente l'andamento piano del corpo della chiesa.\nL'esterno presenta la facciata rettilinea, scandita da lesene, con al centro un alto campanile. Le decorazioni illustrano temi legati al Sacro Cuore. Gli affreschi e alcune pale d'altare, realizzate tra il 1960 e il 1968, sono opera del pittore Costantino Spada, che prepar\u00f2 anche i disegni per le vetrate e per i mosaici.\nOrgano a canne.\nA sinistra dell'abside, si trova l'organo a canne Tamburini \"opus 649\", costruito nel 1972. Lo strumento \u00e8 a trasmissione mista, meccanica per i manuali e il pedale ed elettrica per i registri e le combinazioni. La sua consolle \u00e8 a finestra e dispone di tre tastiere di 61 note ciascuna e pedaliera concavo-radiale di 32 note. Le porte bronzee vennero realizzate dallo scultore toscano Mario Moschi nel 1968."}
{"id": "1803353", "revid": "114867817", "url": "https://it.wikipedia.org/wiki?curid=1803353", "title": "L'antro della paura", "text": "L'antro della paura (titolo originale \"The Cauldron of Fear\") \u00e8 un librogame dello scrittore inglese Joe Dever, pubblicato nel 1987 a Londra dalla Arrow Books e tradotto in numerose lingue del mondo. \u00c8 il nono dei volumi pubblicati della saga Lupo Solitario. La prima edizione italiana, del 1989, fu a cura della Edizioni EL.\nTrama.\nMentre l'Arcisignore delle Tenebre Gnaag sferra il suo attacco contro le Terre Libere del Magnamund, Lupo Solitario continua la sua estenuante ricerca delle sette Pietre della Sapienza. La quarta gemma si trova nella citt\u00e0 di Tahou, ma una pericolosa minaccia attende Lupo Solitario nella capitale della Repubblica di Anari: all'orizzonte, pronta all'invasione, si affaccia l'armata del Sultano Kimah di Vassagonia, alleato dei Signori delle Tenebre.\nDopo essere giunto a Tahou, Lupo Solitario riuscir\u00e0 a introdursi nel profondo Pozzo della citt\u00e0 dove recuperer\u00e0 la Pietra della Sapienza, non prima per\u00f2 di aver sconfitto in un duello all'ultimo sangue il potentissimo Kimah, uno dei nemici pi\u00f9 forti e temibili che abbia mai dovuto affrontare.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, dopo aver completato le prime sei avventure da Maestro Ramas, pu\u00f2 ora sfruttare la conoscenza di 7 tra le 10 nuove Arti Ramastan che forniscono un importante aiuto a seconda delle situazioni: Guerra, Controllo Animale, Medicina, Sparizione, Fiuto, Interpretazione, Raggio psichico, Scudo psichico, Difesa, Divinazione. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nSi potr\u00e0 anche usare un Arco con una faretra da sei frecce.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Lune , la moneta principale in queste zone del Magnamund. Si pu\u00f2 portare un massimo di 50 Lune. Una Corona d'Oro vale 3 Lune."}
{"id": "1803356", "revid": "767487", "url": "https://it.wikipedia.org/wiki?curid=1803356", "title": "Koper (Burkina Faso)", "text": "Koper \u00e8 un dipartimento del Burkina Faso classificato come comune, situato nella provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 20 villaggi: Babora, B\u00e9n\u00e9, Bingane, Binkola, Boulmont\u00e9on, Dalgane, Dibgho, Gorgane, Gourpouo, Kpa\u00ef, Lopal, M\u00e8mer, Mougnoup\u00e8l\u00e8, Pirkon, Soo-Vovor, Tangb\u00e8, Toulpouo, Zingane, Zoner e Zopal."}
{"id": "1803358", "revid": "253269", "url": "https://it.wikipedia.org/wiki?curid=1803358", "title": "Tom Holland (regista)", "text": "Carriera.\nIl suo esordio avvenne nel 1985 con il film \"Ammazzavampiri\", a cui segu\u00ec nel 1986 la regia del secondo episodio della seconda stagione della serie TV \"Storie incredibili\".\nIn seguito, dopo la commedia \"Fatal Beauty\" con Whoopi Goldberg del 1987, ha diretto l'horror \"La bambola assassina\", capostipite di una serie di sette film.\nNel 1990 ha diretto il film TV \"The Stranger Within\", che ottenne una candidatura per la migliore interpretazione di un attore in un film televisivo ai Golden Globe grazie a Rick Schroder. Nel 1992 assieme a Richard Donner ha girato il thriller per la TV \"Incubi.\"\nTra il 1989 e il 1992 ha diretto tre episodi della serie antologica \"I racconti della cripta\".\nNegli anni '90 ha diretto i film \"Maledetta ambizione\", \"I Langolieri\", \"L'occhio del male\" e, nel 2007, l'episodio \"Il gusto della paura\" della serie antologica \"Masters of Horror\".\nNel 2020 ha annunciato l'inizio della lavorazione sul sequel del suo film d'esordio, con il titolo \"Fright Night: resurrection\". A causa della pandemia del covid19, tutt'oggi, la lavorazione risulta ancora senza alcuna nuova informazione a riguardo."}
{"id": "1803359", "revid": "1543377", "url": "https://it.wikipedia.org/wiki?curid=1803359", "title": "Ni\u00e9go", "text": "Ni\u00e9go \u00e8 un dipartimento del Burkina Faso classificato come comune, situato nella Provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 7 villaggi: Bevougane, Dadoun\u00e9, Kondon, Tamagan, Toury, Varpouo e W\u00e9kanal\u00e9."}
{"id": "1803360", "revid": "1573940", "url": "https://it.wikipedia.org/wiki?curid=1803360", "title": "Merut", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento di un frammento di architrave proveniente da Abydos frammento su cui sono leggibili il \"nome Horo\" ed il \"nomen\".\nIl nome di questo sovrano potrebbe trovarsi nelle righe perse, a causa del frammentariet\u00e0 del documento (colonne 6 e 7), del Canone Reale."}
{"id": "1803361", "revid": "71433", "url": "https://it.wikipedia.org/wiki?curid=1803361", "title": "Southland Tales", "text": ""}
{"id": "1803362", "revid": "641453", "url": "https://it.wikipedia.org/wiki?curid=1803362", "title": "Campionato mondiale di calcio Under-20 1977", "text": "Il Campionato mondiale di calcio Under-20 1977 \u00e8 stata la 1\u00aa edizione del Campionato mondiale di calcio Under-20, organizzato dalla FIFA.\nSi \u00e8 svolto dal 27 giugno al 10 luglio in Tunisia ed \u00e8 stato vinto dall'."}
{"id": "1803363", "revid": "287204", "url": "https://it.wikipedia.org/wiki?curid=1803363", "title": "Niego", "text": ""}
{"id": "1803366", "revid": "838137", "url": "https://it.wikipedia.org/wiki?curid=1803366", "title": "Giulio Nicolini", "text": "Biografia.\nVenne ordinato sacerdote il 29 marzo 1952 ed inizi\u00f2 il suo ministero presso la diocesi di Lugano.\nDal 1984 al 1987 ricopr\u00ec in Vaticano il ruolo di vicedirettore della Sala stampa della Santa Sede, sotto la direzione di Joaqu\u00edn Navarro-Valls\nNominato vescovo di Alba il 16 luglio 1987 dal papa Giovanni Paolo II, ricevette la consacrazione episcopale il 5 settembre 1987 proprio dal papa (concelebrarono i vescovi Eduardo Mart\u00ednez Somalo e Jean Pierre Marie Orchampt).\nFu direttore dell'Archivio segreto vaticano.\nIl 16 febbraio 1993 papa Giovanni Paolo II lo trasfer\u00ec alla sede di Cremona.\nSi spense improvvisamente nel palazzo vescovile di Cremona il 19 giugno 2001 in seguito ad un ictus.\nLe esequie furono celebrate dal cardinale arcivescovo di Milano Carlo Maria Martini nella cattedrale di Cremona.\n\u00c8 sepolto nella cripta della cattedrale di Cremona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1803371", "revid": "119311860", "url": "https://it.wikipedia.org/wiki?curid=1803371", "title": "Collisione tra Andromeda e la Via Lattea", "text": "La collisione tra Andromeda e la Via Lattea \u00e8 un'ipotesi di collisione galattica, che potrebbe avere luogo tra circa 5 miliardi di anni, fra le due maggiori galassie del Gruppo Locale, la Via Lattea e la Galassia di Andromeda. Viene spesso usato come esempio del tipo di fenomeno associato alle collisioni nei simulatori. Come per tutti questi tipi di collisione, \u00e8 molto improbabile che oggetti come le stelle contenute in ciascuna delle galassie interessate possano scontrarsi, poich\u00e9 la distanza tra le singole stelle all'interno di una galassia \u00e8 relativamente alta; per fare un esempio, la stella pi\u00f9 vicina al Sole si trova infatti ad una distanza pari a trenta milioni di volte il diametro solare. Se si immagina il Sole delle dimensioni di una moneta, la moneta/stella pi\u00f9 vicina si troverebbe a quasi 800\u00a0km di distanza. Se la teoria \u00e8 corretta, le stelle e i gas contenuti nella Galassia di Andromeda saranno visibili ad occhio nudo fra circa tre miliardi di anni. Se la collisione avr\u00e0 luogo, le due galassie si fonderanno l'una con l'altra.\nNon vi \u00e8 modo di sapere se la collisione avverr\u00e0 per certo oppure no; la velocit\u00e0 radiale della Galassia di Andromeda rispetto a quella della Via Lattea pu\u00f2 essere misurata esaminando lo spostamento Doppler o le linee spettrali dalle stelle nella galassia, ma la velocit\u00e0 trasversa (o \"moto proprio\", ossia la direzione effettiva) non pu\u00f2 essere direttamente misurata. Per tal motivo, sebbene si sappia che la Galassia di Andromeda si avvicina alla nostra ad una velocit\u00e0 di circa 120\u00a0km/s, non si pu\u00f2 prevedere con certezza se avverr\u00e0 lo scontro oppure se le galassie si avvicineranno senza scontrarsi. La migliore stima indiretta della velocit\u00e0 indica un valore di meno di 100\u00a0km/s. Questo suggerisce che almeno l'alone galattico delle galassie, escludendo dunque i dischi, collideranno. Il satellite Gaia, una sonda inviata dall'ESA nel 2013, misurer\u00e0 la posizione delle stelle della galassia di Andromeda con sufficiente precisione da poter rilevare la velocit\u00e0 trasversa.\nFrank Summers, dello Space Telescope Science Institute, ha creato una visualizzazione CGI dell'evento, basato su ricerche condotte dalla Case Western Reserve University e dalla Harvard University.\nPer la Galassia di Andromeda questo tipo di collisioni di grande portata non sarebbero una novit\u00e0: si crede infatti che in passato la galassia abbia conosciuto nel corso della sua vita almeno un'altra collisione. Si \u00e8 ipotizzato inoltre che il nostro Sistema Solare verr\u00e0 espulso per qualche tempo dalla nuova galassia; un evento simile non dovrebbe avere effetti negativi sul sistema. Cambiamenti come ogni sorta di disturbo al Sole o ai pianeti stessi sono da considerarsi di possibilit\u00e0 remota anche perch\u00e9 in quel momento il Sole si sar\u00e0 gi\u00e0 avviato da tempo verso la fase di gigante rossa o si sar\u00e0 gi\u00e0 dissolto in una nebulosa planetaria.\nPer la galassia gigante che ne risulterebbe da questo scontro sono stati proposti diversi nomi, tra cui \"Lattomeda\" (in inglese, \"Milkomeda\")."}
{"id": "1803372", "revid": "1543377", "url": "https://it.wikipedia.org/wiki?curid=1803372", "title": "Oronkua", "text": "Oronkua \u00e8 un dipartimento del Burkina Faso classificato come comune, situato nella Provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 13 villaggi: Bankandi, Bisserk\u00e9, Djianvour, Gagnim\u00e9, Gagou, Gbangbadot\u00e9on, Gnit\u00e9gba, Kankaniba, Kombazien, Orpoune, Poul\u00e9ba, Wahabl\u00e9 e Zint\u00e9o."}
{"id": "1803375", "revid": "155118", "url": "https://it.wikipedia.org/wiki?curid=1803375", "title": "Donny Most", "text": ""}
{"id": "1803381", "revid": "1776051", "url": "https://it.wikipedia.org/wiki?curid=1803381", "title": "Hermsdorf (Brandeburgo)", "text": "Hermsdorf, in lusaziano \"Hermanecy\", \u00e8 un comune di 908 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Ruhland.\nSuddivisione amministrativa.\nIl territorio comunale si divide in due zone, corrispondenti al centro abitato di Hermsdorf e a una frazione (\"Ortsteil\"):"}
{"id": "1803384", "revid": "149727", "url": "https://it.wikipedia.org/wiki?curid=1803384", "title": "Hermanecy", "text": ""}
{"id": "1803388", "revid": "1543377", "url": "https://it.wikipedia.org/wiki?curid=1803388", "title": "Ou\u00e9ssa", "text": "Ou\u00e9ssa \u00e8 un dipartimento del Burkina Faso classificato come comune, situato nella Provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 6 villaggi: Bekotenga, Dianl\u00e9, Ham\u00e9l\u00e9, Kierrim, Kolinka e Langl\u00e9."}
{"id": "1803389", "revid": "287204", "url": "https://it.wikipedia.org/wiki?curid=1803389", "title": "Ouessa", "text": ""}
{"id": "1803390", "revid": "29054", "url": "https://it.wikipedia.org/wiki?curid=1803390", "title": "Leggi delle Dodici Tavole", "text": ""}
{"id": "1803394", "revid": "116944", "url": "https://it.wikipedia.org/wiki?curid=1803394", "title": "Mamaj", "text": "Biografia.\nMamaj sosteneva di essere un nipote di Nogai Khan e perci\u00f2 pronipote \"dell'unico primo matrimonio \"del grande Gengis Khan, fatto che gli imped\u00ec di ottenere il rispetto di tutti i capi tribali in quanto millantavano di essere discendenti delle numerose concubine e pertanto bersaglio di numerosi attentati,lo indussero a porsi in salvo fuggendo e creando il clan Mamatsios, ossia figlio della Grande Madre, la prima Imperatrice Madre del Sublime Cielo(una sorta di Venus Genitrix Tartara ) .Il Clan Mamatsios , ovvero figlio di Mamaj , risiedeva nelle steppe dell'Ucraina meridionale, in Crimea ed in Macedonia.\nPotente Khan condottiero dell'Orda Blu era divenuto un generale secessionista dell'Orda d'Oro in quanto desiderava crearsi un impero indipendente proprio ma nel 1359 alla morte per avvelenamento del Khan Birde Bek si successero caotici e convulsi avvenimenti che portarono prima Qulpa poi, dopo il suo assassinio, lo spregiudicato Mamaj alle pi\u00f9 alte cariche Mongole.\nSposando poi una figlia di Birde Bek aveva legittimato la sua elevazione a Khan dell'Orda d'Oro, pur non vedendo riconosciuta da molte trib\u00f9 la sua autorit\u00e0 ottenne di essere nominato, ma il periodo del suo regno fu talmente critico che porto' al dissestamento dell'Orda d'Oro e la sua scissione in Orda Bianca e Orda Blu, per cui Mamaj rimase solo nominalmente Gran Khan dell'Orda che di fatto non esisteva pi\u00f9. Tent\u00f2 di rinsaldare l'autorit\u00e0 del suo popolo sulla Ruthenia ma il suo esercito fu sconfitto nella battaglia di Kulikovo, che fu la prima vittoria ruthena sui Tartari.\nVenne ucciso in un'aspra battaglia presso Caffa dai Genovesi in uno scontro scatenato per rappresaglia nel 1380.\nAnarchia.\nTra il 1363 e 1374 i Mongoli sprofondarono in una crisi che vide la frammentazione delle Orde in piccoli Khanati per i quali si apr\u00ec una controversia per una eventuale successione tra Muhammad Beluq, Tulum Bek, Khanum, Ai G Bek, Arab Shaykh, Kagan Bek, Ilbani e Hajji Cherkes. Nel 1374 Uros Khan tent\u00f2 di imporsi come Khan dell'Orda Blu ma non vi riusc\u00ec appieno e non venne mai riconosciuto da tutti i condottieri che affermavano di discendere dalle concubine di Gengis Khan.\nAncor' oggi esiste un detto russo che recita: \"come se fosse passato Mamaj\" - nel senso di distruzione totale, per la violenza con cui era costretto a far rispettare i suoi diritti, e la confusione ai massimi livelli che generava, tra i suoi usurpatori, l'impavido pronipote di Gengis Khan."}
{"id": "1803398", "revid": "110157", "url": "https://it.wikipedia.org/wiki?curid=1803398", "title": "Hohenbocka", "text": "Hohenbocka, in lusaziano \"Bukow\", \u00e8 un comune di 1.161 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Ruhland.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1803399", "revid": "149727", "url": "https://it.wikipedia.org/wiki?curid=1803399", "title": "Hor. Bukow", "text": ""}
{"id": "1803402", "revid": "117841760", "url": "https://it.wikipedia.org/wiki?curid=1803402", "title": "Divisioni del Bangladesh", "text": "Le divisioni del Bangladesh (in bengalese \u09ac\u09bf\u09ad\u09be\u0997, \"bibh\u0101g\") costituiscono la suddivisione territoriale di primo livello del Paese e ammontano a 8; ciascuna di esse si suddivide a sua volta in distretti (\"zila\"), ulteriormente suddivisi in sottodistretti (\"upazila\").\nIn seguito all'indipendenza del paese, nel 1971, il paese fu diviso in quattro regioni: Chittagong, Dacca, Khulna e Rajshahi. Nel 1993 da una parte della divisione di Khulna venne creata la divisione di Barisal mentre il Sylhet venne separato dal Chittagong nel 1998. Nel 2010 \u00e8 stata istituita la divisione di Rangpur, separando da quella di Rajshahi 8 distretti (Dinajpur, Panchagarh, Thakurgaon, Gaibandha, Kurigram, Lalmonirhat, Nilphamari e Rangpur). Nel settembre 2015 \u00e8 stata istituita la divisione di Mymensigh.\nLe divisioni prendono il nome dal rispettivo capoluogo."}
{"id": "1803404", "revid": "1543377", "url": "https://it.wikipedia.org/wiki?curid=1803404", "title": "Zambo (Burkina Faso)", "text": "Zambo \u00e8 un dipartimento del Burkina Faso classificato come comune, situato nella Provincia di Ioba, facente parte della Regione del Sud-Ovest.\nIl dipartimento si compone del capoluogo e di altri 20 villaggi: Bobra-Gogo, Bolkp\u00e8, Bontioli, Dergane, Djikologo, Forot\u00e9on, Gamgbo, Gbonko, Gbongbo-Zodoun, Habre, Korb\u00e8, Koromp\u00e9ri, Kpankpir\u00e8, Manoa, Nambl\u00e9teon, Pintou, Tier\u00e9teon, Tampla, Tovor e Zoolo."}
{"id": "1803407", "revid": "6923", "url": "https://it.wikipedia.org/wiki?curid=1803407", "title": "Andrea Moro", "text": "\u00c8 professore ordinario di linguistica generale presso la Scuola Universitaria Superiore (IUSS) di Pavia dove svolge il ruolo di \"rettore vicario\".\n\u00c8 stato per un mandato triennale vicepresidente del Comitato Esperti per la Programmazione della Ricerca (CEPR) diretto dal Ministro dell'Istruzione, Universit\u00e0 e Ricerca Scientifica, nominato da Enrico Letta su proposta del ministro Carrozza e riconfermato dal ministro Giannini. \u00c8 membro della Accademia dei Virtuosi al Pantheon e dell'Academia Europ\u00e6a.\nBiografia.\nLaureato all'Universit\u00e0 di Pavia in lettere classiche, studente Fulbright negli Stati Uniti, ha conseguito il dottorato di ricerca in Linguistica (VIII ciclo) presso il consorzio con sede amministrativa presso l'Universit\u00e0 di Padova e il \"Dipl\u00f4me d'\u00e9tudes sup\u00e9rieures en th\u00e9orie de la syntaxe et syntaxe comparative\" presso l\u2019Universit\u00e9 de Gen\u00e8ve.\nAlla Universit\u00e0 Vita-Salute San Raffaele di Milano \u00e8 stato tra i fondatori del Dipartimento di Scienze Cognitive nel 1993, membro del comitato ordinatore della facolt\u00e0 di psicologia e di filosofia del nascente Ateneo e presidente del corso di laurea interfacolt\u00e0 in neuroscienze cognitive fino al 2010, come risulta dagli atti ministeriali relativi alla fondazione dell'Ateneo.\nHa fondato nel 2010 e diretto per sei anni il Centro di ricerca in Neuroscienze, Epistemologia e Sintassi Teorica NEtS (2010 - 2021) e il dottorato di ricerca in Neuroscienze Cognitive e Filosofia della Mente. \u00c8 stato per un decennio ordinario presso l\u2019Universit\u00e0 Vita-Salute San Raffaele dopo essere stato associato presso l\u2019Universit\u00e0 di Bologna.\nIl suo primo romanzo \u00e8 \"Il segreto di Pietramala\" (La Nave di Teseo, 2018), giallo incentrato su una lingua misteriosa, grazie al quale ha vinto il premio Flaiano per la narrativa in occasione dei Premi Flaiano 2018.\nVive e lavora a Pavia.\nInteressi scientifici.\nStudia la sintassi delle lingue umane; campo nel quale ha dato contributi per la teoria della struttura della frase, in particolare rispetto alla nozione di copula e di espletivo e per la teoria del movimento sintattico e di neurolinguistica, fornendo contributi nella ricerca dei fondamenti biologici della Grammatica universale prevalentemente individuando i correlati neuronali delle lingue impossibili e mostrando che mentre si pensano le parole le onde elettriche generate dai neuroni contengono informazioni sulla struttura sonora delle parole pensate.\nNel primo ambito la sua tesi \u00e8 che nelle frasi copulari, dove il predicato \u00e8 costituito dalla stessa categoria del soggetto - ossia un sintagma nominale - la posizione preverbale, canonicamente occupata per tutti gli altri verbi dal soggetto di predicazione, pu\u00f2 essere anche occupata dal predicato nominale. Per distinguere le due forme di frase, si usa dire che la prima \u00e8 una \"frase copulare canonica\" e la seconda \"una frase copulare inversa\". In questo senso, la teoria proposta porta dati difficilmente compatibili con quello che Lepschy nella storia della linguistica del Novecento indica come uno dei contributi fondamentali della grammatica generativa, vale a dire l'identificazione configurazionale delle funzioni grammaticali. Per quanto riguarda la teoria del movimento sintattico, la tesi fondamentale \u00e8 che questo fenomeno sia da mettere in relazione con un procedimento di rottura di simmetria che altrimenti bloccherebbe la computazione della frase.\nNel secondo ambito di ricerca, svolto con gruppi diversi di neuropsicologi e neurobiologi, due sono stati i contributi: il primo, aver portato dati empirici conclusivi a favore dell'ipotesi che il formato della sintassi delle lingue umane non sia un fatto culturale, sociale o convenzionale, ma sia profondamente radicato nella struttura neurobiologica del cervello. Il metodo utilizzato che fa leva su tecniche di neuroimmagini come la risonanza magnetica funzionale, consiste nel verificare che grammatiche artificiali (in particolare sintassi artificiali) che non seguono le propriet\u00e0 della grammatica universale di Noam Chomsky non attivano i circuiti neuropsicologici tipicamente attivati in compiti linguistici. Un secondo contributo consiste nell'aver mostrato che la negazione frasale \u00e8 in grado di modulare un sistema fronto-parieto-temporale tipicamente coinvolto nell'interpretazione delle frasi d'azione (e nell'esecuzione delle corrispondenti azioni).\nIn un terzo contributo Moro sviluppa il filone di ricerca sul legame tra cervello e linguaggio con metodi nuovi in collaborazione con neurochirurghi e ingegneri dell'Universit\u00e0 di Pavia. Utilizzando la tecnica di chirurgia a paziente in stato di veglia \u00e8 stata misurata l'attivit\u00e0 dei neuroni di aree del linguaggio non deputati a compiti di decifrazione o produzione del suono. Il nucleo dell'esperimento \u00e8 consistito nel confrontare l'attivit\u00e0 della corteccia dei pazienti durante la lettura di frasi a voce alta e nella mente e si \u00e8 visto che le due attivit\u00e0 sono praticamente sovrapponibili, aprendo la strada alla lettura del contenuto di pensieri di tipo linguistico. Un passo successivo alla scoperta dei correlati tra grammatica e attivit\u00e0 elettrofisiologica del cevello, \u00e8 stato compiuto nella progettazione di un esperimento condotto con la tecnica della A Stereoelectroencephalography (SEEG): sono stati misurate le diverse attivit\u00e0 elettrofisiologiche della fascia high-gamma in relazione a sintagmi con lo stesso suono ma con significati diversi a seconda del contesto (come \"la porta\" in \"Giovanni la porta domani\" e \"Ieri la porta era chiusa\"). In sintesi, con questo esperimento si \u00e8 potuto distinguere l'attivit\u00e0 corticale specifica di due strutture sintattiche di base, sintagma nominale e sintagma verbale, eliminando completamente la rilevanza della informazione acustica che era identica nei due casi "}
{"id": "1803408", "revid": "729019", "url": "https://it.wikipedia.org/wiki?curid=1803408", "title": "Lucio Boccaletto", "text": "Biografia.\nCresciuto nel , squadra della sua citt\u00e0 natale, con tale club inizi\u00f2 a giocare in serie A; nel 1969 fu anche convocato per il primo dei suoi 13 impegni in Nazionale, in un incontro di seconda divisione di Coppa delle Nazioni contro la .\nPer motivi di lavoro dovette trasferirsi nel 1970 a Padova; l\u00ec trov\u00f2 ingaggio presso il , nel quale rimase 10 stagioni vincendo 6 scudetti da giocatore; passato all'attivit\u00e0 tecnica dopo il ritiro avvenuto dopo la conquista del 6\u00ba titolo (1980), guid\u00f2 la squadra a un ulteriore scudetto, nella stagione 1983-84.\nLasciata la panchina a Vittorio Munari, pass\u00f2 all'incarico di direttore tecnico del club padovano, che si conferm\u00f2 campione d'Italia nel biennio 1984-1986.\nNel 1977 fu capitano dei Dogi, la selezione del Triveneto, che allo Stoop di Londra il 2 gennaio 1977 si impose sugli per 16-9, prima vittoria in assoluto di una squadra italiana su territorio britannico."}
{"id": "1803412", "revid": "110157", "url": "https://it.wikipedia.org/wiki?curid=1803412", "title": "Letter from Egypt", "text": "Letter from Egypt \u00e8 il quarto album in studio del cantante norvegese Morten Harket, pubblicato nel 2008 dalla Universal.\nIl disco.\nSecondo album in lingua inglese del cantante del gruppo norvegese a-ha, Letter From Egypt \u00e8 stato registrato a cavallo fra il 2007 ed il 2008. Testi e musica sono di Morten Harket ed Ole Sverre Olsen, da sempre lo scrittore dietro ai brani degli a-ha"}
{"id": "1803413", "revid": "697352", "url": "https://it.wikipedia.org/wiki?curid=1803413", "title": "Schwarzbach", "text": ""}
{"id": "1803415", "revid": "19469728", "url": "https://it.wikipedia.org/wiki?curid=1803415", "title": "Pletismografia penile", "text": ""}
{"id": "1803421", "revid": "95993", "url": "https://it.wikipedia.org/wiki?curid=1803421", "title": "Mizongyi", "text": ""}
{"id": "1803422", "revid": "1982", "url": "https://it.wikipedia.org/wiki?curid=1803422", "title": "Khund", "text": "I Khund sono personaggi dei fumetti DC Comics. Sono una razza aliena dell'Universo DC, noti per l'estrema violenza. Comparvero per la prima volta in \"Adventure Comics\" n. 346 (luglio 1966) come nemici della Legione dei Supereroi nel XXX secolo.\nStoria.\nI Khund controllavano un vasto impero galattico. Nel XXX e XXXI secolo, la loro relazione con i Pianeti Uniti fluttu\u00f2 da una distensione di disagio ad una vera e propria dichiarazione di guerra. Quando i Pianeti Uniti per primi scoprirono la civilt\u00e0 Khundiana, i Khund risposero a tale scoperta con il tentativo di conquista della Terra. Sarebbero riusciti nell'impresa grazie all'aiuto di Nemesis Kid, un sabotatore che infiltrarono nella Legione dei Supereroi. Tuttavia, Nemesis Kid si espose e l'invasione fu respinta.\nI Khund si batterono contro i Pianeti Uniti e la Legione numerose volte in futuro. Da notare che i Khund e i Dark Circle invasero la Terra durante la cosiddetta \"Earthwar\". Si scopr\u00ec che entrambi i gruppi erano stati manipolati da Mordru, che riusc\u00ec quasi a conquistare la Terra prima di essere sconfitto dalla Legione.\nLegionari Khundiani.\nDurante l'era della continuity della Legione di \"Five Years Later\", Mordru lanci\u00f2 un massiccio incantesimo permettendogli di animare e controllare i cadaveri dei guerrieri deceduti in tutto il territorio dei Pianeti Uniti, e li utilizz\u00f2 per attuare la sua invasione. I mondi dei Pianeti Uniti che furono conquistati dall'impero Khundiano non furono risparmiati da questo fenomeno, facendo s\u00ec che i Khundiani si alleassero temporaneamente con la Legione. Quattro Khundiani super potenziati si unirono alla Legione:\nInclusi nella forza d'invasione sul pianeta Sklar vi furono anche i membri deceduti della Legione. Blood Claw fu ucciso dal corpo di Magnetic Kid. Firefist tent\u00f2 di uccidere Devlin O'Ryan, ma fu ucciso quando il potere riflettente di Devlin ricacci\u00f2 il colpo dell'arma Khundiana contro di lui. Il gruppo tent\u00f2 di uccidere Mordru, e i due Khundiani Veilmist e Flederweb diedero le dimissioni dalla Legione. Qualche tempo dopo, si scopr\u00ec che Firefist era sopravvissuto, e che i Khund avevano iniziato un piano per distruggere il Mondo Weber. Veilmist si offr\u00ec di aiutare la Legione a sgominare il piano, ma fu uccisa da Firefist. Flederweb si rivel\u00f2 non essere un Khund, ma un controllore di menti di una razza aliena non ben identificata. Dopo che fu libero dal controllo Khundiano e aver aiutato la Legione a salvare il Mondo Weber, Flederweb si un\u00ec agli Eroi di Lallor.\nGli eventi dell'epoca di \"Five Years Later\" furono cancellati dalla continuit\u00e0 principale DC dopo la serie limitata \"Ora zero\". Cos\u00ec, la saga dei Legionari Khundiani \u00e8 correntemente percepita come non-canonica.\nXX e XXI secolo.\nNemici estremi dei Thanagariani a causa della vicinanza dei loro pianeti, ne sono i nemici giurati. Superficialmente somigliano agli umani, ma posseggono una costituzione mediamente pi\u00f9 larga e pi\u00f9 muscolosa, con una pelle color magenta pallido. I Khund posseggono codici di combattimento. Hanno dei corpi con ossa e tessuti muscolari pi\u00f9 densi di quelli umani. Il pianeta Khundia possiede una gravit\u00e0 maggiore rispetto a quella terrestre.\nI Khund sono parte di un gruppo alieno che attacc\u00f2 la Terra nel \"cross-over\" \"Invasione!\".\nIn \"Wonder Woman\" vol. 3 n. 19 fu rivelato che la casa madre dei Khund fu devastata dall'attacco di una razza aliena chiamata \"Ichor\". Con l'aiuto di Etta Candy e Wonder Woman, il paese natale dei Khund fu salvato ed essi ottennero persino una loro Lanterna Verde protettrice.\nAltri media.\nI Khund furono visti nella serie animata Justice League Unlimited, nell'episodio \"Shadow of the Hawk\". Furono combattuti da Shayera Saunders ed Elongated Man all'epoca della riformata \"Justice League\".\nI Khund sono menzionati nell'episodio \"\"Champions\" della serie televisiva \"Legion of Super Heroes\"\".\nNel crossover \"JLA/Avengers\", si vedono i Khund mentre attaccano una razza aliena minore della Marvel Comics nota come Aakons."}
{"id": "1803430", "revid": "486946", "url": "https://it.wikipedia.org/wiki?curid=1803430", "title": "Shui hu zhuan", "text": ""}
{"id": "1803431", "revid": "1543377", "url": "https://it.wikipedia.org/wiki?curid=1803431", "title": "Bati\u00e9 (Burkina Faso)", "text": "Bati\u00e9 \u00e8 un dipartimento del Burkina Faso classificato come citt\u00e0, capoluogo della provincia di Noumbiel, facente parte della Regione del Sud-Ovest.\nIl dipartimento si compone del capoluogo e di altri 54 villaggi: Ambourma, Bakon, Bamine, Banamba-Ipiel, Banamba\u2013Izir, Banamba\u2013Sesso, Banamba\u2013Toma, Dabozir, Dakira, Dangbal, Diebe, Dieme, Dissieteon, Djoungbal, Dokita, Donssiere, Douloumba, Fadio, Gangalma, Gapar, Gombar, Kadjateon, Kamateon, Kamba, Kankoumana, Koriba, Koriba-Kinkinin\u00e9, Koriba\u2013Tanzou, Koudjo, Kpeka, Lakpar, Mal\u2013Dodomo, Mal\u2013Sourgoin, Malteon, Moriba, Niobol, Niolka, Nove, Poni-Kienkire, Pribar, Sourapera, Tadoteon, Tagneteon, Takpo, Tamipar, Tinhouri, Tonior, Tonteon, Toppi, Toussana, Varkourkoula, Yoldeteon, Ypreteon, Zilateon e Zindi."}
{"id": "1803432", "revid": "287204", "url": "https://it.wikipedia.org/wiki?curid=1803432", "title": "Batie", "text": ""}
{"id": "1803436", "revid": "921573", "url": "https://it.wikipedia.org/wiki?curid=1803436", "title": "Faith Ford", "text": "Nella sitcom \"Murphy Brown\" \u00e8 stata doppiata da Susanna Fassetta.\nBiografia.\nNata ad Alexandria, Ford visse l'infanzia a Pineville e divenne un'attrice mentre frequentava la Pineville High School. Si trasfer\u00ec a New York all'et\u00e0 di 17 anni e, diventata modella, trov\u00f2 un lavoro come commerciante.\nNel 1983, Ford ottenne il suo primo ruolo televisivo in \"Una vita da vivere\" dell'ABC ,il suo primo ingaggio importante in una soap opera della NBC nella serie televisiva \"Destini\", dove interpretava Julia Shearer (ruolo precedentemente interpretato da Kyra Sedgwick) per molti anni.\nFord \u00e8 stata sposata con Robert Nottingham dal 1989 al 1996 ed attualmente \u00e8 sposata con il suo personal trainer Campion Murphy dal 1998.\nFord \u00e8 stata protagonista insieme a Kelly Ripa nella serie televisiva \"Hope &amp; Faith,\" dove interpretano due sorelle; la sitcom ha prodotto tre stagioni. \u00c8 stata poi annullata dalla ABC nel maggio del 2006 in seguito ad un declino degli ascolti dagli originari 9 milioni ai circa 4,8 dell'ultima serie.\nNel 2004, ha pubblicato un suo personale libro di cucina, \"Cucina con Faith\", in cui ringrazia la madre e le due nonne per averle insegnato a cucinare. La Ford ha inoltre interpretato la madre in una famiglia in cui il padre era morto, in un film con soggetto originale della Disney \"Missione tata\", distribuito all'inizio del 2005. Nel 2007 ha preso parte alla sitcom \"Carpoolers\"."}
{"id": "1803443", "revid": "287204", "url": "https://it.wikipedia.org/wiki?curid=1803443", "title": "Il piano infinito", "text": "Il piano infinito \u00e8 un romanzo della scrittrice cilena Isabel Allende, scritto nel 1991 e pubblicato in Italia da Feltrinelli nel 1992.\nTrama.\nIl romanzo narra dell'esistenza di Gregory Reeves, un gringo di famiglia povera. Inizialmente, con la sua famiglia nomade viaggia di villaggio in villaggio con il \"Piano Infinito\", il carro del padre, Charles Reeves, Dottore in Scienze Divine; sono presenti anche la madre, Nora Reeves, la sorella Judy, e Olga, guaritrice e chiromante. Il padre andava predicando il Disegno Maggiore di cui lui era a conoscenza, infondendo negli animi delle persone speranza e serenit\u00e0. Tuttavia, un giorno sono costretti a costruirsi una casa e, successivamente, muore il padre Charles. Gregory dovr\u00e0 quindi iniziare a lavorare all'et\u00e0 di sette anni, frequenta la scuola, dove subisce varie discriminazioni, essendo egli bianco in un paese di neri e di latini. Rilevante \u00e8 la famiglia Morales, che inizialmente aiuta i Reeves a stabilirsi. Gregory stringer\u00e0 una fortissima amicizia con Carmen, la pi\u00f9 piccola dei Morales, un'amicizia che durer\u00e0 tutta la vita. L'esistenza di Gregory \u00e8 dura: subir\u00e0 anche varie molestie da parte di un ragazzo latino di nome Martinez, che alla fine morir\u00e0, essendo stato sfidato da Gregory a saltare i binari quando il treno \u00e8 in corsa. Terminate le scuole superiori, Gregory si trasferisce a Berkley e s'iscrive all'universit\u00e0 per studiare legge. Intanto, la famiglia (la madre e la sorella) si \u00e8 molto allontanata da Olga, che vive sola a qualche isolato di distanza. Questo non vale per\u00f2 per Gregory, che invece con Olga mantiene una salda amicizia; i due finiscono anche a letto, e sar\u00e0 la prima esperienza sessuale di Gregory. All'universit\u00e0, egli conosce Samantha e se ne innamora. I due si sposano ed hanno una figlia, Margaret. Tuttavia, Samantha non \u00e8 felice, non vuole neanche la figlia, e il rapporto con Gregory comincer\u00e0 a cedere. Anche la figlia Margaret ignorer\u00e0 il padre, a malapena riconoscendolo. Intanto Gregory stringe una forte amicizia anche con Timothy Duane, che gli rimarr\u00e0 sempre a fianco. Gregory sar\u00e0 poi chiamato a combattere in Vietnam, e qui scoprir\u00e0 la brutalit\u00e0 della guerra. Vedr\u00e0 inoltre morire una persona a lui molto cara, Juan Jos\u00e8 Morales, fratello di Carmen. Arriva il divorzio con Samantha e Gregory torna negli Stati Uniti. Se la spasser\u00e0 con le donne insieme a Timothy ed entra in uno studio legale come avvocato. Conosce Shannon, di cui s'innamora e con cui successivamente si sposer\u00e0. Apre intanto uno studio legale per conto proprio. Nasce David e Gregory scopre che la figlia Margaret, a soli tredici anni, ha cominciato a drogarsi di eroina e c'\u00e8 poco da fare per lei. Il rapporto con Shannon s'incrina ed arriva il secondo divorzio; terr\u00e0 con s\u00e9 il figlio iperattivo David. Il suo studio legale va abbastanza bene, anche se lui si sta coprendo di debiti. In parallelo vengono narrate anche le vicende di Carmen Morales, i suoi amori, l'adozione del nipote Dai, figlio del fratello Juan Jos\u00e8 con una donna vietnamita, morente di cancro. Carmen far\u00e0 molta fortuna con la sua creazione di gioielli e la sua catena di negozi \"Tamar\" si diffonder\u00e0 in tutto il mondo. Alla fine, lo studio legale di Gregory fallisce. L'uomo si rende allora di conto di quello che aveva perso, ci\u00f2 che realmente lo rendeva felice: il \"Piano Infinito\", il contatto con la natura e la semplicit\u00e0 della vita. Successivamente incontrer\u00e0 un'altra donna, con cui sar\u00e0 felice per sempre. Ella non \u00e8 altro che la stessa Isabel Allende, e la vita di Gregory \u00e8 la vita del suo secondo marito William C. Gordon, anche se questo non viene svelato all'interno del libro.\nAnalisi.\nIl romanzo \u00e8 scritto prevalentemente in terza persona singolare, anche se sono presenti narrazioni in prima persona, scritte dallo stesso Gregory. \u00c8 un'opera ricca di avventura e passione, un teatro umano, sempre pi\u00f9 arricchito da sapori nuovi e da una forte tensione epica. Allende narra di temi sociali molto importanti, come l'emarginazione e il razzismo, ma anche del contrasto tra opulenza e miseria, le vicende famigliari, la solitudine inevitabile nella vita. \u00c8 un romanzo che riesce a prendere tutto il mondo, non ha barriere n\u00e9 limiti."}
{"id": "1803446", "revid": "1543377", "url": "https://it.wikipedia.org/wiki?curid=1803446", "title": "Boussoukoula", "text": "Boussoukoula \u00e8 un dipartimento del Burkina Faso classificato come comune, situato nella provincia di Noumbiel, facente parte della Regione del Sud-Ovest.\nIl dipartimento si compone del capoluogo e di altri 36 villaggi: Baheldouo, Bidardouo, Binissira, Bobera, Boladouo, Bonkolou, Bonkolou-Tolkahoun, Bountara, Dallera\u2013Helmira, Donafara, Foumera, Gongonkar, Kalamkporo, Kimtara, Konkera, Kosso\u2013Tier, Kosso-You, Kpambilou, Kpaon, Lankardouo, Nambouna-Boptara, Nepelimpira, Niobouro, Nobrodouo, Noperdouo, Paradouo, Pobanseo, Prounkera, Setadouo, Sikati, Tambilou, Tiempara, Tifrodouo, Tiokpolo, Vinadouo e Yelhourodouo."}
{"id": "1803459", "revid": "36426", "url": "https://it.wikipedia.org/wiki?curid=1803459", "title": "Kris Kohls", "text": " Attualmente \u00e8 il batterista degli Adema, di cui fa parte dal 1999. Inoltre pu\u00f2 vantare varie collaborazioni con artisti come Tracii Guns e Nikki Sixx.\nBiografia.\nLa sua carriera cominci\u00f2 nel 1999, quando entr\u00f2 a far parte degli Adema, gruppo musicale nu metal che ebbe origine nel 1998. Egli ha partecipato alla produzione di tutti gli album della band, e ne \u00e8 uno dei membri originari. \u00c8 un grande credente in Cristo."}
{"id": "1803460", "revid": "124585588", "url": "https://it.wikipedia.org/wiki?curid=1803460", "title": "Anno galattico", "text": "Un anno galattico, noto anche come anno cosmico (GY dall'inglese \"Galactic Year\"), \u00e8 il periodo di tempo richiesto dal Sistema Solare per compiere una rivoluzione completa attorno al centro della Via Lattea. Le stime sulla durata dell'orbita variano da 225 a 250 milioni di anni \"terrestri\". \nL'anno galattico rappresenta un'unit\u00e0 di riferimento temporale utile per orientarsi indicativamente lungo i tempi geologici. "}
{"id": "1803461", "revid": "1776051", "url": "https://it.wikipedia.org/wiki?curid=1803461", "title": "Schwarzbach (Brandeburgo)", "text": "Schwarzbach (in lusaziano \"\u010corna Woda\") \u00e8 un comune di 768 abitanti del Brandeburgo, in Germania.\nAppartiene al circondario dell'Oberspreewald-Lusazia ed \u00e8 parte dell'Amt Ruhland.\nSuddivisione amministrativa.\nIl territorio comunale comprende il centro abitato di Schwarzbach e la localit\u00e0 di Biehlen; non vi sono frazioni."}
{"id": "1803464", "revid": "767487", "url": "https://it.wikipedia.org/wiki?curid=1803464", "title": "May Ayim", "text": "Biografia.\nLa difficile infanzia.\nNacque ad Amburgo da Ursula Andler e da Emmanuel Ayim, uno studente di medicina del Ghana. Tuttavia, appena nata, non pot\u00e9 essere affidata al padre. Pass\u00f2 dunque un breve periodo in un orfanotrofio e venne poi adottata dalla famiglia Opitz, che l'allev\u00f2 assieme ai figli naturali.\nNon ebbe un'infanzia felice, poich\u00e9 i genitori adottivi usavano la violenza per controllare il suo comportamento considerato \"deviante\". Per trovare uno sfogo, inizi\u00f2 dunque a comporre le sue prime poesie.\nCacciata di casa.\nButtata fuori di casa all'et\u00e0 di diciannove anni, ha per\u00f2 sempre mantenuto dei contatti con la famiglia Opitz.\nNel 1979 si diplom\u00f2 presso la scuola episcopale di M\u00fcnster, dopo aver studiato lingua tedesca e sociologia. Frequent\u00f2 poi l'universit\u00e0 a Ratisbona, dove studi\u00f2 psicologia, e durante questo periodo viaggi\u00f2 in Israele, Kenya e soprattutto Ghana.\nIn Africa si riconcili\u00f2 con il padre, diventato nel frattempo professore di medicina.\nLaurea e attivit\u00e0 culturale.\nLa sua tesi di laurea (\"Afro-Tedeschi: La loro diversit\u00e0 culturale e storico-sociale sullo sfondo dei mutamenti sociali\") fu pubblicata con l'aiuto di Katharina Oguntoye e di Dagmar Schultz, con i quali co-fond\u00f2 l\"'Initiative Schwarze Deutsche\" (\"Iniziativa per i popoli di colore in Germania\").\nDopo una seconda visita in Ghana, dove incontr\u00f2 la famiglia paterna, torn\u00f2 in Germania per studiare logopedia scrivendo una tesi sull'etnocentrismo. Si trasfer\u00ec poi a Berlino e s'iscrisse all'universit\u00e0 locale. Durante questo periodo assunse come cognome Ayim.\nFu poi attiva come educatrice e scrittrice, partecipando a conferenze e alla pubblicazione di \"Blues in bianco e nero\".\nMalattia e morte.\nFu ammessa al reparto psichiatrico dell\"'Auguste Victoria Hospital\" di Berlino nel gennaio 1996, poich\u00e9 aveva iniziato a dormire poco. Quando i medici analizzarono il suo problema, scoprirono sin dalla prima diagnosi tracce di sclerosi multipla. Inizi\u00f2 una cura farmaceutica solo ad aprile e, pur soffrendo ancora di depressione, fu rilasciata. Ritorn\u00f2 al reparto psichiatrico a giugno, dopo aver tentato il primo suicidio, ma gi\u00e0 a luglio fu rimessa.\nUn ennesimo attacco di depressione la spinse a gettarsi dal tredicesimo piano di un edificio di Berlino."}
{"id": "1803465", "revid": "547992", "url": "https://it.wikipedia.org/wiki?curid=1803465", "title": "Rosanna Lambertucci", "text": "Biografia.\nHa iniziato la sua collaborazione con la Rai alla radio, dove Luciano Rispoli le ha affidato la rubrica \"Domande a Radiodue\".\nLa sua carriera \u00e8 poi proseguita in televisione, nel 1980, con il programma \"S come Salute\", in onda su Rai 2. Sempre per la stessa emittente, nel 1981, \u00e8 stata autrice e conduttrice del programma di successo \"Pi\u00f9 sani e pi\u00f9 belli\", che successivamente passer\u00e0 su Raiuno, per un totale di 17 edizioni. Dal 1994 al 1997 \u00e8 stata la conduttrice televisiva del gioved\u00ec del fortunato quiz di Raiuno \"Luna Park\".\nDal 2004 al 2009 torna ad occuparsi di medicina e benessere sulla Rai nella rubrica \"Domenica In... Salute\", spazio del noto contenitore televisivo domenicale, in cui ospita anche noti chef italiani.\nHa scritto, inoltre, per diverse testate, tra cui \"Allure\", \"Gente\", \"Grazia\" e \"Visto\". A partire da gennaio 2011 viene pubblicata la rivista \"Pi\u00f9 sani, pi\u00f9 belli\" per le Edizioni Master, da lei diretta.\nDal 2016 conduce insieme a Fabio Campoli sul canale del digitale terrestre Alice Tv \"La salute vien mangiando\".\nRosanna Lambertucci \u00e8 madre della giornalista Angelica Amodei, frutto del suo matrimonio con Alberto Amodei, morto nel 2014."}
{"id": "1803468", "revid": "173006", "url": "https://it.wikipedia.org/wiki?curid=1803468", "title": "Aritmogeometria", "text": "Per aritmogeometria si intende la sintesi fra aritmetica (scienza dei soli numeri) e geometria (scienza delle sole figure).\nSe con il termine numero noi moderni intendiamo qualcosa di astratto, un contenuto della mente, Pitagora, al contrario, intendeva qualcosa di completo: la dimensione essenziale delle cose (non un ente di ragione).\nIn altri termini Pitagora non solo ridusse ogni rapporto spaziale a una dimensione numerica (come facciamo noi), ma assegn\u00f2 anche un significato spaziale ai numeri. Ve ne sono cos\u00ec di triangolari, di quadrati, di rettangolari, di pentagonali (un residuo di questa dottrina rimane nelle espressioni matematiche relative al 'cubo' o al 'quadrato' di un numero).\nL'equivalenza etimologica del termine calcolo (sassolino) con numero deriva proprio dall'uso pitagorico di operare con semplici pietruzze disposte a terra per formare i numeri: in questo modo le operazioni si tramutavano in spostamenti spaziali delle pedine, come su un pallottoliere. Il limite di quelle procedure consisteva nella difficolt\u00e0 di effettuare operazioni con numeri molto grandi."}
{"id": "1803470", "revid": "171813", "url": "https://it.wikipedia.org/wiki?curid=1803470", "title": "Windows XP Service Pack 3", "text": ""}
{"id": "1803471", "revid": "228587", "url": "https://it.wikipedia.org/wiki?curid=1803471", "title": "Diazoma", "text": "Il termine greco di\u00e1zoma (\u03b4\u03b9\u03ac\u03b6\u03c9\u03bc\u03b1) indica in architettura classica il corridoio anulare dei teatri antichi che divide le gradinate in pi\u00f9 settori. Di solito era unico, come per il teatro di Epidauro e quello di Siracusa, ma in qualche caso \u00e8 duplice, come per il teatro di Atene.\nIl diazoma serviva essenzialmente per far fluire il pubblico tra i vari settori della struttura.\nTale impianto fu accolto dai Romani, tanto nei teatri quanto negli anfiteatri, e i gruppi di gradinate erano detti \"maeniana\"."}
{"id": "1803472", "revid": "124356704", "url": "https://it.wikipedia.org/wiki?curid=1803472", "title": "Marco Balestri", "text": "Carriera.\nTelevisione.\nMarco Balestri, laureato in Filosofia, fallisce vari concorsi Rai per un posto da giornalista, ma ne vince uno da conduttore radiofonico. Inizia quindi a lavorare come presentatore per Rai Radio nel 1980, all'et\u00e0 di 27 anni. Successivamente entra in Fininvest, facendosi conoscere come autore di \"M'ama non m'ama\", \"W le donne\" e \"Il gioco delle coppie\" (1985), presentato da Marco Predolin su Italia 1.\n\u00c8 anche autore del programma della mattina \"Facciamo un affare\", che vede per la prima volta Iva Zanicchi in veste di conduttrice e delle edizioni di \"Miss Italia\", in onda su Canale 5 e Italia 1 tra il 1984 e il 1987. In quel periodo lavora in Francia per La Cinq, collaborando alla creazione di alcune trasmissioni di successo, fra cui \"Cherchez la femme\" e \"C'est la vie\".\nNel 1989 \u00e8 autore di \"Una rotonda sul mare\", programma ripetuto nel 1990 e premiato con un Telegatto. In quello stesso anno adatta, sempre per Canale 5, il gioco a premi \"La verit\u00e0\", ispirato al format statunitense \"To Tell the Truth\". Nella trasmissione, da lui condotta e di cui \u00e8 coautore anche Tullio Ortolani, alcuni personaggi narravano la propria vita lavorativa mescolandola a fatti e situazioni in gran parte inventati. Vinceva il concorrente che riusciva a individuare la verit\u00e0.\nNel 1990 presenta un nuovo programma che vede protagonisti i bambini, dal titolo \"\".\nSempre nel 1990 \u00e8 autore e presentatore del primo programma itinerante di Mediaset \"Per la strada\", una trasmissione che vede la gente tornare in piazza ogni sera, facendo in qualche modo rivivere allo spettatore i tempi di \"Campanile sera\".\nNel 1991 \u00e8 inviato speciale di \"Telemike\" per tre edizioni del programma e continua a presentare su Canale 5 il quiz \"La Verit\u00e0\".\nNel 1992 scrive con Cristiano Minellono i testi della trasmissione di Italia 1 \"La strana coppia\" e presenta \"Lui, lei e l'altro\", programma firmato da Tullio Ortolani e Belinda Bellotti per Rete 4. La trasmissione, impostata sotto forma di \"talk show\" \u00e8 incentrata sulla vita di alcune coppie separate che appaiono in scena accompagnate dalla persona causa della rottura matrimoniale. Viene proposta per due edizioni consecutive.\nNello stesso periodo collabora come autore di punta a \"Scherzi a parte\", su Italia 1, dove appare spesso anche come attore nei vari scherzi.\nNel 1994 conduce la prima edizione di \"Bravissima\", un programma ideato da Valerio Merola per Italia 1 e, due anni pi\u00f9 tardi, per Canale 5, \"Ricomincio da capo\".\nNel biennio 1996-1997 \u00e8 autore e conduttore del programma \"Strettamente personale\", trasmesso da Telemontecarlo.\nNel 1998, nel 1999 e nel 2000 \u00e8 la volta de \"Il brutto anatroccolo\" presentato a fianco di Amanda Lear.\nNel 2000 presenta il programma \"Taxi giallo\" che ambiva a esaudire i desideri impossibili dei bambini.\nNel 2001 \u00e8 il presentatore in prima serata di Italia 1 di \"Candid Angel's\", con Samantha De Grenet, Filippa Lagerb\u00e4ck e Alessia Merz.\nSempre su Italia 1, nello stesso anno, in coppia con la Merz, conduce \"Candid Camera Caf\u00e9\".\nDal 2002 al 2005 lavora al fianco di Alberto Castagna nel programma \"Stranamore\" e ha condotto \"Stranamore e poi\", versione estiva del programma.\nNel 2003 conduce su Rai 2 \"Bubusette\", un quiz itinerante nei piccoli centri italiani, con Alena \u0160eredov\u00e1 in veste di valletta.\nNel 2007 presenta \"Sexy car wash\", un quiz in onda su FX, canale satellitare destinato ad un target maschile di Fox.\n\u00c8 spesso ospite di vari programmi RAI come \"La sposa perfetta\" e \"L'Italia sul 2\".\nNel 2010 partecipa alle puntate del sabato di \"X Factor\" su Rai 2 ed \u00e8 anche autore e regista per Italia 1 di \"Ciccia \u00e8 bella\", un programma sull'arte del piacersi nonostante una taglia abbondante.\nNel 2013 diventa opinionista fisso nel programma di Federica Panicucci \"Mattino 5\", su Canale 5.\nNel 2017 \u00e8 ideatore e autore de \"Lo scherzo perfetto\" su Italia 1, primo talent dedicato agli scherzi, condotto da Teo Mamuccari.\nRadio.\nNel 2006 diventa il conduttore di punta del \"drive time\" di R101, dove si occupa anche di amore, sentimenti e sessualit\u00e0 con il programma \"Molto personale\" e il sabato notte con un'appendice dai toni pi\u00f9 spinti, \"Molto personale Hot\".\nNel 2011, dal programma radiofonico \"Molto personale\" su R101, \u00e8 stato tratto il libro \"SMP (Storie Molto Personali)\", che raccoglie i pi\u00f9 significativi sms ricevuti nei sei anni di programmazione.\nTeatro.\nNel 2010 ha esordito come protagonista del Musical \"Christmas Show\" per la regia di Maurizio Colombi.\nNel 2014 \u00e8 stato protagonista dello spettacolo teatrale \"L'animale\", al Teatro Nuovo di Milano.\nRiconoscimenti.\nNel 1987 ha vinto il premio come miglior autore televisivo consegnato su Canale 5 ad Azzurro.\nNel 1994 ha vinto un Telegatto per il miglior scherzo di \"Scherzi a parte\".\nNel 1995 vince il premio del Salone Internazionale dell'Umorismo di Bordighera con il libro \"Il bestio e la bestia\" (pubblicato dalle Edizioni Larus).\nNel 2013 ha vinto il premio \"La rosa dell'Umbria\", per lo spettacolo e la televisione."}
{"id": "1803476", "revid": "287204", "url": "https://it.wikipedia.org/wiki?curid=1803476", "title": "Heinrich von Bobenhausen", "text": "Biografia.\nEntr\u00f2 a far parte dell'ordine nel 1544. All'inizio risiedette a Mergentheim, allora capitale, dove fu impiegato nell'amministrazione centrale dell'ordine. Dal 1549 resse la commanderia di Francoforte sul Meno ed in seguito quella di Ratisbona, fino a quando, nel 1565, non venne sollevato dal gran maestro Wolfgang Schutzbar. Deceduto questo, nel 1566 fu richiamato dal nuovo gran maestro Weckheim, di cui, nel 1572 venne eletto successore. In breve tempo, per\u00f2, si trov\u00f2 in cattive relazioni con l'imperatore Massimiliano II a causa delle sue posizioni ritenute troppo concilianti verso i riformati; nello stesso periodo comp\u00ec diversi passi diretti a recuperare la Prussia dopo la morte dell'ex maestro Alberto di Brandeburgo, non coronati da alcun successo. Nel 1585 fu costretto ad accettare come suo coadiutore l'arciduca Massimiliano, impostogli dall'imperatore. In seguito a ci\u00f2 rimase privo di reale potere all'interno dell'ordine e decise di ritirarsi a Wissembourg. Nel 1590 fu costretto a rassegnare le dimissioni."}
{"id": "1803477", "revid": "190635", "url": "https://it.wikipedia.org/wiki?curid=1803477", "title": "Dodgers", "text": ""}
{"id": "1803484", "revid": "599013", "url": "https://it.wikipedia.org/wiki?curid=1803484", "title": "Maximiliano Reale", "text": "Guardia-ala di 199\u00a0cm per 92\u00a0kg. Ha giocato nella massima serie italiana e in quella spagnola.\nCarriera.\nHa giocato in Serie A1 con la maglia della Pallacanestro Cant\u00f9.\nDopo una parentesi in Liga ACB, \u00e8 rimasto due anni a Rieti dove ha conquistato una promozione in Legadue e vinto una coppa Italia di categoria nel 2004.\nNel 2005-06 era a Casalpusterlengo, mentre nel biennio 2006-2008 ha giocato con il Basket Trapani.\nDopo un infortunio, il 14 dicembre 2008 \u00e8 stato ufficializzato il suo passaggio alla Virauto Ford Catania, in Serie B Dilettanti. Il suo innesto \u00e8 servito ad innalzare il livello della societ\u00e0 siciliana, che da quel momento \u00e8 ascesa in classifica fino al terzo posto. Reale ha giocato tredici gare in campionato (14 punti a partita di media) e la sua squadra si \u00e8 qualificata per i play-off.. La societ\u00e0 lo ha riconfermato anche per la stagione 2008-2009.\nNel giugno 2010 annuncia il rientro in patria per giocare un'ultima stagione nella societ\u00e0 che lo ha fatto esordire."}
{"id": "1803486", "revid": "1543377", "url": "https://it.wikipedia.org/wiki?curid=1803486", "title": "Atlas V", "text": "Il razzo Atlas V \u00e8 un veicolo di lancio non riutilizzabile (in inglese \"Expendable Launch Vehicle\") costruito originariamente da Lockheed Martin ed ora dalla United Launch Alliance, la joint venture Lockheed Martin-Boeing. Aerojet sviluppa e costruisce i booster principali AJ-60A(razzi impulsori) dell'Atlas V. Il razzo, costruito a Decatur, in Alabama, \u00e8 composto da un primo stadio alimentato a cherosene ed ossigeno liquido, che utilizza un motore russo RD-180, ed uno stadio superiore Centaur ad idrogeno liquido\u2013ossigeno liquido. Alcune configurazioni utilizzano dei razzi impulsori aggiuntivi. Tutti assieme, questi componenti sono riferiti come il razzo vettore Atlas V.\nNei suoi 53 lanci, dal volo inaugurale nell'agosto 2002 al marzo 2015, l'Atlas V ha avuto una percentuale di successo quasi perfetta. Durante il volo del 15 luglio 2007, un'anomalia nello stadio superiore determin\u00f2 lo spegnimento anticipato dello stadio Centaur, che rilasci\u00f2 il carico utile \u2014 una coppia di satelliti di sorveglianza oceanici \u2014 in un'orbita pi\u00f9 bassa di quanto pianificato. Tuttavia il National Reconnaissance Office che commission\u00f2 i satelliti, ha comunque catalogato la missione come un successo.. L'anomalia \u00e8 stata investigata a lungo. Atlas V ha effettuato con successo 43 lanci dalla scoperta dell'anomalia.\nStoria.\nL'Atlas V \u00e8 tra gli ultimi membri della famiglia di razzi Atlas, che deriva dal missile Atlas; \u00e8 un diretto discendente dei precedenti Atlas II e specialmente dell'Atlas III. Molti elementi strutturali della propulsione e dell'avionica sono o identici o diretti derivati da quelli usati nei precedenti lanciatori.\nIl pi\u00f9 evidente cambiamento esterno \u00e8 ai serbatoi del primo stadio: questi non usano pi\u00f9 una paratia intermedia di di diametro in acciaio inossidabile n\u00e9 la tecnica ad '1,5 stadi' in cui due motori venivano espulsi a met\u00e0 del volo e un terzo continuava a fornire propulsione per tutto il tragitto da terra all'orbita, ma invece si utilizza un primo stadio in acciaio saldato di diametro molto pi\u00f9 simile alla famiglia di lanciatori Titan o al serbatoio esterno dello Space Shuttle.\nL'Atlas V \u00e8 stato sviluppato da Lockheed Martin Commercial Launch Services come parte del programma Evolved Expendable Launch Vehicle della USAF. Il termine \"expendable launch vehicle\" (veicolo di lancio non riutilizzabile) \u00e8 usato per indicare che il razzo \u00e8 utilizzabile una sola volta. I lanci avvengono dal Space Launch Complex 41 a Cape Canaveral Air Force Station. Inoltre lo Space Launch Complex 3 East della Vandenberg Air Force Base \u00e8 in via di preparazione per futuri lanci verso orbite polari.\nIl primo Atlas V \u00e8 stato lanciato il 21 agosto 2002. 53 lanci con Atlas V sono stati effettuati con successo fino ad ora se si eccettua l'anomalia del 2007. La famiglia dell'Atlas V usa un motore singolo, il russo RD-180 il quale alimenta un Common Core Booster (CCB), con fino a cinque razzi impulsori aggiuntivi a propellente solido (forniti da Aerojet). Il CCB ha un diametro di 3,8 metri, un'altezza di 32,5\u00a0m ed usa 284\u00a0450\u00a0kg di ossigeno liquido e RP-1 come propellente. Il razzo rimane in funzione per circa quattro minuti e imprime una spinta iniziale superiore ai . La maggior parte di questa spinta \u00e8 fornita dal motore russo RD-180, che da solo fornisce ben 4\u00a0152\u00a0MN.\nLo stadio superiore \"Centaur\" usa un serbatoio per il propellente a pressione stabilizzata ed \u00e8 alimentato con propellenti criogenici. Lo stadio Centaur per l'Atlas V \u00e8 ridotto ad ed \u00e8 propulso da due motori Pratt &amp; Whitney RL10A-4-2, ognuno in grado di imprimere una spinta di 99,2\u00a0kN. Gli avanzamenti operativi e di affidabilit\u00e0 che sono stati apportati alla variante RL10A-4-2 sono quindi disponibili per questa configurazione. La unit\u00e0 di navigazione inerziale (\"inertial navigation unit\", INU) del Centaur provvede alla guida e navigazione sia per l'Atlas che per il Centaur e controlla la pressione del serbatoio e l'uso del propellente sempre per ambedue. I motori del Centaur sono in grado di essere accesi molteplici volte nello spazio permettendo l'inserimento in orbita terrestre bassa e, dopo un periodo di stazionamento, l'inserimento in una orbita di trasferimento geostazionaria. Una successiva terza accensione dopo un periodo di stazionamento di molte ore permette l'inserimento dei carichi utili in orbita geostazionaria. Il Centaur ha la pi\u00f9 alta proporzione di propellente relativa alla massa totale rispetto a tutti gli altri moderni stadi superiori e quindi pu\u00f2 inserire dei carichi utili di massa cospicua in orbite ad alta energia.\nMolti sistemi sull'Atlas V sono stati migliorati sia prima del primo volo dell'Atlas V che dopo. Un miglioramento alla Fault Tolerant INU (FTINU) \u00e8 stato recentemente completato per migliorare l'affidabilit\u00e0 delle missioni dei veicoli Atlas.\nIl pi\u00f9 pesante carico mai lanciato da un Atlas V \u00e8 stato il MUOS-3, un satellite per telecomunicazioni, pesante 8.672\u00a0kg.\nAnomalia del 2007.\nL'unico evento anomalo nella storia del sistema di lancio Atlas V avvenne il 15 giugno 2007, quando il motore dello stadio superiore Centaur di un Atlas V si spense prima del previsto, rilasciando il proprio carico utile, ovvero una coppia di satelliti di sorveglianza L-30 del National Reconnaissance Office, in un'orbita pi\u00f9 bassa del programmato. La causa dell'anomalia fu rintracciata in una valvola allentata. Sostituire la valvola condusse ad un ritardo nel successivo lancio di un Atlas V.\nSviluppi futuri.\nL'Atlas V-Heavy, detto anche configurazione HLV sarebbe stato disponibile 30 mesi dopo l'ordine. Avrebbe usato tre stadi CCB uniti assieme per fornire la capacit\u00e0 di sollevamento necessaria per trasportare i pi\u00f9 pesanti veicoli spaziali. Circa il 95% dell'hardware richiesto per l'Atlas HLV \u00e8 gi\u00e0 stato utilizzato nei voli dell'Atlas V. Tuttavia il progetto \u00e8 stato annullato per mancanza di fondi. Nell'aprile 2015 la United Launch Alliance ha annunciato il suo nuovo lanciatore pesante, il Vulcan, il quale \u00e8 un'evoluzione dell'Atlas V. User\u00e0 un primo stadio totalmente nuovo, con un nuovo motore a ossigeno liquido e metano liquido BE-4, come secondo stadio l'ACES, ovvero Advanced Cryogenic Evolved Stage (Inizialmente chiamato Advanced Common Cryogenic Evolved Stage), con 4 motori RL-10 attualmente utilizzati sullo stadio Centaur e come carenatura la nuova carenatura da 5 metri sviluppata apposta per l'Atlas V. Inoltre utilizzer\u00e0 come boosters fino a 6 degli attuali dell'Atlas V. Questo vettore sostituir\u00e0 nel 2019 tutti gli attuali EELV tranne il Delta IV Heavy che verr\u00e0 prodotto fino al 2022 per motivi militari e il Delta II, che verr\u00e0 ritirato dal servizio qualche tempo prima, nel 2018, a favore del Falcon 9.\nL'Atlas V presenta due dimensioni per la carenatura del carico utile. La classica carenatura da quattro metri, utilizzata fin dall'Atlas II, \u00e8 usata in formato standard o leggermente ridotto (come nel lancio V-004/Inmarsat 4-F1); inoltre Lockheed Martin ha introdotto una versione di carenatura da 5 metri (4,57 come porzione utilizzabile), sviluppata e costruita da COntraves Space (ora RUAG) in Svizzera. Questa carenatura \u00e8 un progetto composito che si basa su componenti gi\u00e0 testati in volo. Tre configurazioni saranno prodotte per supportare l'Atlas V. Le configurazioni di corta e media lunghezza saranno usate nella serie 500 dell'Atlas V. La configurazione pi\u00f9 lunga sarebbe stata usata per l'Atlas V Heavy. La carenatura classica ricopre solo il carico utile, lasciando quindi lo stadio Centaur esposto all'aria aperta. Al contrario, la carenatura Contraves racchiude sia il Centaur che il carico utile.\nVersioni.\nOgni lanciatore Atlas ha una designazione a tre cifre che \u00e8 determinata dalle caratteristiche del razzo. La prima cifra \u00e8 il diametro in metri della carenatura a cono (sulla testa del lanciatore) ed \u00e8 sempre o quattro o cinque. La seconda cifra indica il numero di razzi impulsori a propellente solido attaccati alla base del lanciatore e pu\u00f2 variare da zero a tre con la carenatura da 4 metri e da zero a cinque con la carenatura da 5 metri. La terza cifra indica il numero di motori dello stadio Centaur, che sono uno o due. Centaur a motore singolo (\"Single-engine Centaur\", SEC) sono utilizzati tipicamente per satelliti da posizionare in orbita di trasferimento geostazionaria o che devono raggiungere la velocit\u00e0 di fuga. I Centaur a doppio motore (\"Dual-engine Centaur\", DEC) sono invece usati per satelliti da inserire in orbita terrestre bassa.\nPer esempio, la versione \"552\" dell'Atlas V si riferisce ad un lanciatore con carenatura da cinque metri, con cinque razzi impulsori e con uno stadio Centaur con doppio motore. Una versione \"431\" indica un lanciatore Atlas V con carenatura di quattro metri con tre razzi impulsori ed un Centaur a motore singolo.\nLanciatori confrontabili:\nAngara -\nAriane 5 -\nChang Zheng 5 -\nDelta IV -\nFalcon 9 -\nProton\nUn accordo fra la Lockheed e la Bigelow Aerospace del settembre 2006 potrebbe portare allo sviluppo di una versione dell'Atlas V adatta al trasporto di uomini, per entrare nel mercato potenziale del turismo spaziale. L'Atlas V lancer\u00e0 le capsule della Bigelow-Boeing CST-100 verso la ISS oppure verso la stazione commerciale Alpha della Bigelow e il Dream Chaser, uno spazioplano derivato da un progetto NASA dei primi anni novanta.\nVersioni:\nData della lista: 8 settembre 2016"}
{"id": "1803494", "revid": "1745361", "url": "https://it.wikipedia.org/wiki?curid=1803494", "title": "Stemma reale di Scozia", "text": "Lo stemma reale di Scozia (in scozzese \"ryal coat o airms o Scotland\"; in inglese \"Royal Arms of Scotland\") era lo stesso dei monarchi scozzesi ed era usato come lo stemma ufficiale del Regno di Scozia fino all'Unione delle Corone (1603). Parte dello stemma scozzese fa parte dello stemma reale del Regno Unito.\nAraldica.\nLo scudo presenta un leone rampante rosso, armato e lampassato di blu, su campo dorato, circondato da una doppia orlatura gigliata.\nIl cimiero presenta un leone, che indossa le insegne di Scozia (la corona, la spada e lo scettro). Sopra il cimiero il motto \"\"In Defens\", abbreviazione di \"In My Defens God Me Defend\"\" (in italiano, \"In mia difesa Dio mi difende\"). Inizialmente era il solo motto scozzese, in seguito venne aggiunto \"Nemo me impune lacessit\" (in italiano \"Nessuno mi provocher\u00e0 impunemente\"). Lo scudo \u00e8 circondato dalle insegne dell'Ordine del Cardo.\nTutto \u00e8 sostenuto da due unicorni con corona e collare, ai lati dello scudo sono poste due bandiere con asta: a sinistra lo stendardo reale scozzese e a destra la bandiera scozzese.\nStoria.\nVi sono varie teorie riguardanti la creazione dello Leone Rampante. Durante le et\u00e0 lo stemma sub\u00ec diverse modifiche ogni volta che si cambiava sovrano, cos\u00ec il \"Leone Rampante\" rimase come lo stemma personale del re mentre questo divenne lo stemma del regno. Inizialmente, ad esempio, nel cimiero il leone non aveva lo scettro e la spada era poggiata sulla spalla destra e proseguiva fino a dietro la corona; oppure gli unicorni erano senza corone, ma essendo bestie pericolose aveva sempre le catene; inoltre non c'era il motto odierno e neanche le insegne dell'Ordine del Cardo, infine, in alcuni casi, il leone rampante aveva la lingua e gli artigli rossi e la coda non terminava verso il l'esterno ma verso l'interno e in altri casi aveva la corona come quello presente sullo Stemma della Norvegia.\nMolte di queste variazioni relativamente secondarie saranno derivato dai diversi sforzi dei muratori di pietra, dei tessitori, degli artisti e degli scultori durante le et\u00e0 nei loro tentativi di generare un facsimile delle armi del periodo.\nQuando Maria Stuarda, spos\u00f2 Francesco II di Francia nel 1558 divenendo cos\u00ec regina consorte di Francia, nello stemma reale di Scozia aggiunse lo stemma di Francia, quindi lo scudo venne diviso in due parti: a destra lo stemma di Francia, cio\u00e8 tre gigli gialli in campo blu, e a sinistra quello di Scozia il leone rampante rosso in campo giallo.\nCon l'Unione delle Corone, Giacomo VI di Scozia divenuto anche Re d'Inghilterra un\u00ec lo stemma di Scozia con lo Stemma dell'Inghilterra e lo Stemma dell'Irlanda cos\u00ec ora lo scudo venne diviso in quattro parti (\"inquartato\") e nel primo e nel quarto quadrante presentava il leone rampante rosso in campo giallo (stemma di Scozia), nel secondo quadrante i tre leopardi gialli in capo rosso e i tre gigli gialli in campo blu, nel terzo l'arpa gialla in campo blu.\nUso odierno.\nOggi \u00e8 stato sostituito dallo Stemma reale del Regno Unito, ma in Scozia si utilizza una versione molto simile a quella antica, le uniche differenze sono che nelle due bandiera invece dello stendardo reale di Scozia si trova la bandiera inglese, c'\u00e8 un solo unicorno e un leone giallo con corona e ovviamente nello scudo lo stemma del Regno Unito invece di quello di Scozia. Mentre sono sempre presenti i simboli della Scozia, quindi il leone con le insegne, i due motti in latino e le insegne dell'ordine del cardo.\nOggi l'uso di questo stemma \u00e8 riservato solamente ad alcuni uffici storici, ad alcune alte cariche dello stato e nelle residenze del sovrano, quando questo non \u00e8 residente."}
{"id": "1803495", "revid": "79227", "url": "https://it.wikipedia.org/wiki?curid=1803495", "title": "John Langenus", "text": "I record.\n\u00c8 stato il direttore di gara designato per la finale della prima edizione dei Mondiali di calcio, nel 1930 a Montevideo. \u00c8 inoltre l'unico fischietto belga ad essere stato scelto per la finale di una delle tre competizioni internazionali pi\u00f9 importanti (Mondiali, Europei o Giochi Olimpici), oltre che uno dei 19 arbitri che vantano la partecipazione a ben tre tornei iridati (1930, 1934 e 1938).\nLa finale dei Mondiali in Uruguay.\nDi professione capo di gabinetto del Governatorato di Anversa, Langenus deve la sua fama maggiore ai Mondiali di calcio 1930 in Uruguay. In quell'occasione diresse 4 incontri, tra cui quello dei gironi eliminatori tra Uruguay e Per\u00f9, che inaugur\u00f2 il nuovo Stadio del Centenario di Montevideo.\nIl racconto della finalissima tra Uruguay e Argentina \u00e8 del tutto particolare: Langenus accett\u00f2 l'incarico soltanto due ore prima della gara, dopo aver ricevuto le garanzie richieste, ovvero una polizza assicurativa sulla vita e la possibilit\u00e0 di salpare con una nave per l'Europa appena terminata la partita. Inoltre Langenus, appena giunto allo stadio, venne arrestato e poi subito rilasciato, giacch\u00e9 ben 13 sconosciuti prima di lui s'erano spacciati per scherzo come l'arbitro della gara. L'arbitro dovette risolvere anche il problema legato ai palloni da gioco, dato che entrambe le squadre volevano utilizzare solo i propri: la decisione salomonica fu quella di giocare con soli due palloni, forniti da ambedue le nazionali, per un tempo ciascuno.\nLa sfida si svolse regolarmente, senza particolari contestazioni.\nIl resto della carriera.\nNel prosieguo della carriera, Langenus arbitr\u00f2 anche ai Mondiali del 1934 (Cecoslovacchia-Romania) e a quelli del 1938 (dove gli tocc\u00f2 la finale per il terzo posto tra Brasile e Svezia).\nConta anche due presenze in occasione delle Olimpiadi di Amsterdam del 1928, dove ebbe l'onore di dirigere, oltre all'eliminatoria tra l'Uruguay e i padroni di casa olandesi (2-0), la finale per la medaglia di bronzo tra Italia e Egitto, vinta dagli azzurri per 11-3, record imbattuto di reti segnate in una sola partita dall'Italia; fece anche da assistente all'arbitro olandese Mutters in occasione della finalissima per la medaglia d'oro."}
{"id": "1803499", "revid": "1543377", "url": "https://it.wikipedia.org/wiki?curid=1803499", "title": "Lex curiata de imperio", "text": "La lex curiata de imperio (legge curiata sull'esercizio della magistratura) \u00e8 la legge che ratificava l'autorit\u00e0 legale dei magistrati. Era originariamente sancita dai comizi curiati, la stessa assemblea elettiva che sanciva le \"leges curiatae\" sull'adozione.\nDescrizione.\nNell'et\u00e0 tardo-repubblicana si pensava che nel periodo regio tale \"lex\" fosse stata necessaria come riconoscimento dell'autorit\u00e0 regale da parte del popolo romano, da Romolo in poi. La \"lex curiata\" era infatti attribuita a Numa Pompilio, come gran parte delle cerimonie e leggi romane. Questa ricostruzione sembra essere stata effettuata quando ormai non era pi\u00f9 chiaro quale fosse il significato semantico del conferimento dell\"'imperium\". A quanto pare per\u00f2 la \"lex curiata\" non fu promulgata per gli ultimi due re, che potrebbero essere stati riconosciuti semplicemente con un'acclamazione.\nLa legge veniva promulgata attraverso la convocazione e votazione dei \"comitia curiata\", un'assemblea basata sulle curie, che nell'et\u00e0 tardo-repubblicana esisteva pi\u00f9 di nome che di fatto. Le \"curiae\" erano una suddivisione di trenta unit\u00e0 politiche attuata da Romolo e prendevano il nome dalle donne sabine di Cures. Le \"curiae\" vennero rimpiazzate dai littori nel 218 a.C.ca., e il popolo non si riuniva pi\u00f9, poich\u00e9 ogni curia era rappresentata da un littore, e la conferma era praticamente automatica, a meno che un tribuno non intercedesse. Ma anche in quel caso un magistrato avrebbe potuto, in un modo o nell'altro, svolgere le funzioni della carica. Nelle ultime fasi della repubblica, in certi casi un magistrato poteva rivendicare l\"'imperium\" anche senza questa ratifica, oppure un legislatore poteva proporre un disegno di legge che rendeva, di fatto, questa procedura inutile. Invece i censori venivano eletti e ratificati dai comizi centuriati. Non \u00e8 dunque chiaro quale fosse lo scopo di questa \"lex curiata\". Resta perci\u00f2 da tenere sempre in considerazione che l'origine, la natura e l'importanza sono state largamente ed inconclusivamente dibattute.\nQuindi nell'et\u00e0 repubblicana questa legge aveva probabilmente lo scopo perlopi\u00f9 formale di ratificare la magistratura. Per\u00f2 la mancanza di questo tipo di ratifica poteva causare non pochi problemi per la validit\u00e0 delle azioni di un magistrato, che non poteva, per esempio, prendere il controllo di una provincia dopo il suo mandato; per questa ragione l'intercessione di una \"lex curiata\" poteva talvolta rivelarsi una manovra politica, come nel caso dei consoli del 54 a.C., i quali arrivarono ad ordire un complotto per ottenere una provincia da governare, dal momento che non erano stati in grado di far passare una \"lex curiata\". Una delle lettere di Cicerone al riguardo lascia intendere che tale procedimento, solitamente formalmente approvato dai \"comitia curiata\", poteva addirittura essere svolto dalle altre assemblee.\nInvece nell'et\u00e0 imperiale un esempio fondamentale ne \u00e8 la \"lex de imperio Vespasiani\" del 69 d.C., riscoperta e diffusa nel 1347. Essa volle legittimare la titolarit\u00e0 in capo all'imperatore Vespasiano di tutti i poteri pubblici, cos\u00ec da ufficializzare il consenso, da parte del popolo romano, ad essere governato da lui.\nInterpretazione.\nLa dottrina romanistica si \u00e8 divisa al riguardo della lettura di questo istituto cos\u00ec antico. Il De Francisci ha ritenuto fosse una dichiarazione solenne fatta al popolo da parte del titolare dell\"imperium\", seguita da un'acclamazione del popolo. Ma Francesco De Martino ha criticato quest'impostazione, sostenendo che non \u00e8 possibile definire \"lex\" la dichiarazione di un magistrato, bench\u00e9 dotato di \"imperium\": perci\u00f2 per lui la \"lex curiata de imperio\" sarebbe la testimonianza della sovrapposizione di un potere centrale a quello federato delle \"gentes\" (nell'ambito della teoria della fondazione di Roma come unione di gruppi minori autonomi). Per Feliciano Serrao, che in questo caso segue il De Martino, la \"lex curiata de imperio\" sarebbe il primo intervento del popolo nell'ordinamento giuridico romano, e perci\u00f2 sarebbe legge in senso formale anche se non sostanziale - in quanto non esprime norme generali e astratte vincolanti per tutta la collettivit\u00e0-.\nApocrifi.\nFonti specifiche sul concetto di \"lex regia de imperio\" sono alcuni testi falsificati dei tempi di Enrico IV, e l'altrettanto falsificatorio e filoimperiale \"libello de lite\" detto \"Hadrianum\" (o \"Decretum Hadriani\"), che contiene la narrazione del soggiorno fatto da Carlo Magno a Roma presso papa Adriano I nel 774."}
{"id": "1803502", "revid": "729019", "url": "https://it.wikipedia.org/wiki?curid=1803502", "title": "GBU-39 Small Diameter Bomb", "text": "La GBU-39 Small Diameter Bomb (\"bomba a piccolo diametro\"), o SDB, \u00e8 una classe di bombe guidate plananti di peso pari a circa 139 kg (285 libbre) sviluppata allo scopo di consentire ai moderni F-22, F-35 e UCAV di imbarcare un numero maggiore di munizionamento non propulso nella stiva interna (nei casi dell F-22 e dell'F-35 ovviamente) e sotto le semiali dei droni da combattimento (caso UCAV) sacrificando il meno possibile in termini di letalit\u00e0 e precisione, questo sistema d'arma \u00e8 altres\u00ec compatibile con gran parte degli aerei da combattimento USAF (e come vedremo poi non solo), grazie al sistema di trasporto e rilascio ad eiezione pneumatica BRU-61/A sviluppato dalla COBHAM \u00e8 possibile agganciare quattro SDB come una sola unit\u00e0 con ingombri aggiuntivi minimi, sostituendo una bomba della classe delle 2000 libbre (907 kg).\nSviluppo.\nIl programma SBS (Small Bomb System) venne impostato nel 1998 dall'USAF a seguito di un dimostratore sviluppato tra il 1995-1996 col nome di MMTD (Miniaturized Munitions Technology Demonstration).\nVennero selezionati due eventuali fornitori, ognuno con il suo progetto, per una gara di due anni, Boeing e Lockheed Martin. Entrambi gli eventuali fornitori avrebbero proceduto con due Fasi; nella Fase I avrebbero fornito un dimostratore efficace contro bersagli fissi o comunque non in movimento, con il vincitore impegnato a rendere operativa l'arma sul finire del 2006. La Fase II (SDB II or \"SDB Increment II) \"avrebbe visto i \"competitor\" proporre un sistema d'arma in grado di ingaggiare sia bersagli fermi che in movimento, grazie a un sistema di ricerca basato su pi\u00f9 sensori e pianificato per entrare in produzione 3 anni dopo. \nLa GBU-39/B della Boeing fece il suo primo volo di prova nel Febbraio 2003 e si aggiudic\u00f2 la Fase I del programma nell'Ottobre dello stesso anno. Nell'Aprile 2005 Boeing ricevette il primo contratto di tipo LRIP (Low-Rate Initial Production - produzione iniziale a basso numero) contract. Nel 2006 la bomba venne provata in modo operativo (ovvero in una situazione di guerra reale) e quindi accettata in IOC (Initial Operational Capability - capacit\u00e0 operativa iniziale) nell'Ottobre dello stesso anno su F-15E"}
{"id": "1803503", "revid": "647919", "url": "https://it.wikipedia.org/wiki?curid=1803503", "title": "Brixia Modello 35", "text": ""}
{"id": "1803504", "revid": "729019", "url": "https://it.wikipedia.org/wiki?curid=1803504", "title": "Aeroporto di Atene-Ellinikon", "text": "Laeroporto di Atene-Ellinikon, (a volte citato come Hellinikon - in greco \u0395\u03bb\u03bb\u03b7\u03bd\u03b9\u03ba\u03cc\u03bd) \u00e8 stato l'aeroporto internazionale di Atene per sessant'anni, fino al 2001, quando venne sostituito dall'Elefth\u00e9rios Veniz\u00e9los. \u00c8 situato nella cittadina di Elliniko, 7 chilometri a sud della capitale.\nL'Hellinikon, secondo aeroporto di Atene per grandezza, possiede due piste e si affaccia sul mare. Il codice ICAO di questo aeroporto era LGAT, mentre il codice IATA era ATH (codici trasferiti al nuovo aeroporto).\nL'aeroporto era diviso in due parti: la parte ovest e la parte est; quella ovest era della Olympics Airways (Terminal) e quella est era quella delle altre compagnie. L'aeroporto oggi \u00e8 chiuso ma si pu\u00f2 visitare esternamente; questo aeroporto fu il primo in Grecia e ha \"fatto storia\" per la compagnia di bandiera, la Olympics Airways. Si possono visitare i Terminal ovest ed est con torri di controllo e radar, inoltre si pu\u00f2 vedere il panorama delle piste, con ancora degli aerei parcheggiati ad est, della Olympic Airways.\nIl 6 aprile 2011 \u00e8 stato inaugurato il nuovo \"Museo dell'Aviazione Civile\" dedicato alla Olympic Airways, compagnia aerea greca nata nel 1957 grazie a Onassis e chiusa a settembre 2009. Il Museo si trova al vecchio aeroporto Ellinikon al terminal dell'Olympic Airways."}
{"id": "1803508", "revid": "838137", "url": "https://it.wikipedia.org/wiki?curid=1803508", "title": "Macchina da assedio", "text": ""}
{"id": "1803510", "revid": "729019", "url": "https://it.wikipedia.org/wiki?curid=1803510", "title": "Galattorrea", "text": "Si definisce galattorrea, in medicina, un segno clinico caratterizzato da anormale secrezione di latte o di liquido lattescente dalle mammelle, spontanea o provocata, in donne al di fuori dell'allattamento oppure in soggetti di sesso maschile.\nEziologia e condizioni associate.\nLa galattorrea \u00e8 un segno fortemente suggestivo (anche se non invariabilmente presente) di iperprolattinemia (aumento della concentrazione di prolattina nel sangue). Nelle donne si associa spesso ad amenorrea (mancanza di mestruazioni); in particolare un aumento patologico della prolattina si riscontra, in media, in circa la met\u00e0 delle donne che presentano galattorrea associata ad amenorrea.\nLa galattorrea pu\u00f2 manifestarsi come effetto collaterale di alcuni farmaci che interferiscono con il metabolismo della prolattina. Fra quelli di uso pi\u00f9 comune vi sono i farmaci attivi sui recettori della dopamina o della serotonina, come il risperidone e diverse classi di antidepressivi, alcuni antipertensivi (verapamil e metildopa) e alcuni contraccettivi orali, ma anche la sospensione di questi ultimi.\nFra le cause patologiche si annoverano malattie dell'ipofisi (in particolare tumori benigni della ghiandola) o dell'ipotalamo, disfunzioni della tiroide, malattia renale cronica avanzata. Nelle donne con galattorrea associata ad un significativo aumento della prolattina \u00e8 frequente osservare irregolarit\u00e0 del ciclo mestruale, talvolta associate a infertilit\u00e0.\nEsistono anche casi di galattorrea idiopatica, ovvero senza causa nota, in donne con normali concentrazioni plasmatiche di prolattina. Si pensa che il tessuto mammario di queste donne possa avere un'aumentata sensibilit\u00e0 a normali livelli di prolattinemia.\nApprofondimenti diagnostici.\nIl riscontro di galattorrea al di fuori dell'allattamento suggerisce un aumento patologico della prolattinemia. Poich\u00e9 la concentrazione nel sangue dell'ormone \u00e8 fortemente variabile in base a diversi fattori (compreso lo stress psico-fisico), le misurazioni devono essere ripetute pi\u00f9 volte nello stesso laboratorio. Valori ripetutamente elevati di prolattinemia possono richiedere un approfondimento sia con il dosaggio ematico di altri ormoni (tiroidei e sessuali in particolare), sia con indagini di diagnostica per immagini (TC o RMN dell'area ipotalamo-ipofisaria).\nTrattamento.\nPoich\u00e9 la galattorrea non \u00e8 una patologia, ma un segno clinico, la terapia dovr\u00e0 essere indirizzata alla causa che l'ha determinata, se nota. La terapia di un prolattinoma pu\u00f2 essere chirurgica o medica. \nIn molti casi di iperprolattinemia da diverse cause la terapia \u00e8 costituita da farmaci agonisti dei recettori D2 della dopamina in grado di contrastare l'aumento della prolattina, come la bromocriptina e la cabergolina."}
{"id": "1803513", "revid": "125295043", "url": "https://it.wikipedia.org/wiki?curid=1803513", "title": "Amasi Damiani", "text": "Biografia.\nOriginario di Livorno, emigra giovanissimo a Roma, assieme agli amici Paolo e Vittorio Taviani. Esordisce come aiuto regista di Roberto Rossellini. Lavora con Tot\u00f2, Erminio Macario, Silvio Noto e altri.\nDirige oltre 30 film, spaziando dalla commedia al western, dall'horror ai film di denuncia a sfondo sociale, scrivendo quasi sempre anche soggetto e sceneggiatura dei suoi film. Realizza anche documentari e opere teatrali.\nTorna nella citt\u00e0 natale dopo 50 anni, dove dirige una scuola di cinema."}
{"id": "1803515", "revid": "767487", "url": "https://it.wikipedia.org/wiki?curid=1803515", "title": "Kpu\u00e9r\u00e9", "text": "Kpu\u00e9r\u00e9 \u00e8 un dipartimento del Burkina Faso classificato come comune, situato nella provincia di Noumbiel, facente parte della Regione del Sud-Ovest.\nIl dipartimento si compone del capoluogo e di altri 13 villaggi: Bediteon, Bonfateon, Derbar, Diambile, Fadio, Fadio-Mepeen, Kouldadouo, Medicateon, Mereteon, Nabateon, Teheni-Sud, Tiapreteon e Titinateon."}
{"id": "1803516", "revid": "287204", "url": "https://it.wikipedia.org/wiki?curid=1803516", "title": "Acquedotto della Romagna", "text": "Lacquedotto della Romagna \u00e8 l'infrastruttura di approvvigionamento idrico delle province romagnole. \u00c8 stata la pi\u00f9 costosa opera pubblica realizzata in Romagna nel XX secolo.\nHa una condotta principale di 33 chilometri, capace di 3000 litri al secondo. \u00c8 gestito da Romagna Acque S.p.A. e raggiunge cinquanta comuni tra Ravenna, Forl\u00ec-Cesena, Rimini e la Repubblica di San Marino. In tutto, fornisce acqua a circa un milione di persone.\nCostruzione.\nDa tempo si avvertiva in Romagna la necessit\u00e0 di un'opera idrica: alla met\u00e0 del XX secolo la popolazione soffriva gi\u00e0 la carenza di acqua potabile. Negli anni '60 lo sviluppo dell'industria accrebbe ulteriormente il fabbisogno d'acqua e quindi rese improcrastinabile una risposta da parte degli amministratori.\nVenne ripreso il piano elaborato negli anni '30 dal Consorzio di bonifica Forl\u00ec-Predappio, che prevedeva la costruzione di una grande diga ad uso idroelettrico. La destinazione d'uso fu corretta per un uso potabile delle acque. Le province di Ravenna e Forl\u00ec realizzarono l'opera unendosi nel Consorzio acque per le province di Forl\u00ec e Ravenna. Entrarono nel consorzio anche diversi Comuni interessati. Lo Stato e la Regione Emilia-Romagna diedero un contributo.\nIl progetto dell'acquedotto di Romagna era gi\u00e0 pronto nei primi anni sessanta, ma l'avvio dei lavori fu ritardato dagli oppositori, che ritenevano sufficiente l'approvvigionamento di acqua potabile dalle falde. Vennero fatte anche controproposte, tra cui una che prevedeva addirittura di fare bere ai romagnoli l'acqua del fiume Po.\nDopo gli anni perduti per superare l'opposizione dei contrari, nel 1974 si concluse la progettazione della diga. Venne scelto il sito di Ridracoli, localit\u00e0 posta a 476 metri di altitudine, situata a circa 50\u00a0km dal capoluogo Forl\u00ec, nella valle del Bidente.\nL'anno seguente vennero avviati i lavori di costruzione della diga. Poi i lavori procedettero speditamente. In soli sei anni, tra il 1982 ed il 1988, vennero progettate, finanziate, appaltate e realizzate infrastrutture imponenti quali:\nAi costi di allora si tratt\u00f2 di opere per circa 400 miliardi di lire.\nL'acquedotto della Romagna venne inaugurato il 9 aprile 1988 con una doppia cerimonia, alla diga di Ridracoli e in comune a Forl\u00ec, presenti l'allora presidente del Senato, Giovanni Spadolini, e varie autorit\u00e0 civili, religiose e militari.\nNel 1994 il Consorzio venne trasformato in societ\u00e0 per azioni a capitale pubblico e modific\u00f2 la ragione sociale in Romagna Acque - Societ\u00e0 delle Fonti S.p.A.\nOggi l'opera assicura l'approvvigionamento d'acqua potabile ai Comuni romagnoli con un funzionamento ininterrotto da vent'anni."}
{"id": "1803517", "revid": "219355", "url": "https://it.wikipedia.org/wiki?curid=1803517", "title": "Lago di Gramolazzo", "text": "Il lago di Gramolazzo \u00e8 un lago delle Alpi Apuane situato presso l'omonimo paese nel comune di Minucciano. Di origine artificiale, \u00e8 stato creato nella seconda met\u00e0 del 1900, insieme al famoso lago di Vagli dalla SELT Valdarno per l'utilizzazione idroelettrica del fiume Serchio e dei suoi affluenti. Attualmente \u00e8 gestito da Enel Produzione s.p.a. \nIl lago, che vanta una superficie di un chilometro quadrato e un volume di 3,8 milioni di metri cubi, ha sia come immissario che come emissario il Serchio di Gramolazzo, uno dei due rami che, unendosi presso piazza al Serchio, formano il fiume toscano. Un altro importante torrente che va ad immettersi nel lago \u00e8 il torrente Acqua Bianca, che provenendo dal monte Pisanino attraversa il paese di Gorfigliano (frazione del comune di Minucciano). Gran parte dell'acqua per\u00f2 viene immessa tramite un canale in sponda sinistra, vicino alla diga, che con una portata massima di 20 metri cubi al secondo scarica le acque captate dal Serchio nella vallata di Sillano. Le acque del lago di Gramolazzo alimentano la centrale di Fabbriche che le scarica a sua volta nel lago di Vagli. \nSul lago sono presenti alcune strutture turistiche, come ad esempio un campeggio, un albergo ed alcuni ristoranti; \u00e8 infatti possibile la balneazione durante i mesi estivi, nei pressi di alcuni arenili sabbiosi presenti sulle sponde del lago. \nL'impatto ambientale delle cave di marmo apuane sul lago \u00e8 oggetto di una dura battaglia da parte del movimento No Cav. "}
{"id": "1803518", "revid": "22475", "url": "https://it.wikipedia.org/wiki?curid=1803518", "title": "Abay (faraone)", "text": "La conoscenza di questo sovrano, il cui nome non compare in alcuna delle liste reali, deriva dalla sua presenza in una lista di sacerdoti della citt\u00e0 di Menfi\n\u02c1b y - Abay\nIl nome di questo sovrano potrebbe trovarsi nelle righe perse, a causa del frammentariet\u00e0 del documento (colonne 6 e 7), del Canone Reale."}
{"id": "1803520", "revid": "1632387", "url": "https://it.wikipedia.org/wiki?curid=1803520", "title": "Michelina Di Cesare", "text": "Biografia.\nNata poverissima a Caspoli, frazione di Mignano Monte Lungo, nella provincia di Terra di Lavoro, oggi in provincia di Caserta, Michelina Di Cesare ebbe un'infanzia disagiata. I suoi genitori, Domenico Antonio Di Cesare e Giuseppa Diodati, erano braccianti. Insieme al fratello infatti, secondo una nota del sindaco di Mignano, Michelina si rese protagonista sin da piccola di piccoli furti ed abigeati nel circondario di Caspoli.\nNel 1861 spos\u00f2 Rocco Zenga, che mor\u00ec l'anno seguente lasciandola vedova. Nel 1862 conobbe Francesco Guerra, ex soldato borbonico e disertore verso l'esercito italiano, il quale si diede alla macchia aggregandosi alla banda di Rafaniello, fino a diventarne capo nel 1861 alla morte di costui. Michelina ne divenne la donna e in seguito lo raggiunse in clandestinit\u00e0, come testimoniato in un interrogatorio del brigante Ercolino Rasti nel 1863. Secondo alcuni, i due si sposarono nella chiesa di Galluccio anche se non c'\u00e8 registrazione dello sposalizio, ma vi sono alcune testimonianze nelle carte processuali relative all'interrogatorio dell'11 maggio 1865 a Domenico Compagnone, che parla della donna definendola \"Michelina Guerra moglie di quest'ultimo\".\nCi\u00f2 di cui si ha maggiore certezza \u00e8 il ruolo di Michelina nella banda: essa ne divenne un elemento di spicco e fu stretta collaboratrice del suo uomo e capobanda. Di ci\u00f2 si ha chiara notizia dalla testimonianza dello stesso Domenico Compagnone, che nell'interrogatorio aggiunge: \"La banda \u00e8 composta in tutto di 21 individui, comprese le due donne che stanno assieme a Fuoco e Guerra, delle quali quella di Guerra \u00e8 anch'essa armata di fucili a due colpi e di pistola. Della banda [solo] i capi sono armati di fucili a due colpi e di pistole, ad eccezione dei due capi suddetti che tengono il revolvers\". Dunque non solo Michelina Di Cesare fece parte effettiva della banda, ma dalle armi che portava se ne ricava che fu una dei suoi capi riconosciuti.\nLa tattica di combattimento della banda era tipicamente di guerriglia, con azioni effettuate da piccoli gruppi che, concluso l'attacco, si disperdevano alla spicciolata per riunirsi in seguito in punti prestabiliti.\nLa banda di Michelina, talvolta singolarmente, talvolta in unione ad altre note bande locali, oper\u00f2 per parecchi anni (dal 1862 al 1868, come appare dalla nota del sindaco) nel territorio tra le zone montuose di Mignano e i paesi del circondario, compiendo assalti, grassazioni, ruberie e sequestri. In particolare si ricorda l'assalto al paese di Galluccio, compiuto con un singolare stratagemma: alcuni briganti si travestirono da carabinieri e finsero di condurre altri briganti nella loro foggia. Le scorrerie non scemarono neppure quando dopo il 1865 in molte altre zone del Sud il brigantaggio era stato fortemente ridimensionato.\nNel 1868 fu inviato in quelle zone il generale Emilio Pallavicini di Priola con pieni poteri per dare una stretta decisiva alla lotta contro il brigantaggio. All'azione armata il Pallavicini seppe efficacemente aggiungere le ricompense per le delazioni e le spiate, e fu proprio una spia che fece sorprendere nel sonno Michelina e il suo uomo. La donna venne prima ferita dal medico del Battaglione mentre tentava di fuggire, per poi essere finita da un gruppo di soldati.\nI loro corpi, messi a nudo, furono esposti nella piazza centrale di Mignano a monito della popolazione locale.\nLe foto.\nMichelina De Cesare fece largo uso della fotografia per propaganda ideologica, facendosi ritrarre in costume tradizionale da contadina del luogo, armata di fucile e pistola. Il fotografo forse fu a servizio dei Borbone.\nVestita di un costume come quello indossato nei giorni di festa dalle contadine della provincia pontificia di Campagna e Marittima, Michelina De Cesare, fu fotografata probabilmente in un \"atelier \"di Roma nel 1865, durante una delle tante fughe strategiche nel regno del \"Papa-Re\", insieme alla banda Guerra, Fuoco, Ciccone e Pace.\nTuttavia le immagini che fecero scalpore furono quelle della propaganda sabauda. La guerra al brigantaggio fu infatti condotta anche con i media, facendo un uso capillare ed esteso della fotografia, che in quegli anni conosceva le sue prime diffusioni su larga scala. I fotografi al seguito delle truppe unitarie venivano chiamati sul posto della cattura o a seguito dell'uccisione di briganti.\nMichelina De Cesare, uccisa nello scontro a fuoco, venne denudata insieme ai compagni uccisi con lei e fotografata. Dalle immagini appare profondamente sfigurata, tumefatta, come se avesse subito percosse, tali da aver generato l'opinione che fosse morta sotto tortura. \nQuesta la descrizione dello scontro finale redatto dai militari:\nNella cultura di massa.\nAlla brigantessa sono state dedicate le canzoni \"Il sorriso di Michela,\" di Eugenio Bennato pubblicata nell'album \"Canzoni di contrabbando\" (2016), e \"Michelina,\" del gruppo folk MBL (Musicisti Basso Lazio), pubblicata nell'album \"Taranta Ribelle\" (2015)."}
{"id": "1803522", "revid": "287204", "url": "https://it.wikipedia.org/wiki?curid=1803522", "title": "Zweite Bundesliga", "text": ""}
{"id": "1803523", "revid": "287204", "url": "https://it.wikipedia.org/wiki?curid=1803523", "title": "Kpuere", "text": ""}
{"id": "1803525", "revid": "287204", "url": "https://it.wikipedia.org/wiki?curid=1803525", "title": "Ronald Munro-Ferguson, I visconte Novar", "text": "Biografia.\nFerguson, figlio di un ricco membro scozzese della Camera dei Comuni (il Parlamento Britannico) \u00e8 nato nella casa della sua famiglia sita nell'area di Raith del Kirkcaldy, Fife, in Scozia. Egli si \u00e8 diplomato alla Sandhurst e ha proseguito la sua carriera militare sino al 1884, quando \u00e8 riuscito ad ottenere un seggio parlamentare. Ronald Ferguson \u00e8 diventato segretario privato di Lord Rosebery, un leader del Liberali, e nel 1889 si \u00e8 sposato con Lady Helen Blackwood, figlia di Marchese di Dufferin e Ava, e Vicer\u00e9 dell'India.\nCome Rosebery, Munro-Ferguson appartiene all'ala imperialista del partito Liberale che appoggia la politica imperiale dei governi conservatori, politica imperiale che ha raggiunto l'apice con la seconda guerra boera. Questo conflitto \u00e8 stato energicamente avversato dall'ala radicale dei liberali e pertanto quando nel 1905 questi tornano al governo con Campbell-Bannerman prima e con Asquith poi, a dispetto del suo talento e della sua competenza Ferguson non ha speranze di ottenere un posto nel gabinetto. Quindi quando nel febbraio del 1914 gli viene offerta la carica di Governatore Generale dell'Australia, Ferguson non esita ad accettarla.\nLa vasta esperienza politica di Munro-Ferguson, i suoi legami con il governo liberale di Londra e la sua visione imperialista lo rendono incline ad intervenire nella politica australiana, ma il suo senso istituzionale far\u00e0 s\u00ec che il suo attivismo politico venga confinato dietro le quinte.\nQuando giunge a Melbourne Ferguson si trova di fronte ad una grave crisi politica e istituzionale. Il partito Liberale del Commonwealth del premier Joseph Cook, che a dispetto del nome \u00e8 legato ai conservatori e non ai liberali britannici, governa grazie al solo seggio di maggioranza che dispone alla camera e deve fronteggiare l'opposizione laburista che controllando il Senato riesce a frustrare il governo. Cook, in virt\u00f9 del dettato normativo della sezione 57 della costituzione australiana, \u00e8 determinato a chiedere lo scioglimento di entrambe le camere e ad indire elezione anticipate. Questa richiesta verr\u00e0 formalizzata il 2 giugno 1914, tre settimane dopo l'insediamento di Ferguson il quale dovr\u00e0 prendere in considerazione i molteplici aspetti della questione. Il parlamento ha ancora due anni di vita prima della sua scadenza naturale, il governo non \u00e8 mai stato battuto alla camera, la quale \u00e8 l'unica legittimata a sfiduciare il governo, e l'unica ragione per indire le elezioni anticipate risiede nella maggioranza laburista al Senato. In Gran Bretagna la Camera dei Lord, i cui membri non sono eletti ma nominati, non \u00e8 in grado di influenzare o ostacolare la politica del governo e per il nuovo Governatore Generale \u00e8 quindi arduo comprendere il valore politico che viene attribuito in Australia alla camera alta.\nQuando il Governatore, nonostante le sue perplessit\u00e0, aderisce alla richiesta di sciogliere il parlamento deve fronteggiare la reazione furiosa dell'opposizione laburista, data per sconfitta alle imminenti elezioni, la quale accusa Cook di manipolare la costituzione per garantirsi il controllo del senato.\nLa campagna elettorale viene sconvolta dall'imprevisto scoppio della Prima guerra mondiale che provoca una grave crisi all'interno del governo australiano, in carica solo per il disbrigo degli affari correnti, i cui membri non hanno alcuna esperienza in politica estera. In queste circostanze Munro-Ferguson \u00e8 il solo uomo a possedere sia l'autorit\u00e0 costituzionale sia l'esperienza politica per guidare gli atti che il governo deve intraprendere per fronteggiare il conflitto. \u00c8 Ferguson che convocher\u00e0 il gabinetto, ordiner\u00e0 la mobilitazione dell'esercito e manterr\u00e0 i collegamenti con il governo del Regno Unito.\nLa guerra mondiale sconvolger\u00e0 i pronostici fatti alla vigilia della campagna elettorale favorendo la vittoria dei laburisti di Fisher, i quali si battevano per mantenere una maggiore autonomia dell'esercito australiano. Quando nel settembre del 1914 si forma il governo laburista di Fisher, Ferguson crea un forte legame con Billy Hughes, l'energico ministro che \u00e8 alla cabina di regia creata per organizzare lo sforzo bellico.\nNell'ottobre del 1915 Fisher rassegna le dimissioni e Hughes ottiene la leadership del partito laburista e la guida del governo. Munro-Ferguson riconosce le qualit\u00e0 del nuovo premier e decide di appoggiarlo sia pubblicamente che privatamente. Il primo ministro australiano, nonostante l'opposizione della corrente maggioritaria del suo partito nel 1916, dopo una visita in Gran Bretagna, si convince della necessit\u00e0 dell'introduzione della leva obbligatoria per rendere efficace il contributo australiano allo sforzo bellico. La vasta maggioranza dei Laburisti, che comprendeva l'ala cattolica e il sindacato, avversano fortemente questa riforma e nell'ottobre del 1916, in un plebiscito voluto da Hughes, la popolazione Australiana, grazie anche all'attivismo dell'Arcivescovo Daniel Mannix respinge la costituzione dell'esercito di leva. La sconfitta referendaria non fa desistere Hughes che con pervicacia insiste nel chiedere la coscrizione obbligatoria, costringendo in tal modo i Laburisti di deliberare nel novembre del 1916 l'espulsione del premier dal partito.\nA questo punto, Munro-Ferguson che ha appoggiato con entusiasmo la battaglia di Hughes, incoraggia il premier e il capo dell'opposizione Cook a fondare un nuovo partito conservatore che prender\u00e0 il nome di partito nazionalista. La nuova formazione politica otterr\u00e0 una netta vittoria nelle elezioni del 1917, ma il successivo referendum del dicembre dei quello stesso anno non otterr\u00e0 l'esito sperato dal Governatore e dal premier. Come aveva promesso Hughes, a seguito della sconfitta referendaria, rassegn\u00f2 le sue dimissioni ma il Governatore Generale, preso atto dell'assenza di valide alternative politiche, gli confer\u00ec l'incarico di formare il nuovo governo.\nLa stretta collaborazione di Ferguson con Hughes non trasformer\u00e0 quest'ultimo in una marionetta del Governatore e quando David Lloyd George diventa primo ministro in Gran Bretagna, Hughes decide di comunicare direttamente con lui. In tal modo Hughes riduce il ruolo di portavoce in Australia degli interessi britannici che la prassi sino a quel momento attribuiva al Governatore Generale. Anche grazie allo sforzo bellico l'Australia ha ormai ottenuto il diritto a condurre una politica estera che prescinda dagli interessi del Regno Unito. nella sua ruolo totalmente indipendente negli, fino a quel momento attribuito al Governatore.\nNel maggio del 1919 un amareggiato Munro-Ferguson avvisa Londra che desidera dimettersi, ma viene convinto a rimanere in carica almeno fino alla visita ufficiale che il principe di Galles e futuro Re Edoardo VII intende intraprendere in Australia nel 1920. Egli dovr\u00e0 cos\u00ec attendere l'ottobre del 1920 per ritornare in patria dopo sei anni. Al suo ritorno Ferguson ottiene il titolo appositamente coniato per lui di Visconte di Novar, di Raith nella Contea di Fife e di Novar nella Contea di Ross. Nonostante la sua lunga militanza liberale nel 1922 egli viene nominato Segretario per la Scozia dal governo conservatore di Andrew Bonar Law, e manterr\u00e0 questa carica fino al 1924. Il primo Visconte di Novarmuore nella sua casa nel 1934. I suoi scritti sono considerati dagli storici di fondamentale importanza per ricostruire la storia politica australiana e il ruolo dell'Australia durante la prima guerra mondiale."}
{"id": "1803526", "revid": "287204", "url": "https://it.wikipedia.org/wiki?curid=1803526", "title": "2. Fussball-Bundesliga", "text": ""}
{"id": "1803528", "revid": "196390", "url": "https://it.wikipedia.org/wiki?curid=1803528", "title": "Fussball-Bundesliga", "text": ""}
{"id": "1803530", "revid": "30610", "url": "https://it.wikipedia.org/wiki?curid=1803530", "title": "Moltiplicatore keynesiano", "text": "In economia il moltiplicatore keynesiano \u00e8 uno strumento fondamentale di analisi macroeconomica.\nLa prima elaborazione del meccanismo del moltiplicatore del reddito si deve a Richard Kahn, allievo di John Maynard Keynes, che ne espose il funzionamento in un articolo del 1931. Keynes successivamente lo incorporer\u00e0 nel suo modello relativo agli effetti della spesa pubblica, riprendendo quell'intuizione e rielaborandola nella sua \"Teoria generale dell'occupazione, dell'interesse e della moneta\" (1936). Il Moltiplicatore, come elaborato da Keynes, permette di individuare l'effetto sul reddito complessivo di un certo livello incrementale di consumo, o di investimento o di spesa pubblica, all'interno del sistema economico. Il moltiplicatore misura infatti la percentuale di incremento del reddito nazionale in rapporto all'incremento di una o pi\u00f9 variabili macroeconomiche componenti la domanda aggregata: consumi, investimenti e spesa pubblica. Il reddito percepito da un soggetto viene destinato in parte al risparmio e in parte al consumo. Le scelte personali dipendono dal reddito e dalla situazione familiare e lavorativa del soggetto. Ossia una maggior disoccupazione causa un minor consumo, un minor consumo causa una minor domanda di beni e una minor domanda provoca una minor produzione. Keynes quindi vuole un intervento da parte dello Stato stesso per nuovi posti di lavoro.\nDescrizione.\nSi identifichi come \" c' \" il parametro detto \"propensione marginale al consumo\", che pu\u00f2 variare da 0 a 1 e indica la percentuale del reddito che viene re-investita dai consumatori in consumo stesso.\nNella sua forma standard il moltiplicatore assume la seguente forma:\nformula_1\nNotiamo che all'aumentare di c', 1 - c' diviene pi\u00f9 piccolo, e di conseguenza tutto il moltiplicatore diviene pi\u00f9 grande.\nIl moltiplicatore moltiplica per l'appunto la somma dei parametri di domanda:\nNella sua forma base quindi il moltiplicatore si trover\u00e0 generalmente in questa forma:\nformula_2 \nDi conseguenza, tanto pi\u00f9 grande \u00e8 la \"propensione marginale al consumo\" c', tanto pi\u00f9 grande diviene il moltiplicatore [1/(1-c')], e tanto maggiore sar\u00e0 l'espansione totale dell'economia.\nQuesta analisi \u00e8 tuttavia assolutamente basilare e non tiene conto di variabili importanti come il finanziamento della spesa pubblica G e le attivit\u00e0 finanziarie.\nPer una visione pi\u00f9 completa, si veda la voce modello IS-LM che tiene conto di entrambe le variabili escluse."}
{"id": "1803537", "revid": "69275", "url": "https://it.wikipedia.org/wiki?curid=1803537", "title": "Dritte Bundesliga", "text": ""}
{"id": "1803539", "revid": "118703", "url": "https://it.wikipedia.org/wiki?curid=1803539", "title": "Jean Langenus", "text": ""}
{"id": "1803543", "revid": "45927", "url": "https://it.wikipedia.org/wiki?curid=1803543", "title": "Moraica", "text": ""}
{"id": "1803544", "revid": "1543377", "url": "https://it.wikipedia.org/wiki?curid=1803544", "title": "Legmoin", "text": "Legmoin \u00e8 un dipartimento del Burkina Faso classificato come comune, situato nella provincia di Noumbiel, facente parte della Regione del Sud-Ovest.\nIl dipartimento si compone del capoluogo e di altri 44 villaggi: Bognateon, Bopiel, Dakpolo\u2013Folapouo, Dakpolo\u2013Gompar, Dankana, Dankana\u2013Ipala, Dankana\u2013Nabagone, Dassara, Dazouba, Delouteon, Douotaon, Ferkane, Galire, Kala, Kiribl\u00e9, Koulbie, Koule, Kour, Kpadier, Nibieteon, Opor\u2013Badouor, Opor\u2013Kakalapouor, Opor\u2013Seguere, Opor\u2013Tankoli, Ouadiel, Ouelba, Palior, Piri, Pontiel, Silom\u2013Bagone, Silom\u2013Dabori, Silom-Folapouo, Silom-Nabateon, Tiekel, Toupar, Voube-Gompar, Voube-Tanzou, Yapoteon, Zinka-Folapouo, Zinka-Kpoko, Zinka-Tol, Zinsiere, Zinzour e Zinzour-Polo."}
{"id": "1803550", "revid": "1104133", "url": "https://it.wikipedia.org/wiki?curid=1803550", "title": "Jack White", "text": "Noto soprattutto per essere stato il chitarrista e cantante del duo rock The White Stripes, \u00e8 anche membro di altri due gruppi rock The Raconteurs (chitarra elettrica e voce) e The Dead Weather (batteria e seconda voce).\nBiografia.\nInfanzia e primi approcci alla musica.\n\u00c8 nato a Detroit, nel Michigan, il 9 luglio del 1975, ultimogenito dei dieci figli (sei fratelli e tre sorelle) di Gorman M. Gillis, di origini scozzesi e canadesi, e di Teresa Bandyk, di origini polacche, ambedue impiegati presso l'arcidiocesi di Detroit, rispettivamente come addetto alla manutenzione e segretaria del cardinale.\nCresce in un quartiere piccolo-borghese nel sud-ovest della citt\u00e0, in una casa di legno a tre piani, la cui costruzione risale al 1911. Fin da piccolo, Jack dimostra la sua passione per la musica: entra a far parte del coro della chiesa e inizia ad ascoltare musica classica. Il ruolo di corista gli permette di entrare a far parte del cast del film \"I delitti del rosario\" (\"The Rosary Murders\") nel 1987.\nJack White ha iniziato a suonare strumenti (la batteria fu il primo) dall'et\u00e0 di sei anni.\nSin da piccolo ascolta musica blues, folk e rock anni sessanta, che avrebbe poi influenzato lo stile dei White Stripes.\nLa scuola di Jack \u00e8 frequentata soprattutto da ragazzi di colore, ma lui non si appassiona alla musica hip-hop. I suoi cantanti preferiti sono Son House e Blind Willie McTell.\nIn un'intervista del 2005, White rivela a Mike Wallace che la sua vita avrebbe potuto essere del tutto diversa. Infatti era stato ammesso ad un seminario in Wisconsin, dove aveva fatto richiesta per diventare prete. Ma quello che gli fa cambiare idea \u00e8 il nuovo amplificatore acquistato da poco. Non potendolo portare con s\u00e9 al seminario, decide di rimanere a Detroit.\nDopo essere entrato alla Cass Technical High School di Detroit, dove studia musica, a 15 anni Jack inizia un apprendistato al Muldoon Studio. Il negozio di tappezzeria \u00e8 di un amico di famiglia, Brian Muldoon, batterista a tempo perso.\nPrivo di qualsiasi interesse per i voti, Jack non resiste molto al college.\nUno dei suoi fratelli maggiori funge da catalizzatore, riempiendo la casa di musica e strumenti che probabilmente portano il giovane Jack ad iniziare a interessarsi a batteria e chitarra.\nNel frattempo, White e Muldoon formano una band in cui non compaiono altri membri, i Two part resin. Il nome verr\u00e0 poi trasformato in The Upholsterers soltanto nel 2000. Il nome del loro unico album, Makers of High Grade Suites, \u00e8 composto da sole tre canzoni.\nI pezzi sono stati incisi nel 2000, diversi anni dopo la nascita dei White Stripes.\nIl disco viene pubblicato dall'etichetta Sympathy for the Record Industry Label.\nPi\u00f9 tardi, White avvia un'attivit\u00e0 propria come tappezziere, creando la Third Man Upholstery. Lo slogan del negozio \u00e8 'Il vostro mobilio non \u00e8 morto' (ispirato al famoso motto 'rock is not dead'). I colori adottati da White a rappresentare l'attivit\u00e0 sono il giallo e il nero: un furgone giallo, un'uniforme gialla e nera.\nL'impresa non \u00e8 mai riuscita a decollare, dal momento che White si rifiutava di chiedere ai clienti un compenso superiore alla spesa effettiva. Inoltre aveva la passione di infilare poesie scritte a mano all'interno dei divani riparati, destinate ai tappezzieri che le avrebbero lette in seguito.\nCarriera.\nGli esordi.\nIl suo primo vero concerto ha luogo a Detroit nel 1990 (a 15 anni) con la band Goober &amp; the Peas, dove si esibisce suonando la batteria. In questo gruppo Jack utilizza ancora il suo vero nome, oppure lo pseudonimo \"Doc\".\nDan Miller, membro della band, dice di lui:\nIn questo periodo si esibisce anche in altre band locali o come solista.\nI Gobber &amp; the Peas si sciolgono nel 1995, Jack ha 20 anni.\nDopo due anni di assenza dalle scene, all'incirca nel 1997, a 22 anni, White continua ad esibirsi insieme a Miller, stavolta nel gruppo country \"2 Star Tabernacle\". Suona il piano e il dobro, e canta in alcuni pezzi.\nMentre suona con i 2 Star Tabernacle, viene notato dalla band di Detroit \"The Go\" grazie alla sua forte presenza scenica e alla scioltezza con cui si mostrava sul palco. White entra cos\u00ec a far parte dei Go, finch\u00e9 soltanto dieci mesi dopo diventano il gruppo pi\u00f9 importante nella scena musicale dei sobborghi di Detroit, attirando l'attenzione dell'etichetta di Seattle Sub Pop, la stessa che aveva prodotto i Nirvana.\nInsieme ai Go incide il loro album di esordio.\nNel frattempo per\u00f2 i White Stripes stavano raggiungendo una popolarit\u00e0 notevole. La personalit\u00e0 di White stava offuscando i 2 Star Tabernacle, quindi fu lui stesso a decidere di tirarsene fuori.\nNell'altra band invece fu il resto del gruppo a mandarlo via, per le medesime ragioni, oltre al fatto che Jack si sentiva costretto nel ruolo del chitarrista senza poter sperimentare nient'altro.\nThe White Stripes.\nNei primi anni '90 White conosce Meg White nel bar Memphis Smoke a Royal Oak (sobborgo di Detroit), dove lei lavora come barista.\nLa loro relazione non \u00e8 mai stata chiarita definitivamente. Prendendosi gioco della stampa, Jack ha proposto due versioni.\nSecondo la prima si sono sposati il 21 settembre 1996 e hanno quindi divorziato il 24 marzo 2000. Nel suo caratteristico credo non ortodosso, Jack White avrebbe preso il cognome della moglie.\nNella seconda sono i due fratelli pi\u00f9 piccoli di una grande famiglia (molto improbabile, essendo nati rispettivamente nel luglio del 1975 e nel dicembre del 1974).\nJack spiega cos\u00ec la sua avversione nei confronti della stampa scandalistica:\nNel 1997 Meg e Jack formano i White Stripes, all'et\u00e0 di 22 e 23 anni.\nNel 1998 la band viene assoldata dell'etichetta indipendente di Detroit Italy Records, di Dave Buick. Da allora, i White Stripes compongono un album dopo l'altro, fino ad un totale di sei, inclusi due dvd di esibizioni live.\nLe performance dei White Stripes sono acclamate in tutto il mondo, dalla critica e dal pubblico.\nColpisce il loro stile ibrido, che spazia tra blues (\u00e8 evidente l'influenza dei gusti personali di Jack, come in Get Behind Me Satan), garage rock e punk.\nLa band ha annunciato il suo scioglimento il 2 febbraio 2011. Jack White ha commentato la decisione con le seguenti parole:\nIl comunicato finale si conclude cos\u00ec:\nThe Dead Weather.\nNel 2009 Jack White fonda i Dead Weather insieme alla cantante Alison Mosshart dei Kills, con cui aveva collaborato nell'ultima tourn\u00e9e dei Raconteurs, Jack Lawrence, bassista dei Greenhornes e dei Raconteurs, e Dean Fertita dei Queens of the Stone Age alla chitarra. Nel gruppo Jack White suona la batteria. Nel 2009 esce l'album di debutto \"Horehound\". Nel 2010 esce \"Sea of Cowards\" e nel 2015 \"Dodge &amp; Burn\", il primo a non essere seguito da una tourn\u00e9e.\nCarriera solista.\nA partire dal 1999 collabora con numerosi artisti: The Walker-White Trio, The Soledads Brothers, The Hentchmen, The Detroit Cobras, The Von Bondies, Whirlwind Heat, Thee Jenerators', The Fells, Blanche, Mark Ronson, Loretta Lynn, Beck, Brendan Benson.\nNel 2001 fonda la casa discografica Third Man Records a Detroit. Successivamente la sede viene trasferita a Nashville, patria della musica country. L'edificio della sede \u00e8 anche un negozio (in cui si possono acquistare anche e soprattutto vinili) e uno studio di registrazione, e possiede una saletta di 150 posti in cui si \u00e8 tenuto il primo concerto dei Dead Weather.\nIl nome dell'etichetta nasce dal film Il terzo uomo, con Orson Welles. Nel gennaio 2012 una puntata di American Pickers, sul canale History, viene dedicata alla Third Man Records\nDal 16 al 20 marzo 2011, in occasione del festival di musica indie SXSW ad Austin, White ha ideato il Third Man Records Rolling Record Store. Si tratta di un furgone, un negozio di dischi (rigorosamente in vinile) ambulante, da cui si possono acquistare anche piatti, un microfono e un impianto di amplificazione per allestire esibizioni live.\nWhite giustifica questa idea con il fatto che la maggior parte dei giovani negli Stati Uniti non sono mai entrati in un negozio di musica specializzato. In pi\u00f9, ha dichiarato che il Third Man Records Rolling Record Store visiter\u00e0 altri concerti e festival negli Stati Uniti.\nNel 2003 si diffonde la notizia che White abbia prestato la voce al singolo del gruppo britannico Electric Six 'Danger! High voltage'. Inizialmente, sia White che gli Electric Six negano il fatto, attribuendo la voce nella canzone a John\u00a0s O'Leary. Tuttavia, in un'intervista sul canale radio inglese 105.2 il leader del gruppo Electric Six conferma che la voce era quella di White, e che il cantante per quella collaborazione era stato pagato ben 60.000 dollari.\nSempre nel 2003, Jack ottiene una parte nel film Cold Mountain, e partecipa alla sua colonna sonora. All'artista viene richiesto di incidere cinque canzoni, tre delle quali verranno cantante anche durante il film. Le canzoni sono: \"Sittin' on Top of the World\", \"Wayfaring Stranger\", \"Never Far Away\", \"Christmas Time Soon Will Be Over\" e \"Great High Mountain\".\nWhite si dichiara molto felice di aver avuto l'opportunit\u00e0 di far saggiare al pubblico un po' di musica folk.\nNel 2008 duetta con Alicia Keys nella canzone \"Another Way to Die\", colonna sonora del film James Bond \"Quantum of Solace\".\nNell'estate del 2009 partecipa al documentario musicale \"It Might Get Loud\", incentrato sulle tecniche di utilizzo della chitarra elettrica. Insieme a lui, vengono intervistati Jimmy Page dei Led Zeppelin e The Edge degli U2.\nDurante lo stesso documentario White incide il suo primo singolo in soli dieci minuti, mentre viene ripreso dalla telecamera. Il nome della canzone \u00e8 Fly Farm Blues, disponibile su iTunes in versione digitale dall'Agosto 2011 e acquistabile in vinile dalla Third Man Records.\nNel novembre 2010 collabora con Daniele Luppi e Norah Jones, prestando la sua voce a tre canzoni dell'album Rome: \"The Rose with the Broken Neck\", \"Two Against One\" e \"The World\".\nIl 4 ottobre 2011 compone la canzone \"You Know That I Know\" in \"The Lost Notebooks of Hank Williams\".\nIl 26 ottobre 2011 viene pubblicato l'album \"AHK-toong BAY-bi Covered\", una raccolta di cover di brani degli U2 fatte da artisti vari. Per l'occasione, White riarrangia la famosissima canzone \"Love is Blindness\". La versione di White verr\u00e0 utilizzata per la colonna sonora e per il trailer del film 'The Great Gatsby', in uscita nel gennaio 2013.\nIl 30 gennaio 2012 realizza il singolo \"Love Interruption\", estratto del suo primo album solista, \"Blunderbuss\", pubblicato in data 24 aprile 2012.\n3 marzo 2012 partecipa al Saturday Night Live come ospite musicale.\nIl 19 aprile 2014 \u00e8 stato pubblicato il singolo \"Lazaretto\", che anticipa l'uscita del secondo album da solista di Jack White, \"Lazaretto\". Il 1\u00ba aprile precedente era stata diffusa un'anteprima di un altro brano estratto dal nuovo album, \"High Ball Stepper\".\nIl 23 marzo 2018 esce il suo terzo album da solista \"Boarding House Reach\".\nVita privata.\nWhite ha una vera e propria ossessione per il numero 3:\nInfatti, i colori dei White Stripes sono tre: bianco, rosso e nero. Uno dei loro brani pi\u00f9 noti si intitola \"The Big 3 Killed my Baby\", composto da un testo con tre versi per tre strofe, in cui la parola \"tre\" viene ripetuta pi\u00f9 volte.\nLe canzoni blues tradizionali sono formate da tre frasi per verso, regola presente anche in diverse canzoni dei White Stripes. I testi di \"Elephant\" hanno una parola in font rosso ogni due bianche. Infine, Jack \u00e8 solito autografare con la firma 'Jack White III'.\nIl 13 dicembre 2003 viene coinvolto in una rissa con Jason Stollsteimer, leader del gruppo The Von Bondies, fuori da un locale di Detroit. White \u00e8 accusato di aggressione aggravata ai danni di Stollsteimer. Infine viene dichiarato colpevole di aggressione con la pena minore: una multa di 750 dollari, spese legali incluse, e l'obbligo di cura per il controllo della rabbia.\nVita sentimentale.\nTra la fine degli anni '90 e l'inizio dei 2000 ha avuto una relazione con Meg White, dalla quale ha preso anche il suo nome d'arte. Nel 2003 ha una breve relazione con l'attrice Ren\u00e9e Zellweger, conosciuta nel set di \"Ritorno a Cold Mountain\". Durante l'estate, la coppia \u00e8 vittima di un incidente automobilistico e Jack riporta una frattura multipla all'indice della mano sinistra che lo costringe a ridisegnare il tour estivo dei White Stripes. Zellweger e White rompono pubblicamente nel dicembre 2004.\nL'anno seguente conosce la modella britannica Karen Elson. I due si sposano in Brasile il 1\u00ba giugno 2005. Il luogo del matrimonio, officiato da uno sciamano, \u00e8 una canoa sul Rio delle Amazzoni. Il rito viene convalidato pi\u00f9 tardi da un pastore cattolico. La coppia ha avuto due figli. Divorziano nel 2011.\nStrumentazione.\nLe chitarre utilizzate nei live da White sono:\nAltri strumenti suonati da White sono:\nGli amplificatori usati da White sono:\nI pedali usati da White sono:"}
{"id": "1803554", "revid": "599013", "url": "https://it.wikipedia.org/wiki?curid=1803554", "title": "Rub\u00e9n Bustos", "text": ""}
{"id": "1803558", "revid": "1543377", "url": "https://it.wikipedia.org/wiki?curid=1803558", "title": "Midebdo", "text": "Midebdo \u00e8 un dipartimento del Burkina Faso classificato come comune, situato nella provincia di Noumbiel, facente parte della Regione del Sud-Ovest.\nIl dipartimento si compone del capoluogo e di altri 51 villaggi: Amimbiri, Beboula, Bielmira, Bonkossera, Boulignora, Boulompera, Bounoubara, Dapladio, Diattara, Diebroudouo, Dimenemina, Diomena, Dobena, Dongdona, Farakouora, Foumbira, Founfouna, Gbingbina, Guilakoura, Guilegnora, Halahera, Intohini, Kalambouro, Kankoera, Kpanhila, Kpantianao, Malampoupera, Napindouo, Nioyo, Niperdouo, N'kampira, Ormitara, Ouele-Oulelena, Pampouna, Pobouro, Poltianao, Siliendouo-Rintimina, Similaopom Sinaperdouo, Taperdouo, Tiafandouo, Tibeldouo, Tilampira, Tilpera, Timboura-Birifor, Timboura\u2013Lobi, Tinhira, Tinkiro, Tokera-Bankoro, Tokera-Tiemourou e Torkouora."}
{"id": "1803561", "revid": "941725", "url": "https://it.wikipedia.org/wiki?curid=1803561", "title": "Presepe", "text": "Il presepe, o presepio, \u00e8 una rappresentazione della nascita di Ges\u00f9, che ha origine da tradizioni tardo antiche e medievali; l'usanza, inizialmente italiana, di allestire il presepio in casa nel periodo natalizio \u00e8 diffusa oggi in tutti i paesi cattolici del mondo.\nLe fonti per la raffigurazione del presepe sono i 180 versetti dei Vangeli di Matteo e di Luca, cosiddetti \"dell'infanzia\", che riportano la nascita di Ges\u00f9 avvenuta al tempo di re Erode, a Betlemme di Giudea, piccola borgata ma sin da allora nobile, perch\u00e9 aveva dato i natali al re Davide. Molti elementi del presepe, per\u00f2, derivano dai Vangeli apocrifi e da altre tradizioni, come il Protovangelo di Giacomo e leggende successive.\nIl presepe tradizionale \u00e8 una complessa composizione plastica della Nativit\u00e0 di Ges\u00f9 Cristo, allestita durante il periodo natalizio; vi sono presenti statue formate di materiali vari e disposte in un ambiente ricostruito in modo realistico. Vi compaiono tutti i personaggi e i luoghi della tradizione: la grotta o la capanna, la mangiatoia dov'\u00e8 posto Ges\u00f9 Bambino, i due genitori, Giuseppe e Maria, i Magi, i pastori, le pecore, il bue e l'asinello e gli angeli. La statuina di Ges\u00f9 Bambino viene collocata nella mangiatoia alla mezzanotte tra il 24 e il 25 dicembre, mentre le figure dei Magi vengono avvicinate ad adorare Ges\u00f9 nel giorno dell'Epifania. Lo sfondo pu\u00f2 raffigurare il cielo stellato oppure pu\u00f2 essere uno scenario paesaggistico. A volte le varie tradizioni locali prevedono ulteriori personaggi.\nPer tradizione, il presepe si mantiene fino al giorno dell'Epifania, quando si mettono le statuine dei Re Magi di fronte alla Sacra Famiglia, o anche sino al giorno della Candelora, sia in Italia che in altri paesi.\nEsiste anche un altro modo per allestire il presepio: si tratta del presepe vivente, in cui agiscono persone reali; di origine medievale, ha avuto negli ultimi decenni in Italia una notevole diffusione.\nEtimologia.\nIl termine deriva dal latino \"praesaepe\", cio\u00e8 greppia, mangiatoia, ma anche recinto chiuso dove venivano custoditi ovini e caprini; il termine \u00e8 composto da \"prae\" (innanzi) e \"saepes\" (recinto), ovvero luogo che ha davanti un recinto. Un'altra ipotesi fa nascere il termine da \"praesepire\" cio\u00e8 recingere. Nel latino tardo delle prime vulgate evangeliche viene chiamato \"cripia\", che divenne poi \"greppia\" in italiano, \"krippe\" in tedesco, \"crib\" in inglese, \"krubba\" in svedese e \"cr\u00e8che\" in francese. Il termine \"presepe\" \u00e8 utilizzato, oltre che in Italia, anche in Ungheria, perch\u00e9 vi giunse via Napoli nel XIV secolo quando un discendente Angi\u00f2 divenne re di quelle regioni, Portogallo e Catalogna.\nOrigine ed evoluzione.\nLa pi\u00f9 antica raffigurazione della Vergine con Ges\u00f9 Bambino \u00e8 raffigurata nelle Catacombe di Priscilla sulla Via Salaria a Roma, dipinta da un ignoto artista del III secolo all'interno di un arcosolio del II secolo.\nNella tradizione bizantina la Nativit\u00e0 di Ges\u00f9 \u00e8 raffigurata in una grotta, con la Vergine Maria distesa su un giaciglio, con il figlio nella mangiatoia, mentre San Giuseppe \u00e8 raffigurato simbolicamente all'esterno, in disparte. Ne sono esempi i dipinti di Pietro Cavallini a Roma. Il primo presepe scultoreo si ritiene sia quello di Arnolfo di Cambio nella Basilica di Santa Maria Maggiore a Roma.\nGiotto fu il primo pittore a raffigurare a Padova nella Cappella degli Scrovegni una Nativit\u00e0 pi\u00f9 realistica, con dettagli naturalistici, seppur ancora legata ai canoni bizantini.\nNel Quattrocento alcuni grandi maestri della pittura italiana raffigurarono scene della Nativit\u00e0, dette anch'esse \"presepe\": Botticelli nell'Adorazione dei Magi (Firenze, Galleria degli Uffizi) raffigur\u00f2 personaggi della famiglia Medici. Filippino Lippi compose la \"Nativit\u00e0\" che si trova al Museo Diocesano di Milano, Piero della Francesca la \"Nativit\u00e0\" della National Gallery di Londra, il Correggio la \"Nativit\u00e0\" della Pinacoteca di Brera.\nAnche Luca e Andrea Della Robbia hanno rappresentato scene della Nativit\u00e0, in bassorilievo: per tutte valga quella del convento della Verna. Un'altra terracotta robbiana, con sfondo affrescato da Benozzo Gozzoli, si trova nel duomo di Volterra e rappresenta i pastori e il corteo dei Magi.\nLa tradizione pittorica di raffigurare la Nativit\u00e0 fu seguita poi dalla rappresentazione tridimensionale, allestita in occasione delle festivit\u00e0 natalizie, ossia a ci\u00f2 che comunemente si intende oggi con il termine \"presepe\". Questa usanza, all'inizio prevalentemente italiana, ebbe origine all'epoca di San Francesco d'Assisi che nel 1223 realizz\u00f2 a Greccio la prima rappresentazione della Nativit\u00e0, dopo aver ottenuto l'autorizzazione da papa Onorio III. Francesco era tornato da poco (nel 1220) dalla Palestina e, colpito dalla visita a Betlemme, intendeva rievocare la scena della Nativit\u00e0 in un luogo, Greccio, che trovava tanto simile alla citt\u00e0 palestinese. Tommaso da Celano, cronista della vita di San Francesco descrive cos\u00ec la scena nella prima \"Vita\":\nIl presepio di Greccio ha come antefatto le \"sacre rappresentazioni\" delle varie liturgie celebrate nel periodo medievale. Nella rappresentazione preparata da San Francesco, al contrario di quelle successive, non erano presenti la Vergine Maria, San Giuseppe e Ges\u00f9 Bambino; nella grotta fu celebrata la Messa con un altare portatile posto sopra una mangiatoia presso la quale erano i due animali ricordati dalla tradizione, ossia l'asino e il bue. Nella prima \"Vita\" Tommaso da Celano ci d\u00e0 una descrizione pi\u00f9 dettagliata della notte in cui fu allestito il primo presepio a Greccio; il racconto di Tommaso \u00e8 poi ripreso da Bonaventura da Bagnoregio nella Leggenda maggiore:\nLa descrizione di Bonaventura \u00e8 la fonte che ha usato Giotto per comporre l'affresco \"Presepe di Greccio\", nella Basilica superiore di Assisi.\nL'iconografia del presepio, su impulso di ci\u00f2 che aveva fatto Francesco a Greccio, ben presto pass\u00f2 dall'ambito prettamente artistico a quello popolare, soprattutto all'interno delle chiese, nelle quali la rappresentazione della nascita di Ges\u00f9, con le statuine ed elementi tratti dall'ambiente naturale, divent\u00f2 un rito irrinunciabile. Specialmente nelle regioni dell'Italia centrale e in Emilia-Romagna, nel XV secolo, si era gi\u00e0, infatti, diffusa l'usanza di collocare nelle chiese statue dei protagonisti della Nativit\u00e0.\nLa tradizione del presepe si diffuse anche durante tutto il XVI secolo ed arriv\u00f2 nel Regno di Napoli.\nDal XVII secolo il presepe inizi\u00f2 a diffondersi anche nelle case dei nobili sotto forma di \"soprammobili\" o di vere e proprie cappelle in miniatura anche grazie all'invito del papa durante il Concilio di Trento; egli infatti ammirava la capacit\u00e0 del presepio di trasmettere la fede in modo semplice e vicino al sentire popolare.\nIl grande sviluppo dei presepi scolpiti si ebbe nel Settecento, quando si formarono le grandi tradizioni presepistiche del presepe napoletano, genovese, bolognese, ma anche di altre zone. A Roma, infatti, in questo secolo i \"pupazzari\" iniziarono la produzione di statuine in terracotta atte all'uopo, e da Roma poi l'usanza si diffuse anche in Umbria e nelle Marche, all'epoca regioni pontificie, dove si rafforz\u00f2 la tradizione presepistica gi\u00e0 presente. In questo secolo si diffusero i presepi nelle case. Nel XVIII secolo, addirittura, a Napoli si scaten\u00f2 una vera e propria competizione fra famiglie su chi possedeva il presepe pi\u00f9 bello e sfarzoso: i nobili impegnavano per la loro realizzazione intere camere dei loro appartamenti ricoprendo le statue di capi finissimi di tessuti pregiati e scintillanti gioielli autentici. Nello stesso secolo a Bologna, altra citt\u00e0 italiana che vanta un'antica tradizione presepistica, venne istituita la Fiera di Santa Lucia quale mercato annuale delle statuine prodotte dagli artigiani locali, che viene ripetuta ogni anno, ancora oggi, dopo oltre due secoli. Nel Settecento si diffuse capillarmente l'usanza di allestire il presepio nelle chiese. Alcuni di essi sono sopravvissuti, nonostante i molti furti subiti, e vengono tuttora esposti nel periodo natalizio.\nFra la fine dell'Ottocento e l'inizio del Novecento il presepe arriv\u00f2 anche negli appartamenti dei borghesi e del popolo, dove divenne il centro simbolico attorno al quale ruotano le festivit\u00e0 natalizie. La diffusione dell'albero di Natale non ha cancellato la tradizione del presepe, ma si \u00e8 ad essa affiancata.\nLa diffusione progressiva del presepio viene spiegata anche dal successo che esso incontra presso i pi\u00f9 piccoli: \"se Dio \u00e8 anch'Egli un bambino, se una mamma e dei doni ce lo fanno tanto somigliante, la fede, il soprannaturale possono germogliare in noi nel modo pi\u00f9 soave a familiare, e la chiesa del fanciullo sar\u00e0 il presepio\".\nLa tradizione \u00e8 viva ancor oggi, e i presepi sono allestiti a volte in modo tradizionale e a volte in modo pi\u00f9 tecnologico, con figure dotate di movimenti meccanici, impianti elettrici per riprodurre l'alternarsi del giorno e della notte, o anche con ruscelletti che scorrono grazie a piccole pompe elettriche. Le statuine sono oggi disponibili in materiale plastico, ma spesso si usano anche quelle in materiali tradizionali, come la terracotta, il gesso o la cartapesta, acquistati appositamente o accuratamente conservate durante i vari passaggi di generazione.\nDiffusa \u00e8 la tendenza ad allestire presepi in forme insolite o con materiali inusitati, dando spazio alla fantasia del presepista, come si pu\u00f2 notare nella foto a fianco.\nI presepi anteriori al 1600 ancora esistenti.\nIl primo presepe scolpito a tutto tondo di cui si ha notizia \u00e8 quello conservato nella Basilica di Santo Stefano di Bologna. L'autore dell'opera ha il nome convenzionale di \"Maestro del Crocifisso\". L'opera fu scolpita da tronchi di tiglio e di olmo, forse nell'ultimo decennio del XIII secolo. L'opera rimase senza coloritura fino al 1370, quando il pittore bolognese Simone dei Crocefissi fu incaricato di dipingere le statue, usando una ricca policromia e doratura, con il suo personalissimo stile gotico. Il restauro del 1981 fece riemergere la policromia, che si era oscurata nel corso dei secoli. Con il successivo trascorrere degli anni l'umidit\u00e0 della Chiesa, in cui l'opera era esposta per tutto l'anno, aveva iniziato a rovinare di nuovo la superficie dipinta. Per tale ragione, agli inizi del 2000, le statue sono state nuovamente restaurate; nel 2004 l'opera \u00e8 stata esposta nella Pinacoteca Nazionale di Bologna, e nel Natale del 2006 \u00e8 stata riportata a Santo Stefano e collocata dentro a una grande teca protettiva in vetro.\nIl pi\u00f9 antico presepio conosciuto al mondo composto da singole statue ad altorilievo \u00e8 presepio di Santa Maria Maggiore a Roma, di Arnolfo di Cambio, risalente al 1289, e dunque allo stesso periodo di quello descritto sopra. Per tanto tempo \u00e8 stato considerato il presepio pi\u00f9 antico fatto con singole statue a tutto tondo, ma un'attenta osservazione dei gruppi scultorei denota che in realt\u00e0 si tratta di altorilievi in pietra, il cui dorso \u00e8 dunque piatto. La figura del Mago inginocchiato, questa s\u00ec a tutto tondo, risulta essere stata completata successivamente scolpendo anche il dorso, da un autore successivo ad Arnolfo di Cambio; la stessa cosa si pu\u00f2 dire a riguardo della figura della Vergine col Bambino; le pi\u00f9 recenti indagini hanno evidenziato che essa sarebbe stata modificata in epoca rinascimentale, scolpendo e modificando la figura originale.&lt;br&gt;Il presepio di Santa Maria Maggiore si richiama all'intenzione di papa Sisto III, che sin dal 432 cre\u00f2 nella primitiva basilica una \"grotta della Nativit\u00e0\" simile a quella di Betlemme; la basilica stessa prese allora la denominazione di Santa Maria \"ad praesepem\"\nTra i presepi pi\u00f9 antichi di Napoli c'\u00e8 quello della fine del Quattrocento di San Giovanni a Carbonara, con figure in legno e la presenza anche di profeti e sibille. Molti pastori sono stati per\u00f2 trasferiti al Museo nazionale di San Martino.\nAd Urbino, nel presepio dell'Oratorio di San Giuseppe, \u00e8 conservato un presepe del 1555, opera di Federico Brandani in stucco, tufo e pietra pomice, con figure a grandezza naturale. Il soffitto e le pareti della cappella del presepio \u00e8 interamente rivestita di tufo e stucco, in modo da creare un ambiente simile a quello di una grotta.\nCinquecentesco \u00e8 anche il presepe di Antonio Begarelli (1527), nel Duomo di Modena, con molte figure ispirate all'arte classica e dalla composizione scenografica. Altro noto scultore modenese di figure per presepio \u00e8 Guido Mazzoni, sempre del Cinquecento.\nIl Museo nazionale delle arti e tradizioni popolari di Roma conserva magnifici presepi, tra cui uno marchigiano del XVII secolo\nSimbologia e origine delle ambientazioni.\nIl presepe \u00e8 una rappresentazione ricca di simboli. Alcuni di questi provengono direttamente dal racconto evangelico. Sono riconducibili al racconto di Luca la mangiatoia, l'adorazione dei pastori e la presenza di angeli nel cielo. Altri elementi appartengono ad una iconografia propria dell'arte sacra: Maria ha un manto azzurro che simboleggia il cielo, San Giuseppe ha in genere un manto dai toni dimessi a rappresentare l'umilt\u00e0.\nMolti particolari scenografici nei personaggi e nelle ambientazioni del presepe traggono inoltre ispirazione dai Vangeli apocrifi e da altre tradizioni. Il bue e l'asinello, ad esempio, simboli immancabili di ogni presepe, derivano dal cosiddetto Protovangelo di Giacomo e da un'antica profezia di Isaia che scrive \"Il bue ha riconosciuto il suo proprietario e l'asino la greppia del suo padrone\". Sebbene Isaia non si riferisse alla nascita del Cristo, l'immagine dei due animali venne utilizzata comunque come simbolo degli ebrei (rappresentati dal bue) e dei pagani (rappresentati dall'asino) .\nAnche la stalla o la grotta in cui nacque il Messia non compare nei Vangeli canonici: sebbene Luca citi i pastori e la mangiatoia, nessuno dei quattro evangelisti parla esplicitamente di una grotta o di una stalla. In ogni caso a Betlemme la Basilica della Nativit\u00e0 sorge intorno a quella che \u00e8 indicata dalla tradizione come la grotta ove nacque Cristo e anche quest'informazione si trova nei Vangeli apocrifi. Tuttavia, l'immagine della grotta \u00e8 un ricorrente simbolo mistico e religioso per molti popoli soprattutto del settore mediorientale: del resto si credeva che anche Mitra, una divinit\u00e0 persiana venerata anche tra i soldati romani, fosse nato da una pietra. E la grotta \u00e8 anche un antichissimo simbolo cosmico. Scrive a questo proposito Porfirio: \"Gli antichi consacravano davvero opportunamente antri e caverne al cosmo, considerato nella sua totalit\u00e0 o nelle sue parti\". La grotta \u00e8 il luogo dove si trovano le acque primordiali che provocano la nascita e rinascita ad una nuova vita.\nI Magi invece derivano dal \"Vangelo secondo Matteo\" e dal \"Vangelo armeno dell'infanzia\". In particolare, quest'ultimo fornisce informazioni sul numero e il nome di questi sapienti orientali: il vangelo in questione fa i nomi di tre sacerdoti persiani: Melkon (Melchiorre), Gaspar (Gaspare) e Balthasar (Baldassarre), anche se non manca chi vede in essi un persiano (recante in dono oro), un arabo meridionale (recante l'incenso) e un etiope (recante la mirra). Cos\u00ec i Re Magi entrarono nel presepe, sia incarnando le ambientazioni esotiche che come simbolo delle tre popolazioni del mondo allora conosciuto, ovvero Europa, Asia e Africa. Anche il numero dei Magi fu piuttosto controverso, oscillando tra due e dodici. In base ai tre doni da loro offerti, citati nel \"Vangelo di Matteo\", papa Leone Magno stabil\u00ec che i Re Magi furono tre, con un decreto papale.\nTuttavia, alcuni aspetti derivano da tradizioni molto pi\u00f9 recenti. Il presepe napoletano, per esempio, aggiunge alla scena molti personaggi popolari, osterie, commercianti e case tipiche dei borghi agricoli, tutti elementi palesemente anacronistici. Questa \u00e8 comunque una caratteristica di tutta l'arte sacra, che, almeno fino al XX secolo, ha sempre rappresentato gli episodi della vita di Cristo con costumi e ambientazioni contemporanee all'epoca di realizzazione dell'opera. Anche questi personaggi sono spesso funzionali alla simbologia.\nIl presepe nel mondo.\nEssendo un prodotto culturale, il presepe si diffonde nelle diverse culture con significative varianti. Anche se l'idea di base, quella cio\u00e8 di ricreare la fatidica scena della nascita del Cristo, resta invariata, lo stesso non si pu\u00f2 dire per i materiali usati e gli stili di costruzione dei diversi presepi. Per quanto concerne la diffusione del presepe nel mondo, possiamo suddividere tutte le varianti presepiali in due grandi macroaree: quella europea e quella comprendente il resto del mondo. Pi\u00f9 in specifico appartengono all'area europea, con diverse varianti: il presepe spagnolo, quello provenzale, il presepe nei paesi di lingua tedesca e i presepi nei paesi dell'est europeo. Fanno parte, invece, della macroarea del resto del mondo maggiormente i presepi dei paesi dell'America Latina e quelli di origine orientale ed etnica.\nIl presepe catalano.\nLe origini del presepe in Spagna sono da rintracciare all'epoca della regno borbonico a Napoli. Infatti, gli scambi e i traffici che si attuarono tra Napoli e la Spagna, influenzarono quest'ultima sulla tradizione della costruzione del presepe durante il periodo natalizio. In Spagna, il presepe si diffuse maggiormente nella regione della Catalogna, grazie anche alla passione di Ramon Amadeu (1745-1821) il pi\u00f9 famoso scultore dell'epoca che si dilettava nella costruzione dei pastori in creta. \u00c8 da ricordare che la prima associazione di appassionati del presepe nacque proprio in Spagna intorno al 1860, anche se quest'ultima ebbe vita assai breve. Si diffuse allora la pi\u00f9 importante \"Asocia\u00e7ion de Pesebristas\", che dal 1921 influenz\u00f2 anche le successive scuole. Tra i vari appassionati del presepe, si distaccarono alcuni abili artigiani che diedero vita alla \"scuola del gesso catalana\", che stravolsero l'idea del presepe allora in voga. Essi diedero vita al cosiddetto presepe \"storico\", ossia quello che pi\u00f9 riproduce fedelmente paesaggi, costumi e costruzioni della Palestina ai tempi della nascita di Ges\u00f9.\nIl presepe provenzale.\nLa tradizione provenzale vuole che la nascita del presepe sia da attribuirsi alla Madre Pica che gi\u00e0 nel 1200 costruiva rappresentazioni di scene di vita religiosa in Provenza e in Linguadoca. Alcuni studiosi infatti, ritengono che la tradizione del presepe nacque proprio in Francia e che S. Francesco d'Assisi (a cui, per molti, si fa risalire le origini della tradizione del presepe) non fece altro che replicare questa tradizione con alcune significative varianti. Il presepe provenzale \u00e8 comunque influenzato dai tratti del barocco italiano e non si svilupp\u00f2 prima del settecento. Per ricreare i pastori si utilizzavano manichini lignei con mani, teste e piedi in terracotta o cera: segno evidente di una influenza dell'artigianato italiano. A livello storico la Rivoluzione francese spezz\u00f2 la tradizione del presepe. Tradizione che riaffior\u00f2 prepotentemente ai tempi del concordato tra Pio VII e Napoleone Bonaparte. Il presepe entr\u00f2 nelle case pi\u00f9 umili anche grazie all'azione del figurinaio Jean Louis Lagnel, che produceva pastori di argilla, prodotti in stampi, a basso costo. Oggi queste statuine d'argilla, dette \"santons\" si trovano numerose in vendita, in tutti i mesi dell'anno nei negozi di souvenir per turisti.\nIl presepio nei paesi di lingua tedesca.\nLa tradizione del presepe nei paesi di lingua tedesca \u00e8 molto sentita, anche perch\u00e9 leggenda vuole che nel Duomo di Colonia, in Germania, si trovino le spoglie dei Re Magi, qui trasportate da Milano dall'imperatore Federico Barbarossa nel 1164. In molte citt\u00e0 come Monaco, Augusta, Norimberga si allestiscono nelle piazze dei veri e propri mercati di Ges\u00f9 Bambino (letteralmente Christkindlmarkt). In questo rustico e caratteristico mercatino si vendono molti pastori e presepi veri e propri, oltre a dolciumi e decorazioni tipicamente natalizie.\nIl presepio nei paesi dell'est europeo.\nAi paesi dell'est europeo sono riconducibili quattro tradizioni diverse, rappresentate da quattro nazioni diverse: Ungheria, Russia, Polonia e Slovacchia. La tradizione ungherese vuole che il presepe, o Betlemme, si costruisca in una cassa a forma di chiesa o stalla e che sia trasportabile a mano. I personaggi che animano il presepe invece sono fatti di legno o carta o tutt'al pi\u00f9 di ovatta e davanti a questa rappresentazione arde costantemente una candela votiva. Il presepe russo \u00e8 costruito su due piani. Sul lato superiore vengono riprodotti i classici episodi della nascita del Cristo in una grotta; sul lato inferiore, invece, vengono riprodotte scene umoristiche di vita quotidiana e popolare. In Polonia, invece, tradizione vuole che il presepe abbia forma di una cattedrale ricoperta di carta stagnola colorata. Si compone di tre parti: una superiore dove angeli annunciano il tanto atteso evento della nascita del bambino Ges\u00f9, in quella centrale viene raffigurata la grotta con il bue e l'asinello, e infine la parte inferiore \u00e8 costituita da rappresentazioni di contadini polacchi insieme ai Re Magi. Per quanto riguarda la Slovenia, infine, in ogni casa contadina si costruisce un presepio che adorner\u00e0 un lato della casa definito per questo \"sacro\".\nIl presepe nel resto del mondo.\nIl presepio nei paesi dell'America Latina pu\u00f2 essere definito un presepe folcloristico a cui si d\u00e0 risalto il sole splendente e l'azzurro dei cieli, in quanto in questi Paesi il Natale ricade in piena estate. In questi luoghi il presepe si diffuse a causa dell'evangelizzazione degli \"indigeni\" da parte di gesuiti e sacerdoti portoghesi, spagnoli e francesi. In Africa invece, i primi presepi che si costruirono erano fatti di gesso e furono portati dai missionari. Con il passare del tempo il presepe africano si \u00e8 arricchito di scenografie e materiali maggiormente di origine africana. Nei lontani paesi d'oriente il presepe si afferm\u00f2 soprattutto nelle varie oasi cristiane. Si narra che l'imperatore delle Indie Akbar (1556-1605), nonostante non si convertisse al Cristianesimo, prov\u00f2 sempre grande simpatia per questa arte che lasci\u00f2 diffondere nel suo vasto impero.\nIl presepe in Italia.\nAnche in Italia il presepe ha delle varianti regionali. Per lo pi\u00f9, le diverse tradizioni presepistiche regionali si differenziano per i diversi materiali utilizzati e per l'ambientazione, urbana o di campagna, spesso ispirata al paesaggio locale.\nSi d\u00e0, di seguito, una breve descrizione delle caratteristiche che distinguono le varie tradizioni presepistiche regionali; si indicano solo quelle che dispongono di studi adeguati o di altre fonti di informazione disponibili. Nelle regioni non citate del Centro e del Nord il presepio \u00e8 ugualmente una tradizione molto sentita e diffusa, ma non sono disponibili testi che ne indicano le peculiarit\u00e0 locali. Per le regioni del Sud che non compaiono nel sottostante elenco, invece, la mancata citazione \u00e8 effetto del grande prestigio e diffusione anche fuori dalla Campania del presepe napoletano.\nPresepe napoletano.\nIl presepe napoletano, o partenopeo, \u00e8 diffuso in tutta l'Italia meridionale, a volte adattato alla tradizione locale, come in Puglia e in Sicilia. Si caratterizza per lo sfarzo, la spettacolarit\u00e0, l'affollamento di figure, l'ambientazione urbana, la riproduzione di scene molto elaborate, come la cavalcata dei Magi. Le statue di pastori sono in terracotta. L'uso della terracotta quasi scomparve a seguito del travolgente successo del pastore in plastica che garantiva produzioni in larga scala e prezzi pi\u00f9 bassi. Intorno al 1969 quando sembrava esser scomparso, il pastore in terracotta fu riproposto con enorme successo da un \"pastoraro\", Nicola De Francesco, che seppe recuperare le tecniche d'esecuzione e riconsegnare al popolo napoletano una tradizione che rischiava altrimenti di sparire.\nVia San Gregorio Armeno \u00e8 la strada del centro storico di Napoli, celebre per le botteghe artigiane di presepi. Al grande pubblico, questa strada, \u00e8 nota anche come \"via dei presepi\" o \"via dei pastori\". Qui botteghe artigianali realizzano, ormai durante tutto il corso dell'anno, statuine per i presepi, sia tradizionali che originali; solitamente ogni anno gli artigiani pi\u00f9 eccentrici realizzano statuine con fattezze di personaggi di stringente attualit\u00e0 che magari si sono distinti in positivo o in negativo durante l'anno.\nPersonaggi tipici del presepio napoletano sono:\nTra i pi\u00f9 interessanti presepi napoletani si ricordano: il presepio Cuciniello, al Museo nazionale di San Martino, il presepio della Reggia di Caserta, il presepio del Museo Irpino di Avellino, il presepe dell'Abbazia di Montevergine. In tutto il mondo, per\u00f2 sono conservati ed esposti nei vari musei antichi presepi napoletani; tra questi si ricordano quello del Museo nazionale bavarese di Monaco di Baviera, quello del Museo di Arte sacra di San Paolo del Brasile, quello del Metropolitan museum di New York e quello del Museo delle Belle Arti di Rouen, di cui \u00e8 riprodotta una scena nella foto a fianco. Al museo di arti e tradizioni popolari di Roma \u00e8 conservato il \"presepe del Re\", napoletano, realizzato con i pastori settecenteschi e ottocenteschi. Tra i pi\u00f9 noti modellatori settecenteschi di statuine per il presepe napoletano ci sono: Matteo Bottigliero, Francesco Celebrano, Francesco Citarelli, Salvatore Di Franco, Andrea Falcone, Lorenzo Mosca. Tipiche del presepe napoletano sono le minuterie, minuscoli oggetti che contribuiscono ad arricchire e a definire le scene. Di recente scoperta \u00e8 la Collezione SAME che contiene una serie di presepi in miniatura creati nella seconda met\u00e0 del Novecento a Castellammare di Stabia: si tratta dei presepi napoletani pi\u00f9 piccoli del mondo, tra cui un presepe in seme di canapa di 2,8 mm candidato al Guinness dei Primati.\nPresepe genovese.\nIl presepe genovese vanta antiche e consolidate tradizioni, tanto da aver dato vita, nel Settecento, ad una vera e propria scuola, che si caratterizza per la minuzia e la pregevolezza dei materiali usati (dal legno alla ceramica, ma, anche, alla carta adoperata per produrre raffinate sagome disegnate) con cui - soprattutto nel passato - venivano rifinite nei minimi particolari le statuine. Fra i pi\u00f9 famosi scultori di presepi del Settecento si segnala il genovese Anton Maria Maragliano. Tra i pi\u00f9 significativi presepi genovesi ve ne \u00e8 uno, infatti, organizzato a scena fissa ed impreziosito da statuine della sua scuola, tra le pi\u00f9 rinomate nella produzione di figurine da presepe. \u00c8 di ambientazione prevalentemente urbana (con i tipici \"carrugi\", ossia vicoli del centro genovese) e si trova nel Santuario di Nostra Signora di Carbonara (\"Madonnetta\").\nUna considerevole collezione di statue originali del Maragliano (pi\u00f9 di un centinaio) \u00e8 conservata nel \"Museo del Presepe di Imperia\".\nFra gli altri presepi genovesi, di assoluto pregio sono, inoltre, quello della cattedrale di San Lorenzo (con l'importante gruppo marmoreo della Nativit\u00e0) e quello della chiesa di Santa Caterina in Portoria. Da ricordare anche, tra i presepi recenti, anche quello del Santuario del Bambino Ges\u00f9 di Praga, ad Arenzano, \"patria\" della ceramica non distante da Genova. \u00c8 opera dello scultore Eliseo Salino.\nPresepe bolognese.\nIl presepe bolognese pu\u00f2 vantare una tradizione plurisecolare che risale al XIII secolo. Si distingue da altre tradizioni presepistiche italiane, per esempio quella napoletana, perch\u00e9 i personaggi sono scolpiti o modellati per intero, abiti compresi. Non si tratta quindi di statue vestite, n\u00e9 di figurini con volto e mani di legno o ceramica e abiti di stoffa. Vari materiali possono essere impiegati, dalla terracotta alla cartapesta, dal legno al gesso, a seconda delle capacit\u00e0 dell'artista o dell'artigiano, del metodo di produzione e della clientela a cui \u00e8 destinata la figura. Nella basilica di Santo Stefano a Bologna si conserva il pi\u00f9 antico presepe al mondo con statue a \"tutto tondo\" risalente al XIII secolo.\nLegata al presepe \u00e8 la fiera detta di \"Santa Lucia\" che durante il periodo natalizio si svolge sotto il Portico dei Servi, in Strada Maggiore, dove si pu\u00f2 acquistare ed ammirare tutto ci\u00f2 che serve per allestire il presepe domestico.\nNel presepe bolognese vengono aggiunti alcuni personaggi tipici: la \"Meraviglia\" (figura femminile che, in segno di stupore, agita le braccia), il \"Dormiglione\" (che dorme in un angolo appartato; corrisponde al siciliano \"Susi pasturi\" e al napoletano \"Benino\") e, di recente, la \"Curiosa\".\nPresepe abruzzese.\nCaratterizzato da numerose sculture lignee realizzate sin dal XIII secolo, cultura radicata in tutti i principali borghi montani della regione. La tradizione prevede non solo l'allestimento di composizioni lignee, come le mostre di Lanciano e Atessa, ma anche la manifestazione itinerante del presepe vivente, a Scanno e Rivisondoli.\nPresepe marchigiano.\nAntichissima \u00e8 l'usanza del presepe nelle Marche, affermatasi in seguito della precoce diffusione dei conventi francescani, risalente al XII secolo, tempo in cui San Francesco era ancora in vita e frequentava la regione.\nIl presepe tradizionale marchigiano \u00e8 caratterizzato dall'ambientazione in una campagna simile a quella delle colline marchigiane, ma ricca di elementi orientaleggianti, e dall'uso di statuine (\"pupi\") di terracotta, cartapesta o in gesso, senza applicazione di vestiti in stoffa. Sono assenti le rappresentazioni di botteghe, bancarelle e osterie, come pure ogni forma di sfarzo; frequenti invece le raffigurazioni di attivit\u00e0 agresti e pastorali e le riproduzioni di scene di vita tradizionale di campagna o piccolo paese. L'erba \u00e8 rappresentata utilizzando il muschio e gli alberi attraverso fitte ramificazioni tagliate da cespugli.\nTra i pi\u00f9 noti presepi artistici della regione ci sono: il presepio dell'Oratorio di San Giuseppe ad Urbino, di Federico Brandani, (in stucco, tufo e pietra pomice, del 1555) e il presepe monumentale di Fermo, all'interno del Monte di Piet\u00e0. Da ricordare anche i grandi presepi che vengono allestiti a Loreto (nei dintorni della Basilica della Santa Casa), a Filottrano (nella chiesa di Santa Maria degli angeli) e a Tolentino, nel convento di San Nicola.\nAl Museo delle arti e tradizioni popolari di Roma e al Museo Pinacoteca della Santa Casa di Loreto sono presenti figure di presepi marchigiani del Settecento.\nNel sud della regione, a partire dal Settecento, esiste una tradizione artistica di produzione di pupi da presepe in terracotta; emerge qui la figura del \"puparo\" Domenico Paci (1753-1811).\nPresepe siciliano.\nIl presepe siciliano ha una sua originalit\u00e0, anche se sono evidenti gli influssi della scuola napoletana per la riproduzione di scene di vita quotidiana locale. A volte anche la tecnica \u00e8 influenzata da quella napoletana, quando le figure vengono realizzate con anima in legno e fil di ferro e con vestiti di stoffa. Le aree in cui \u00e8 pi\u00f9 viva ed originale la tradizione del presepio sono quelle di Palermo, Siracusa, Trapani e Caltagirone. Particolarit\u00e0 siciliane sono l'uso della ceroplastica per realizzare le figure (usanza propria di Palermo e Siracusa) e l'uso di accessori d'oro e d'argento nella statuina del Bambino Ges\u00f9.\nA Trapani i maestri trapanesi erano usi realizzare per le chiese e le dimore della ricca nobilt\u00e0 dei secoli XVII e XVIII singoli pastori o composizioni presepiali di varie dimensioni, con gli stessi materiali con i quali erano soliti creare piccole sculture e statuine votive. Tipico \u00e8 l'uso di materiali nobili come il corallo, affiancato all'avorio, alla madreperla, all'osso, all'alabastro e alle conchiglie. Alcuni tra i pi\u00f9 preziosi sono oggi custoditi al museo Pepoli. A Caltagirone, dove \u00e8 presente un'antica tradizione di produzione di ceramica, i presepi sono realizzati in terracotta. Tipica siciliana \u00e8 la produzione di statuine in legno con vestiti in stoffa immersa in un bagno di colla che li rende rigidi e brillanti. Tra i capiscuola siciliani dell'arte dei presepi si deve ricordare Gaetano Zumbo, abile ceroplasta; un suo presepio in cera \u00e8 esposto al Victoria and Albert Museum di Londra. Un presepe barocco trapanese, realizzato da Giovanni Antonio Matera, \u00e8 ammirabile al Museo etnografico siciliano Giuseppe Pitr\u00e9.\nPersonaggi tipici del presepe siciliano sono: \"Susi Pasturi\", che, in mezzo all'animazione generale, dorme su un'amaca (corrisponde al napoletano \"Benino\" e al bolognese \"Dormiglione\"), lo \"sbaundatu\" o \"scantatu ra stidda\", che \u00e8 il primo ad avvistare la stella cometa (corrisponde al calabrese \"'u mmagatu di stii\"), \"Zu Innaru\" (Zio Gennaio), che \u00e8 un vecchietto che si riscalda di fronte ad un fuoco acceso.\nPresepe romano.\nTipica dei presepi romani \u00e8 la presenza nel paesaggio di scorci della campagna romana con pini domestici e olivi, casali rustici, locande di campagna e rovine romane di acquedotti e resti monumentali. Il paesaggio riprodotto illustra la vita semplice e povera dei dintorni di Roma, con pastori, greggi, contadini al lavoro con i loro animali. Solo nella grotta, in sughero, si nota un po' di sfarzo, essendo essa sovrastata da una folla di angeli in volo, formanti nove cerchi concentrici.\nDalla seconda met\u00e0 del Novecento, all'ambientazione tradizionale si affianca la riproduzione di zone della Roma sparita; di tal genere \u00e8 il visitatissimo presepio allestito nella Scalinata di Trinit\u00e0 dei Monti, di cui si riproduce qui a destra uno scorcio.\nIl pi\u00f9 noto presepe romano \u00e8 quello della Basilica di Santa Maria in Aracoeli, dove era specialmente venerata la statua del Bambinello del XV secolo, ora sostituita dopo il furto del 1994. Davanti a questo presepio tutti i bambini sono ammessi a recitare una breve poesia o un piccolo \"sermone\".\nUn presepe romano ad esposizione permanente \u00e8 il presepe dei Netturbini, realizzato nel 1972 nella sede zonale 9/B di AMA nel quartiere Aurelio di Roma.\nNel 1982, papa Giovanni Paolo II inaugur\u00f2 la tradizione di allestire un presepio in Piazza San Pietro, in occasione del Natale. Nel 2006, il presepe vaticano si \u00e8 arricchito con 17 nuove figure, fatta in legno di abete, scolpite in Trentino-Alto Adige, a Tesero, tipiche dei presepi alpini. Quello del Vaticano non \u00e8 dunque un tipico presepio della tradizione romana, in omaggio all'universalit\u00e0 del cattolicesimo. \u00c8 presente anche una locanda, che simboleggia il materialismo. Nove statue sono del 1842, anno in cui Vincenzo Pallotti le ha donate alla Chiesa\nAltra notevole tradizione romana legata al presepio \u00e8 la benedizione che il papa impartisce alle statuine del Bambino Ges\u00f9, che i ragazzini di Roma portano in Vaticano l'ultima domenica prima del Natale e che poi collocano nel proprio presepio domestico.\nPresepe pugliese.\nIl presepio pugliese \u00e8 caratterizzato dalle figure artistiche in cartapesta, cui spesso si affiancano elementi architettonici ed addirittura vegetali realizzati con lo stesso materiale. La produzione di statue e statuine cartapesta \u00e8 tipica del Salento e di Lecce in particolare. La tradizione \u00e8 viva ancora oggi.\nLa tradizione di statuine da presepio in cartapesta risale al Settecento. Fu il leccese \"Mesciu (maestro) Pietru de li Cristi\", soprannome di Pietro Surgente (1742-1827) ad inaugurare la tradizione, poi seguita dai grandi cartapestai nell'800, quasi tutti ricordati con il loro soprannome. Interessante \u00e8 il contributo di coloro che praticavano come professione principale quella del barbieri, che nelle ore libere modellavano sia cartapesta sia creta, usando stampi appositi.\nTra i presepi leccesi pi\u00f9 noti si ricordano quello dell'Istituto Marcelline (1890 - di Manzo e De Pascalis ed Agesilao Flora) e i due conservati all'interno del municipio: uno del Guacci e l'altro di Michele Massari.\nPresepe sardo.\nIl presepe in Sardegna \u00e8 detto anche \"su Naschimentu\", \"su Nascimentu\" o \"sa Paschixedda\" (piccola \"Pasqua\" di Natale) e ha una tradizione che si ricollega al mondo francescano e cappuccino.\nInizialmente poveri di personaggi, i presepi dei tempi passati erano improntati all'essenzialit\u00e0: c'erano solo il bambin Ges\u00f9, Maria, san Giuseppe, il bue e l'asinello e qualche pastore con le sue pecore; lentischio, mirto, rami d'ulivo e muschio facevano da scenario. Il presepe dei frati cappuccini di Cagliari, datato 1948, quello di Olmedo, realizzato con la pasta di pane, quelli realizzati in sughero e quelli pi\u00f9 moderni, sommersi nei fondali marini o assemblati con materiali di riciclo, esprimono il talento degli artigiani sardi.\nPresepe trentino ed altoatesino.\nLa tradizione del presepio del Trentino-Alto Adige ha una storia secolare ed \u00e8 legato all'artigianato della scultura del legno, attiva in molte localit\u00e0, ma specialmente in Val Gardena e a Tesero, in Val di Fiemme; il legno usato \u00e8 quello del pino cembro.\nSi ricordano alcuni importanti presepi del Trentino-Alto Adige: nel Museo diocesano di Bressanone sono allestiti tipi presepi della regione, naturalistici e scenografici; da segnalare quello di Franz Xaver Nissl, del 1790 e altri del XVIII e XIX secolo; a Miola un'usanza ventennale prevede che i tanti presepi allestiti in famiglia vengano posti in luoghi visibili dai visitatori, che possono cos\u00ec avere una rassegna della tradizione presepistica trentina; a San Sigismondo, nella chiesa, \u00e8 conservato un presepe del 1390, tra i pi\u00f9 antichi del mondo a figure mobili.\nPresepe bergamasco.\nIl presepe orobico \u00e8 storicamente caratterizzato da una forte connotazione artigianale e dall\u2019uso di materiali poveri sia per la creazione dei personaggi, sia per l\u2019allestimento della scena. \nTradizionalmente il presepe viene allestito durante la prima decade del mese di dicembre, collocando le statuette su del muschio appena raccolto e realizzando un paesaggio semplice, dove le montagne sono dei ciocchi di legno; le radici degli alberi formano le grotte, qualche sasso oppure della farina di mais simuler\u00e0 una strada. Solo la sera della vigilia di Natale, poco prima della messa di mezzanotte, il bambinello verr\u00e0 adagiato nella mangiatoia, tra il bue e l\u2019asino, adorato dalle figure inginocchiate di Maria e Giuseppe. La sacra rappresentazione verr\u00e0 completata il giorno dell\u2019Epifania, quando davanti alla grotta faranno la loro comparsa i Re Magi.\nL\u2019abitudine di allestire presepi nelle chiese del Territorio di Bergamo ha radici molto antiche ed \u00e8 comprovata dall\u2019esistenza di pregevoli gruppi statuari in terracotta del XVI secolo, oppure in stucco e legno dorato risalenti al 1600. Esistono inoltre alcuni esempi di presepi composti da figure in legno scolpito e con abiti in stoffa, realizzati nel 1800 ed utilizzati perlopi\u00f9 nell\u2019ambito ecclesiastico conventuale.\nSin dagli inizi del XIX secolo esistevano a Bergamo numerose botteghe artigiane dedite alla produzione di statue in gesso a soggetto religioso destinate alle chiese.Per diversi mesi ogni anno, tale lavorazione veniva sospesa per dare la priorit\u00e0 alla fabbricazione di statue da presepio.\nI soggetti erano dapprima scolpiti nel legno da maestri artigiani e fungevano da modelli, da questi veniva ricavato uno stampo nel quale veniva versato il gesso liquido che solidificato dava vita alla statuina vera e propria. Una volta asciutte le statue venivano dipinte con colori vivaci. Tale attivit\u00e0 era destinata principalmente alle donne che lavoravano presso la bottega.\nOltre ai soggetti di grandi dimensioni, destinati agli ambienti liturgici, venivano fabbricate anche statue pi\u00f9 piccole dapprima commissionate dalle famiglie nobili o borghesi che iniziarono ad allestire il presepe nelle loro dimore. Attorno al 1920 queste stesse botteghe diedero inizio alla produzione \"in serie\" di piccole statuine per l'uso domestico. Il costo inferiore ne favor\u00ec la diffusione anche nelle case dei ceti meno abbienti.\nInsieme ai soggetti biblici, rappresentati in un severo atteggiamento di raccoglimento e di preghiera, nel presepe bergamasco si possono trovare diversi personaggi riconducibili soprattutto agli umili lavori agricoli e pastorali.\nUn esempio di presepe bergamasco \u00e8 visibile presso il Museo permanente del Presepio a Dalmine. Si tratta di un presepio ambientato all'interno di una cascina bergamasca in una fredda ed innevata notte invernale. All\u2019interno dello stesso museo \u00e8 ospitata anche la Bottega del Guelfo, l\u2019ultima delle botteghe artigiane attive nel centro della citt\u00e0 di Bergamo, che chiuse i battenti negli anni \u201970 del Novecento. In questo modo ci si pu\u00f2 addentrare nella ricostruzione di un\u2019antica bottega di presepisti bergamaschi di fine Ottocento, dove le statue venivano realizzate e dipinte a mano. \nAspetti commerciali e turistici.\nDa anni, ormai, vengono costruite ogni sorta di statuette per la rappresentazione della nascita di Ges\u00f9: angeli, pastori, Re Magi ed altri personaggi, creando cos\u00ec un vero e proprio mercato a livello mondiale. Di statuette se ne possono trovare di diversi tipi, per dimensione, artista, materiale e prezzo.\nAltri moderni articoli da presepio sono: la carta-roccia per la riproduzione delle pareti rocciose, le lampadine elettriche che simulano il fuoco, le lanterne girevoli per la proiezione di immagini di angeli, le fontane che versano acqua in un circuito chiuso azionato da una pompa elettrica, le statuine meccaniche che riproducono vari movimenti.\nLa tradizione dei lari.\nPer comprendere la tradizione e la genesi del moderno presepe, alcuni hanno tentato di trovarne le radici nella figura del lari (\"lares familiares\"), profondamente radicata nella cultura etrusca e latina.\nI lari erano gli antenati defunti che, secondo le tradizioni romane, vegliavano sul buon andamento della famiglia. Ogni antenato veniva rappresentato con una statuetta, di terracotta o di cera, chiamata \"sigillum\" (da \"signum\" = segno, effigie, immagine).\nLe statuette venivano collocate in apposite nicchie e, in particolari occasioni, onorate con l'accensione di una fiammella. In prossimit\u00e0 del solstizio d'inverno si svolgeva la festa detta \"Sigillaria\" (20 dicembre), durante la quale i parenti si scambiavano in dono i \"sigilla\" dei familiari defunti durante l'anno.\nIn attesa della festa, il compito dei bimbi delle famiglie riunite nella casa patriarcale, era di lucidare le statuette e disporle, secondo la loro fantasia, in un piccolo recinto nel quale si rappresentava un ambiente bucolico in miniatura. Nella vigilia della festa, dinnanzi a tale recinto, la famiglia si riuniva per invocare la protezione degli avi e lasciare ciotole con cibo e vino. Il mattino seguente, al posto delle ciotole, i bambini trovavano giocattoli e dolci, \"portati\" dai loro trapassati nonni e bisnonni.\nDopo l'assunzione del potere nell'impero (IV secolo), i cristiani tramutarono alcune feste tradizionali in feste cristiane, mantenendone parte dei riti e delle date, ma mutando i nomi e i significati religiosi. Essendo una tradizione molto antica e particolarmente sentita (perch\u00e9 rivolta al ricordo dei familiari defunti), .\nBibliografia.\nPer i presepi regionali italiani:\nPer i presepi dei paesi di lingua tedesca:\nPer il presepe provenzale:\nPer il presepe catalano:\nVoci correlate.\nAltre tipologie di presepe\nMusei del presepe\nAssociazioni presepistiche"}
{"id": "1803563", "revid": "648716", "url": "https://it.wikipedia.org/wiki?curid=1803563", "title": "Ritratto di Thomas Wentworth, I conte di Strafford", "text": "Il dipinto raffigura Thomas Wentworth, I conte di Strafford, fido consigliere del re d'Inghilterra Carlo I. Questo ritratto rappresenta il conte probabilmente subito dopo la sua nomina a Lord Deputy d'Irlanda e prima della partenza per Dublino, avvenuta nel luglio 1633. Per il dipinto, van Dyck si ispir\u00f2 con ogni probabilit\u00e0 ad un ritratto di Carlo V eseguito da Tiziano, che figurava nella collezione di Carlo I."}
{"id": "1803564", "revid": "124123", "url": "https://it.wikipedia.org/wiki?curid=1803564", "title": "Johann Eustach von Westernach", "text": "Biografia.\nProveniente da una nobile famiglia, gi\u00e0 orfano di padre venne destinato alla carriera ecclesiastica dalla madre. Nel 1566 entr\u00f2 nell'ordine teutonico, all'interno del quale ricopr\u00ec incarichi di varia dignit\u00e0 presso le commanderie di Ellingen, Mergentheim e Francoforte.\nDal 1585 fu comandante della Franconia ed in tale incaric\u00f2 serv\u00ec fedelmente la volont\u00e0 dell'allora coadiutore dell'ordine, Massimiliano d'Austria, di cui fu il braccio destro e che aiut\u00f2 a preparare il terreno per l'elezione alla dignit\u00e0 del grande maestro. Nel 1587 partecip\u00f2, accanto a Massimiliano, alla prima guerra di successione polacca. Dopo la sconfitta, torn\u00f2 a Mergentheim dove dovette fronteggiare i tentativi fatti da Enrico di Bobenhausen per riconquistare il potere. Nel 1612 venne nominato coadiutore del Gran Maestro dell'Ordine Teutonico e, dopo la morte di questi, favor\u00ec l'elezione del vescovo di Breslavia, Carlo d'Asburgo. In quell'epoca era gi\u00e0 uno dei pi\u00f9 influenti personaggi dell'ordine e quando nel 1624 Carlo mor\u00ec, Westernach present\u00f2 la candidatura di un altro Asburgo: Leopoldo Guglielmo. La giovane et\u00e0 dell'arciduca non gli permise di essere eletto, pertanto l'ordine decise di scegliere quale superiore provvisorio proprio Westernach, eleggendolo poi alla carica di maestro il 19 marzo 1625. Durante il suo breve governo emise numerosi provvedimenti volti ad affrontare i problemi causati dalla guerra dei trent'anni, sotto la pressione dell'imperatore ader\u00ec alla Lega Santa e tent\u00f2 di ricuperare la Prussia dalle mani degli Hohenzollern. Mor\u00ec improvvisamente nel 1627 e fu sepolto a Mergentheim."}
{"id": "1803569", "revid": "767487", "url": "https://it.wikipedia.org/wiki?curid=1803569", "title": "Autoritratto (van Dyck 1613-14)", "text": "Il dipinto si presenta come il primo autoritratto di van Dyck. Lo esegu\u00ec quando aveva pi\u00f9 o meno quindici anni. Il giovane pittore getta lo sguardo oltre la spalla destra: i suoi occhi sono accesi e pieni di fiducia e sicurezza; i capelli cadono lunghi sul viso. L'autoritratto era caratteristico dei paesi nordici e gi\u00e0 molti artisti, come Rubens e van Eyck, avevano eseguito i loro autoritratti. Quando esegu\u00ec questo dipinto, van Dyck lavorava ancora per Hendrick van Balen anche se stava progressivamente avvicinandosi a Rubens."}
{"id": "1803574", "revid": "256896", "url": "https://it.wikipedia.org/wiki?curid=1803574", "title": "Zona di evitamento", "text": "La zona di evitamento o zona d'ombra galattica (ZOA, dall'inglese Zone of Avoidance) \u00e8 l'area del cielo notturno \"oscurata\" dalla presenza della nostra galassia, la Via Lattea.\nLe polveri e le stelle che giacciono sul piano della Via Lattea (il piano galattico) bloccano la nostra osservazione di circa il 20% del cielo extragalattico alla lunghezza d'onda del visibile; di conseguenza, le galassie osservabili catalogate sono molto poche in direzione del piano galattico. Quest'area di incompletezza osservativa \u00e8 chiamata zona di evitamento infatti le altre galassie sembrano \"evitare\" quest'area, e nel tempo gli astronomi hanno cos\u00ec \"evitato\" di fare osservazioni astronomiche in questa fascia.\nOrigine del termine.\nLa zona d'ombra fu inizialmente chiamata \"zona di poche nebulose\", in un'opera del 1878 dell'astronomo inglese Richard Proctor, riferendosi alla distribuzione delle \"nebulose\" catalogate nel \"General Catalogue of Nebulae\" di John Herschel.\nSviluppi moderni.\nNegli anni pi\u00f9 recenti sono stati creati dei progetti per colmare questo vuoto nelle nostre conoscenze dello spazio profondo causato dalla zona d'ombra. Le polveri e i gas della Via lattea causano un fenomeno di estinzione alla lunghezza d'onda del visibile e stelle in primo piano possono essere confuse con galassie di fondo. Tuttavia l'effetto di estinzione non blocca le lunghezze d'onda maggiori, come gli infrarossi, e la Via Lattea risulta effettivamente trasparente ai raggi infrarossi. Osservazioni condotte all'infrarosso, come quelle dell'IRAS e del 2MASS, ci hanno dato un quadro pi\u00f9 completo del cielo extragalattico; infatti, due grandi galassie molto vicine alla nostra, Maffei 1 e Maffei 2, sono state scoperte lungo la zona di evitamento da Paolo Maffei grazie alla loro emissione infrarossa nel 1968. Nonostante ci\u00f2, circa il 10% del cielo resta di difficile osservazione, poich\u00e9 gli oggetti extragalattici possono essere confusi con le stelle della Via Lattea.\nNumerosi studi condotti lungo la zona di evitamento alla lunghezza delle onde radio, in particolare a quelle dell'idrogeno atomico neutro (HI), hanno permesso di scoprire molte galassie che non avrebbero potuto essere scoperte utilizzando gli infrarossi; esempi di galassie scoperte a partire dalla loro emissione HI sono la galassia Dwingeloo 1 e la galassia Dwingeloo 2."}
{"id": "1803575", "revid": "1543377", "url": "https://it.wikipedia.org/wiki?curid=1803575", "title": "Gaoua", "text": "Gaoua \u00e8 un dipartimento del Burkina Faso classificato come citt\u00e0, capoluogo della provincia di Poni, facente parte della Regione del Sud-Ovest.\nIl dipartimento si compone del capoluogo e di altri 56 villaggi: Balantira, Barkp\u00e9r\u00e9n\u00e9, Bonko, Bonko\u2013Dagbola, Bonko\u2013P\u00e9rou, Bouk\u00e9o-Birifor, Boul\u00e9o-Lobi, Boul\u00e8ra, Bouli, Boulkpan, Bramb\u00e8ra, Danhal, Danhal\u2013Kpangara, Danhal\u2013P\u00e9ra, Dions\u00e9ra-Birifor, Dions\u00e9ra\u2013Lobi, Djikando, Doumbou, Dounkoura, Gbolo, Gongombili-Gongone, Gongombili\u2013Kpov\u00e8ra, Gongombili-Paboulona, Gongombili\u2013Y\u00e8fara, Hello, Hello\u2013Bondo, Hello\u2013Gbakono, Kamaho, Kilimpira, Kimpi, Konkara, Koul-B\u00f4, Koul-Campement, Koul-Gane, Koul-P\u00f4ne\u2013Gane, Koumboura, Kpantionao, Kpaon, Lahol, Lantao, Lou, Minkiro, Momane, Niampira, Nionio, Orkopouo-Gane, Orkopouo\u2013Ville, Ossoro, Siboulbi\u00e9, Sidoumoukar, Sillalara, Sorgboura, Tamidiara, Tienkou\u00e8ra, W\u00e8l\u00e8-W\u00e8l\u00e8 e Youlabakou."}
{"id": "1803576", "revid": "767487", "url": "https://it.wikipedia.org/wiki?curid=1803576", "title": "Non perdiamo la testa", "text": "Non perdiamo la testa \u00e8 un film del 1959 diretto da Mario Mattoli.\nTrama.\nL'ingenuo Tony viene avvicinato da una gentile signora, membro di un prestigioso comitato di beneficenza, che lo invita nella sua lussuosa villa in campagna. Il motivo dell'invito e delle cerimonie che le donne del comitato gli riserbano \u00e8 che credono erroneamente che sia stata trovata in lui una malattia rarissima e dato che gli rimarrebbe poco tempo da vivere, vogliono fargli passare in modo lieto i suoi ultimi giorni.\nIn realt\u00e0 Tony \u00e8 sano come un pesce, ma decide di fare la sua parte e di godersi i piaceri di una bella villa e di una servit\u00f9 sempre pronta a intervenire.\nNella casa Tony fa amicizia non solo con la cameriera Violante, di cui si innamora perdutamente, ma anche con il fratello della nobildonna: un maniaco studioso di crani umani che vorrebbe impossessarsi anche di quello del giovane.\nTuttavia Tony non si accorge che la magione ospita una banda di falsari (maggiordomo e alcuni camerieri) e che quindi si potrebbe cacciare in grossi guai. Infatti presto la polizia raggiunge la villa ad arrestare i malviventi mentre Tony, scagionato da Violante, viene lasciato libero. Cos\u00ec dopo che le donne del comitato vengono finalmente a sapere che egli non \u00e8 realmente malato, pu\u00f2 tornare a casa accompagnato da Violante stessa, nel frattempo divenuta la sua fidanzata."}
{"id": "1803577", "revid": "287204", "url": "https://it.wikipedia.org/wiki?curid=1803577", "title": "Luis Garcia", "text": ""}
{"id": "1803578", "revid": "123976345", "url": "https://it.wikipedia.org/wiki?curid=1803578", "title": "Segunda Liga", "text": "La Segunda Liga, nota anche come Liga Portugal 2 e Liga Portugal 2 SABSEG Seguros per ragioni di sponsorizzazione, \u00e8 il secondo e il pi\u00f9 basso torneo professionistico del campionato portoghese di calcio.\nIn passato la competizione era nota come \"Segunda Divis\u00e3o de Honra\", nata solo nel 1990 rimpiazzando la vecchia \"Segunda Divis\u00e3o\" (Seconda Divisione), una manifestazione non professionistica e a molteplici gironi. Quando la federcalcio portoghese devolse il controllo del campionato fu rinominata \"Segunda Liga\". Dopo alcune stagioni, fu sostituita da \"Liga de Honra\", ma per ragioni di sponsorizzazione fu nota come \"Liga Vitalis\" e \"Liga Orangina\". Dal 2012 era di nuovo chiamata \"Segunda Liga\", mentre nel 2015 ha assunto il nome di \"LigaPro\".\nLe prime due classificate sono promosse in Primeira Liga, ad eccezione delle squadre B dei club maggiori gi\u00e0 militanti nella massima serie. Le ultime due classificate retrocedono nel Campeonato de Portugal. A queste squadre possono aggiungersi la terza e la terzultima a seconda degli esiti delle qualificazioni."}
{"id": "1803581", "revid": "486946", "url": "https://it.wikipedia.org/wiki?curid=1803581", "title": "Liga Vitalis", "text": ""}
{"id": "1803584", "revid": "486946", "url": "https://it.wikipedia.org/wiki?curid=1803584", "title": "Segunda Divis\u00e3o de Honra", "text": ""}
{"id": "1803588", "revid": "287204", "url": "https://it.wikipedia.org/wiki?curid=1803588", "title": "Congresso universale di esperanto del 1909", "text": "Il Congresso universale di esperanto del 1909, il quinto, si svolse nel 1909 a Barcellona, in Spagna. Vi parteciparono 1287 persone di 32 nazionalit\u00e0, fra cui Ludwik Lejzer Zamenhof, l'iniziatore della lingua.\nIl presidente del comitato organizzatore fu Frederic Pujul\u00e0 i Vall\u00e8s.\nAl congresso partecip\u00f2, quale ospite d'onore, re Alfonso XIII di Spagna, che dichiar\u00f2 pubblicamente il proprio sostegno al movimento esperantista. Il re incontr\u00f2 Zamenhof e gli confer\u00ec il titolo di \"Comendador de la Orden de Isabel la Cat\u00f3lica\" (commendatore dell'Ordine di Isabella la Cattolica). In seguito, il governo spagnolo permise ufficialmente l'insegnamento dell'esperanto nelle scuole pubbliche, . Il giorno 9 settembre si tenne una gita a Tibidabo.\nIl congresso si svolse in un'atmosfera condizionata dai recenti fatti di sangue occorsi a Barcellona, ove si era da poco consumata la \"settimana tragica\", una ribellione soffocata nel sangue dai militari. Pi\u00f9 di cento persone morirono, decine di chiese furono date alle fiamme e migliaia di individui furono arrestati. Alla rivolta avevano partecipato numerosi esperantisti di sinistra. Il loro ruolo \u00e8 stato raccontato nella pellicola cataluna \"La ciutat cremada\", uscita nel 1976."}
{"id": "1803589", "revid": "27723", "url": "https://it.wikipedia.org/wiki?curid=1803589", "title": "Re Alfonso XIII", "text": ""}
{"id": "1803590", "revid": "1543377", "url": "https://it.wikipedia.org/wiki?curid=1803590", "title": "Bouroum-Bouroum", "text": "Bouroum-Bouroum \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 14 villaggi: Banlo, Boum\u00e9o, Gbonfl\u00e9ra, Hella, Kokora, Kons\u00e9ra, Mingboura, S\u00e9ouo, Sib\u00e9ra, Sidana, Tikitioanao, Timbarbitionao, Tiogagara e Youmpoa-Tiopanao."}
{"id": "1803597", "revid": "1573940", "url": "https://it.wikipedia.org/wiki?curid=1803597", "title": "Montuemsaf", "text": "Biografia.\nLa conoscenza di questo sovrano, il cui nome non compare in alcuna delle liste reali, deriva dal ritrovamento di alcuni scarabei ed un blocco inscritto, proveniente da Gebelein.\n\u1e0fd \u02c1n\u1e2b r\u02c1 - mn t w m s3.f Djedankhara MontuemsafEterna \u00e8 la vita di Ra, Montu \u00e8 il suo protettore\nIl nome di questo sovrano potrebbe trovarsi nelle righe perse, a causa del frammentariet\u00e0 del documento, del Canone Reale."}
{"id": "1803605", "revid": "15756", "url": "https://it.wikipedia.org/wiki?curid=1803605", "title": "G\u00fcy\u00fck", "text": "Ascesa.\nGuyuk era il primo figlio di \u00d6g\u00f6dei e terzo Gran Khan dell'Impero Mongolo. Nipote di Gengis Khan fu addestrato a servire come generale sotto di lui, partecipando alle \"scorrerie\" contro i Rus' di Kiev ed est-Europa tra il 1236 ed il 1241 assieme a Batu, poi Khan dell'Orda d'Oro.\nAlla morte del padre, dopo un periodo \"ad interim\" della madre T\u00f6regene Khatun (reggente dal 1241-1246), venne eletto dal quriltai come era d'uso tradizionalmente, ma solo grazie all'intercessione della madre. Al grande concilio intervennero regnanti, personalit\u00e0 e storici accorsi da tutto il \"mondo conosciuto\".\nBatu, carismatico Khan che controllava gran parte delle forze Mongole centro asiatiche ed occidentali, rifiutava fermamente questa risoluzione reclamando il Gran Khanato.\nMorte.\nLa guerra civile era alle porte; Batu stava ripiegando sulla Mongolia con tutte le sue Orde per affrontare colui che dal suo punto di vista era un usurpatore. Guyuk per\u00f2, stanziato in Cina, mor\u00ec sulla via di guerra presso l'odierna Xinjiang senza mai affrontare Batu. Per\u00ec a 42 anni per le conseguenze di un grave alcolismo. L'alcol ed il suo abuso era una piaga che aveva afflitto tutti i figli di Gengis Khan, anche se era culturamente disprezzato ed aborrito con tutte le forze. Guyuk prima di morire aveva confidato di voler pianificare un attacco con tutte le sue Orde sull'Europa ma con la sua successione, la politica espansionistica dell'Impero Mongolo cambi\u00f2 drasticamente fronte rivolgendosi sulla Cina."}
{"id": "1803606", "revid": "1543377", "url": "https://it.wikipedia.org/wiki?curid=1803606", "title": "Boussera", "text": "Boussera \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 56 villaggi: Bati\u00e9-Bl\u00e9, Bourat\u00e9on, Dabori-Pari, Dalami\u00e8ra, Dalangbara, Dap\u00e8ra, Di\u00e9n\u00e9m\u00e9na, Dobile, Dogberpari, Donka, Donko, Donko-Tambili, Fourbira, Gbodora, Gbodora-Tiopanaon, Gbon, Gompare, Gongondi, Gongone, Gouamba, Kabra, Kampidiou, Kankanibl\u00e9, Kolondjoura, Koub\u00e9o-Djoulo, Koukout\u00e9on, Koukout\u00e9on-Diendient\u00e9on, Koul\u00e9ho, Kpara, Lambroura, Mekpa, Momol, Nonkin\u00e9na, Poira, Pollo, Sangboulona, Sangboulotira, Sierka, Simant\u00e9on, Sonon-Pari, Sonon-Tab\u00e9o, Sorkor\u00e8ra, Soukout\u00e9on, Sourap\u00e8ra, Tankolon, Tankolon-Tiopanaon, Tanya-Pari, Tanya-Zousso, Timpo, Tindiao, Tindiar, Tink\u00e8ra, Tolompo, Tonkpourou, Top\u00e8ra e Tripora."}
{"id": "1803608", "revid": "599013", "url": "https://it.wikipedia.org/wiki?curid=1803608", "title": "Lee Woon-jae", "text": ""}
{"id": "1803611", "revid": "1543377", "url": "https://it.wikipedia.org/wiki?curid=1803611", "title": "Djigou\u00e9", "text": "Djigou\u00e9 \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 25 villaggi: Babrora, Badora, Bawe-Bininbom, Bawe-Dara, Birira, Bourio-Gan, Djatakoro, Dompo, Donkua (Namyare), Filakora, Gongomboulo, Helintira, Kaleboukoura, Kankongno, Kankongo, Mampoura, Moulepo, Nahinena, N'donhira, Pokamboulo, Sarmassi-Gan, Sarmassi-Lobi, Terpo, Tiebon (Dimbo) e Tiwera."}
{"id": "1803612", "revid": "287204", "url": "https://it.wikipedia.org/wiki?curid=1803612", "title": "Djigoue", "text": ""}
{"id": "1803615", "revid": "1305772", "url": "https://it.wikipedia.org/wiki?curid=1803615", "title": "Water Polo", "text": "Water Polo \u00e8 un videogioco di pallanuoto pubblicato nel 1987 dalla Gremlin Graphics per Commodore 64. Fu probabilmente la prima simulazione mai commercializzata su questo sport, tuttora raramente presente nel mondo dei videogiochi. Venne sviluppato da autori ungheresi (nazione guida di tale sport) per conto della Novotrade; nell'introduzione \u00e8 accreditata anche la Andromeda Software, un importatore britannico.\nModalit\u00e0 di gioco.\nLa piscina \u00e8 inquadrata dal lato pi\u00f9 lungo, in prospettiva 2.5D, con scorrimento orizzontale. Ogni squadra ha in campo 6 pallanuotisti incluso il portiere, anch'esso controllabile dal giocatore. Sullo sfondo \u00e8 visibile il pubblico, che fa rumori di folla, e un arbitro animato che insegue l'azione.\nIl giocatore controlla il pallanuotista pi\u00f9 vicino alla palla, identificato dal diverso colore della cuffia, e pu\u00f2 nuotare nelle 8 direzioni. Quando ha la palla, tenendo premuto il pulsante di fuoco la solleva e la agita, poi con una rapida ripressione del pulsante la pu\u00f2 lanciare. I controlli direzionali regolano il tiro: muovendoli avanti e indietro (rispetto alla direzione in cui \u00e8 rivolto il personaggio) si ottengono tiri pi\u00f9 tesi e forti o a pallonetto, mentre muovendoli trasversalmente si d\u00e0 l'effetto, proporzionale al tempo di spinta. Per i gol \u00e8 disponibile il \"replay\".\nLe partite sono di 4 tempi da 5 minuti reali. Vengono riprodotte alcune situazioni e regole in vigore al tempo dell'uscita del gioco, come il limite di 35 secondi per tirare, altrimenti la palla viene assegnata agli avversari. I contrasti per rubare palla sono permessi solo da davanti, mentre se si attacca l'avversario da dietro viene fischiato il fallo; quando lo stesso pallanuotista commette tre falli viene espulso per un minuto e mezzo.\nLe modalit\u00e0 disponibili sono: dimostrativo (computer contro computer), gara singola contro il computer, gara singola a due giocatori in competizione, e un campionato con le squadre dei Pikes, Seals, Frogs, Ducks. Il campionato \u00e8 un girone all'italiana con andata e ritorno, dove tutte le quattro squadre sono controllabili e rinominabili da giocatori. In tutte le modalit\u00e0, le squadre controllate dal computer si possono impostare a 10 livelli di difficolt\u00e0."}
{"id": "1803617", "revid": "196159", "url": "https://it.wikipedia.org/wiki?curid=1803617", "title": "Josef moroder", "text": ""}
{"id": "1803623", "revid": "1543377", "url": "https://it.wikipedia.org/wiki?curid=1803623", "title": "Antidepressivi triciclici", "text": "Gli antidepressivi triciclici, noti semplicemente anche come triciclici o con la sigla abbreviata TCA, sono una classe di farmaci antidepressivi cos\u00ec chiamati per la loro caratteristica struttura chimica formata da tre anelli condensati.\nStoricamente sono stati la seconda classe di antidepressivi ad essere scoperti e commercializzati, a tutt\u2019oggi sono a volte usati come trattamenti di seconda linea quando i farmaci pi\u00f9 comunemente utilizzati non sortiscono effetto terapeutico. \nSebbene non tutti i triciclici condividano lo stesso meccanismo di azione (ad esempio nel caso dell'amineptina) generalmente agiscono attraverso l'inibizione non selettiva (o, in alcuni casi selettiva per la noradrenalina) della ricaptazione dei neurotrasmettitori monoamine e come antagonisti di diversi recettori sinaptici, in particolare i recettori colinergici muscarinici, i recettori serotoninergici e i recettori istaminici causando vari effetti collaterali. Tra questi i pi\u00f9 importanti sono: sedazione (blocco H1), ipotensione ortostatica (blocco recettori adrenergici), secchezza delle fauci, offuscamento della vista, costipazione (blocco muscarinico), nonch\u00e9 ritenzione urinaria, tachicardia, confusione e disfunzioni sessuali.\nLa tossicit\u00e0 avviene ad approssimativamente 10 volte i dosaggi normali (l'indice terapeutico \u00e8 relativamente basso); questi farmaci sono spesso letali se assunti in sovradosaggio, dal momento che possono causare aritmie ventricolari, delirio e convulsioni. Sono controindicati in caso di iperplasia prostatica e glaucoma.\nSebbene siano ancora prescritti in condizioni particolari, perch\u00e9 notoriamente efficaci, nei tempi pi\u00f9 recenti il loro uso \u00e8 stato largamente rimpiazzato in clinica dai pi\u00f9 recenti inibitori selettivi della ricaptazione della serotonina (SSRI) e della serotonina e noradrenalina (SNRI), nonch\u00e9 dagli antidepressivi atipici che in genere presentano meno effetti collaterali.\nStoria.\nI TCA furono sviluppati nel periodo di grande sviluppo della psicofarmacologia nei primi anni cinquanta. La loro storia comincia con la sintesi della clorpromazina nel dicembre del 1950 da parte del chimico Paul Charpentier della Rh\u00f4ne-Poulenc, nell'ambito di studi su antistaminici sviluppati dalla stessa azienda negli anni quaranta. Gli effetti antidepressivi di questo farmaco, sviluppato ed inizialmente impiegato come antistaminico, furono notati per la prima volta in un ospedale di Parigi nel 1952. La clorpromazina divenne cos\u00ec il primo farmaco psichiatrico di largo uso, e nel 1955 stava gi\u00e0 generando guadagni significativi come antipsicotico. Le case farmaceutiche indirizzarono quindi le proprie ricerche verso possibili derivati della clorpromazina.\nIl primo TCA ad essere impiegato come antidepressivo fu l'imipramina, un analogo dibenzazepinico della clorpromazina, identificato durante lo sviluppo dal nome in codice G22355. Non si trattava di un'azione voluta in fase di sviluppo, la tendenza del farmaco ad indurre effetti maniacali fu descritta in seguito all'utilizzo clinico come \"in alcuni pazienti, piuttosto disastrosa\". La paradossale osservazione di un sedativo che inducesse effetti maniacali indusse a testarlo su pazienti depressi. Il primo trial clinico sull'imipramina \u00e8 del 1955, mentre il primo rapporto che ne cita gli effetti antidepressivi fu pubblicato dallo psichiatra svizzero Ronald Kuhn nel 1957. Alcuni studi sull'imipramina della Geigy, inizialmente commercializzata col nome di Tofranil, ebbero luogo nell'ospedale di M\u00fcnsterlingen, vicino a Costanza. La Geigy pi\u00f9 tardi si \u00e8 fusa con la CIBA ed in seguito \u00e8 diventata parte di Novartis.\nLa Merck introdusse il secondo membro della famiglia dei TCA, l'amitriptilina (Elavil) nel 1961. Si tratta di un composto triciclico con una struttura base diversa rispetto a quella dell'imipramina.\nI derivati dibenzazepinici sono descritti nel brevetto americano numero 3074931 concesso il 22 gennaio 1963 alla\nSmith Kline &amp; French Laboratories. I composti descritti condividono uno scheletro triciclico diverso da quello dell'amitriptilina.\nIndicazioni terapeutiche.\nI farmaci antidepressivi triciclici sono usati principalmente nel trattamento dei disturbi dell'umore come depressione maggiore, distimia e disturbo bipolare, in particolare nelle varianti resistenti al trattamento; in molti casi non sono pi\u00f9, infatti, i farmaci di prima scelta. Possono essere impiegati anche nel trattamento di numerosi disordini tra cui i casi di ansia, fobia sociale, disturbo ossessivo-compulsivo, panico, disturbo post-traumatico da stress, sindrome da fatica cronica, dismorfofobia, disturbi del comportamento alimentare come anoressia nervosa e bulimia, alcuni disturbi della personalit\u00e0 come il disturbo borderline di personalit\u00e0 e il disturbo da deficit di attenzione/iperattivit\u00e0 cos\u00ec come dolore cronico, nevralgia o dolore neuropatico e fibromialgia, cefalea o emicrania, sindrome di Tourette, tricotillomania, sindrome dell'intestino irritabile, cistite interstiziale, enuresi, narcolessia, insonnia, pianto o riso patologici, singhiozzo cronico, avvelenamento da ciguatera e come adiuvante nella terapia della schizofrenia.\nL'effetto antidepressivo non si manifesta prima di 15-20 giorni; un miglioramento clinico dopo pochi giorni \u00e8 da giustificare come un effetto placebo o alla sedazione dell'ansia.\nDepressione clinica.\nPer molti anni gli antidepressivi triciclici sono stati il trattamento farmacologico di prima scelta nella depressione. Sebbene siano considerati ancora oggi molto efficaci, sono stati progressivamente sostituiti da antidepressivi con un migliorato profilo di sicurezza e che presentano meno effetti collaterali come gli SSRI ed altri nuovi antidepressivi come gli inibitori reversibili delle MAO (moclobemide). Gli antidepressivi triciclici rimangono, ad oggi, la classe pi\u00f9 efficace nel trattamento della depressione per pazienti ospedalizzati e nella depressione maniacale. Gli antidepressivi pi\u00f9 recenti hanno minori e meno gravi effetti collaterali, inoltre \u00e8 pi\u00f9 difficile che causino danni gravi o morte se usati in tentativi di suicidio, poich\u00e9 l'intervallo terapeutico \u00e8 molto pi\u00f9 esteso e la dose terapeutica \u00e8 molto inferiore alla dose letale 50.\nI TCA sono ancora impiegati, occasionalmente, nel trattamento dei pazienti che non sono responsivi alla terapia con i nuovi farmaci;\nnon danno significativa dipendenza fisiologica e per il loro profilo farmacologico sono preferibili in molti casi agli inibitori della MAO (IMAO). I primi effetti collaterali dei TCA in genere insorgono prima della minima concentrazione terapeutica per il trattamento della depressione e/o dell'ansia e, per questo motivo, possono essere pericolosi in quanto aumentando la volizione possono aumentare il desiderio del paziente di suicidarsi.\nDisturbo da deficit di attenzione/iperattivit\u00e0.\nI TCA sono stati utilizzati nel trattamento del disturbo da deficit di attenzione/iperattivit\u00e0 (ADHD) sebbene ad oggi non siano pi\u00f9 impiegati in quanto sostituiti da farmaci pi\u00f9 efficaci e con meno effetti collaterali come la atomoxetina (nomi commerciali \"Strattera\", \"Tomoxetin\" e \"Attentin\") e stimolanti come il metilfenidato (\"Ritalin\", \"Focalin\" e \"Concerta\"), e amfetamine (\"Adderall\", \"Dexedrine\"). Si ritiene che l'ADHD sia causata da una carenza di dopamina e noradrenalina nell'attivit\u00e0 cerebrale a livello della corteccia prefrontale del cervello. La maggior parte dei TCA inibisce la ricaptazione di noradrenalina, ma non di dopamina: per questo mostrano dei risultati nel trattamento dell'ADHD ma non sono farmaci di prima scelta. \u00c8 stato osservato che i TCA curano pi\u00f9 efficacemente la componente comportamentale dell'ADHD rispetto a quella cognitiva in quanto limitano l'iperattivit\u00e0 e l'impulsivit\u00e0, ma non hanno mostrato benefici significativi sull'attenzione.\nDolore cronico.\nGli antidepressivi triciclici hanno mostrato efficacia nel trattamento clinico di diversi tipi di dolore cronico, tra cui nevralgie o dolore neuropatico e fibromialgie. I dettagli del loro meccanismo d'azione per quanto concerne l'effetto analgesico sono poco chiari, ma si ritiene che siano modulatori indiretti del sistema oppioide attraverso neuromodulazione serotoninergica e noradrenergica. I TCA hanno mostrato attivit\u00e0 anche nella prevenzione dell'emicrania, ma non danno sollievo immediato nel caso di un attacco acuto.\nFarmacologia.\nLa maggior parte dei TCA agiscono principalmente come inibitori non selettivi della ricaptazione di serotonina e noradrenalina (SNRI) bloccando rispettivamente il trasportatore della serotonina (SERT) e della noradrenalina (NET). Ci\u00f2 provoca un aumento della concentrazione sinaptica di questi neurotrasmettitori e pertanto un incremento nella trasmissione nervosa. I TCA hanno affinit\u00e0 trascurabile per il trasportatore della dopamina (DAT) e pertanto non hanno alcuna azione come inibitori della ricaptazione di dopamina. Si ritiene che sia la serotonina sia la noradrenalina svolgano un ruolo nella depressione e nell'ansiet\u00e0, ed \u00e8 dimostrato che un aumento della loro attivit\u00e0 ha effetti positivi su questi disordini mentali.\nOltre all'attivit\u00e0 inibitoria sulla ricaptazione dei neurotrasmettitori, molti TCA hanno anche alta affinit\u00e0 come antagonisti recettoriali sui recettori serotoninergici 5-HT2 5-HT2A e 5-HT2C 5-HT6 5-HT7, sui recettori adrenergici \u03b11 e sui recettori NMDA e come agonisti del recettore \u03c3 e \u03c32, alcuni dei quali possono contribuire al loro effetto terapeutico cos\u00ec come agli effetti collaterali.\nI TCA hanno anche una affinit\u00e0 variabile ma generalmente alta nell'antagonizzare i recettori istaminici H1 e H2, cos\u00ec come i recettori colinergici muscarinici. Il risultato sono potenti azioni antistaminiche e anticolinergiche. Questi effetti sono generalmente indesiderati nell'azione antidepressiva e contribuiscono ai significativi effetti collaterali di questa classe di farmaci.\nLa gran parte, se non tutti, i TCA sono anche potenti inibitori dei canali del sodio e dei canali del calcio di tipo L e pertanto agiscono rispettivamente come bloccanti del canale del sodio e del calcio. La prima attivit\u00e0 \u00e8 responsabile dell'alta mortalit\u00e0 nei casi di sovradosaggio a causa della cardiotossicit\u00e0.\nProfili di legame recettoriale.\nLe affinit\u00e0 (kD in nM) di alcuni TCA sono state comparate su diversi siti di legame:\nI ligandi elencati agiscono come antagonisti (o, in alcuni casi, come agonisti inversi) su tutti i recettori elencati e come inibitori di tutti i trasportatori citati.\nEffetti collaterali.\nMolti effetti collaterali sono correlati alle propriet\u00e0 anticolinergiche dei TCA. Questi effetti sono piuttosto comuni e possono includere secchezza delle fauci, naso asciutto, visione sfuocata, motilit\u00e0 gastrointestinale ridotta o costipazione, ritenzione urinaria, difetti di memoria o cognitivi ed aumento della temperatura corporea.\nAltri effetti collaterali possono includere ansiet\u00e0, confusione, apatia, debolezza muscolare, variazioni nel peso e nell'appetito, ipersensibilit\u00e0, disfunzioni sessuali, debolezza, nausea e vomito, ipotensione e tachicardia riflessa e, raramente, aritmie.\nConvulsioni, allucinazioni, deliri e coma sono alcuni degli effetti tossici causati da un sovradosaggio. Sono stati riportati rari casi di rabdomiolisi dovuti a questa classe di farmaci.\nSe il trattamento viene continuato spesso si sviluppa tolleranza nei confronti degli effetti collaterali. L'insorgenza di effetti collaterali, poi, pu\u00f2 essere ridotta se il trattamento \u00e8 iniziato con basse dosi, gradualmente aumentate fino a raggiungere le concentrazioni terapeutiche, sebbene ci\u00f2 possa ritardare la comparsa degli effetti benefici.\nInterazioni.\nI TCA sono metabolizzati dagli enzimi epatici citocromo P-450. Inibitori farmacometabolici a livello del CYP450 (come cimetidina, metilfenidato fluoxetina, antipsicotici e calcio-antagonisti) possono ridurre il metabolismo dei TCA portando ad un aumento della loro concentrazione plasmatica con conseguente tossicit\u00e0.\nFarmaci che prolungano l'intervallo QT, tra cui gli antiaritmici come la chinidina, gli antistaminici astemizolo e terfenadina, e alcuni neurolettici possono aumentare il rischio di aritmie ventricolari. I TCA possono incrementare la risposta all'alcool e gli effetti dei barbiturici e di altri depressivi del SNC. Gli effetti collaterali possono essere potenziati anche da altri farmaci aventi effetti anticolinergici.\nOverdose.\nL'overdose da TCA costituisce una significativa causa di tossicit\u00e0 fatale da farmaci. La grave mortalit\u00e0 e morbilit\u00e0 associate all'uso di questa classe di farmaci \u00e8 ben documentata e dipende dalla tossicit\u00e0 cardiovascolare e neuronale. Particolarmente problematico l'effetto della potenziale mortalit\u00e0 nella popolazione pediatrica in quanto i TCA possono essere presenti in casa in seguito a enuresi o depressione.\nDiversi trattamenti possono essere efficaci nel caso di un'overdose da TCA.\nL'overdose da TCA \u00e8 particolarmente fatale in quanto questi farmaci, grazie alla loro lipofilia, sono rapidamente assorbiti nel tratto gastrointestinale, in particolare in corrispondenza dei pH basici dell'intestino tenue. La tossicit\u00e0 pu\u00f2 comparire, pertanto, anche nella prima ora successiva all'assunzione. I sintomi possono per\u00f2 comparire anche pi\u00f9 tardivamente, in particolare se un'overdose mista (ovvero con l'assunzione contemporanea di pi\u00f9 farmaci) ha causato un rallentamento dello svuotamento gastrico.\nMolti dei sintomi iniziali sono associati agli effetti anticolinergici dei TCA, come secchezza delle fauci, visione disturbata, costipazione, ritenzione urinaria, nausea e vomito. A causa della localizzazione diffusa dei recettori noradrenergici si possono osservare anche molti sintomi fisici, tra cui\nIl trattamento dipende dalla gravit\u00e0 dei sintomi. Se \u00e8 presente acidosi metabolica pu\u00f2 essere consigliata l'infusione di bicarbonato di sodio. Sono stati ipotizzati due possibili meccanismi d'azione. Per il primo il legame alle proteine seriche degli antidepressivi triciclici risente del pH, ed \u00e8 minore a pH pi\u00f9 acidi. Pertanto somministrando bicarbonato, con conseguente alcalosi sistemica, si aumenta il legame proteico dei TCA riducendone la concentrazione di farmaco libero. L'altro meccanismo d'azione proposto coinvolge il sodio, e suggerisce che l'aumentata concentrazione di Na+ aiuti a contrastare l'effetto antagonizzante dei TCA sui canali del sodio. In assenza di acidosi il trattamento \u00e8 generalmente sintomatico.\nUso ricreativo.\nNegli ultimi 30 anni sono stati riportati solo pochi casi di un uso non-terapeutico degli antidepressivi triciclici. Secondo la classificazione del governo statunitense sui farmaci psichiatrici i TCA non sono considerati farmaci \"da abuso\" ed in generale presentano un basso potenziale da abuso.\nSono stati segnalati diversi casi di abuso che riguardano l'amitriptilina da sola o in associazione con metadone o in pazienti dipendenti da altri farmaci e della dosulepina con alcool o in pazienti in disintossicazione con metadone.\nClassificazione.\nQuesta categoria di farmaci include\nAntidepressivi Triciclici a tipo Amina Terziaria:\nAntidepressivi Triciclici a tipo Amina Secondaria:"}
{"id": "1803627", "revid": "712828", "url": "https://it.wikipedia.org/wiki?curid=1803627", "title": "Greed (Fullmetal Alchemist)", "text": ""}
{"id": "1803628", "revid": "1543377", "url": "https://it.wikipedia.org/wiki?curid=1803628", "title": "Gbomblora", "text": "Gbomblora \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 76 villaggi: Bahouan, Bani\u00e8, Bontara, Borohir, Boud\u00e9o, Boukanti\u00e9, Boumi\u00e8, Dagnoro, Dakout\u00e9on, Dalampouo, Dalampour, Damanadiao, Dombi\u00e8re, Dikp\u00e9r\u00e9, Dj\u00e8p\u00e8ra, Djinko, Dolonyoura, Domser, Doudou, Doudou-Birifor, Doumouk\u00e9ra, Dounkomina, Doy\u00e8ra, Gamala, Gbokora, Gbomblora-Kp\u00e8na, Gbonkoro, Gboulougnora, Gongombiro, Goran, Goribir\u00e9ra, Hipiel, Houi\u00e9o, Houlb\u00e8ra, Iridiaka, Kals\u00e9o, Kamp\u00e8ne, Kelgbora, Kohinora-Sansana, Koll\u00e9, Korgho, Kouki\u00e8, Kouradat\u00e9on, Koussin, Kpoko, Lobio, Lombil\u00e9, M\u00e9bar\u2013Birifor, M\u00e9bar\u2013Dagara, Ni\u00e8ss\u00e8, Ouardaradou, Oukou\u00e9ra, P\u00e9linka, P\u00e9linka\u2013Youmboura, Ponalat\u00e9on, Sanwara, Sanwara\u2013Tinkiro, S\u00e9w\u00e8ra, Sillaba, Sonsira, Sorkoun, Soukout\u00e9on, Sourap\u00e8ra, Tampour, Tantouo, Tiogbalandi, Tiomolo, Tobo-Tankori, Tobo-W\u00e9l\u00e9t\u00e9on, Tokpora, Tolkaboua, Tonkarlamine, Vourbira, Wirko, Wolo-Wola e Zimoul\u00e9kpoul."}
{"id": "1803633", "revid": "28402", "url": "https://it.wikipedia.org/wiki?curid=1803633", "title": "Maneki Neko", "text": ""}
{"id": "1803635", "revid": "287204", "url": "https://it.wikipedia.org/wiki?curid=1803635", "title": "Sakara", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento, a Semna, di un frammento di rilievo.\ns3 k3 r\u02c1 - Figlio del Ka di Ra\nIl nome di questo sovrano potrebbe trovarsi nelle righe perse a causa del frammentariet\u00e0 del documento (colonne 6 e 7), del Canone Reale."}
{"id": "1803638", "revid": "156341", "url": "https://it.wikipedia.org/wiki?curid=1803638", "title": "Trofei", "text": ""}
{"id": "1803641", "revid": "767487", "url": "https://it.wikipedia.org/wiki?curid=1803641", "title": "Quando tutto cambia", "text": "Quando tutto cambia (\"Then She Found Me\") \u00e8 un film del 2007 diretto e interpretato da Helen Hunt. Il soggetto della pellicola, che segna l\u2019esordio alla regia della Hunt, \u00e8 tratto dall'omonimo romanzo del 1990 di Elinor Lipman.\nTrama.\nLa tranquilla vita della trentanovenne insegnante newyorkese April Epner viene sconvolta da due avvenimenti: la morte della madre adottiva Trudy e l'abbandono da parte del marito Ben, suo collega, che peraltro non condivide il suo desiderio di maternit\u00e0. Come se non bastasse, a creare ancora pi\u00f9 caos nella sua vita ci si mette anche Bernice Graves, sua madre naturale, popolare conduttrice di un \"talk show\", la quale irrompe nel suo quotidiano per tentare di rimediare agli errori del passato. Nonostante questa girandola di emozioni April trova conforto in Frank, un inglese separato con due bimbi i quali frequentano la scuola in cui la donna lavora. Ma quando le sembra di aver ritrovato una stabilit\u00e0 la vita le riserver\u00e0 nuove sorprese.\nDistribuzione.\nIl film \u00e8 uscito in Italia il 6 giugno 2008, distribuito dalla Medusa Film."}
{"id": "1803643", "revid": "6923", "url": "https://it.wikipedia.org/wiki?curid=1803643", "title": "Strada provinciale 75/b Via Spinabella", "text": ""}
{"id": "1803644", "revid": "120895727", "url": "https://it.wikipedia.org/wiki?curid=1803644", "title": "Spazio intergalattico", "text": "In astronomia lo spazio intergalattico \u00e8 lo spazio fisico interposto tra le galassie.\nDi solito libero da polveri e detriti, lo spazio intergalattico \u00e8 simile ad un vuoto perfetto.\nAlcune teorie ipotizzano che la densit\u00e0 media dell'Universo sia equivalente ad un atomo di idrogeno per metro cubo.\nLa densit\u00e0 dell'Universo, tuttavia, non \u00e8 logicamente uniforme: varia infatti tra la relativamente elevata densit\u00e0 all'interno delle galassie (includendo la densit\u00e0 elevatissima delle strutture fisiche galattiche, come stelle, pianeti e buchi neri) e una condizione di vasti vuoti che hanno una densit\u00e0 molto pi\u00f9 bassa della media dell'Universo.\nLa temperatura media \u00e8 di appena 2,7 kelvin: la missione COBE della NASA ha misurato una temperatura di .\nDescrizione.\nNei dintorni e nelle distese fra le galassie, c'\u00e8 un plasma rarefatto che si pensa possegga una struttura cosmica filamentare leggermente pi\u00f9 densa della densit\u00e0 media dell'Universo; questo materiale \u00e8 chiamato \"mezzo intergalattico\" (IGM) ed \u00e8 formato principalmente da idrogeno ionizzato, un plasma formato da un ugual numero di protoni ed elettroni.\nSi valuta che il mezzo intergalattico all'interno di ricchi ammassi di galassie esista ad una densit\u00e0 fra 10 e 100 volte la densit\u00e0 media dell'Universo.\nUna ragione per cui si ritiene che il mezzo intergalattico sia principalmente plasma ionizzato \u00e8 che la sua temperatura \u00e8 alta per gli \"standard terrestri\" (bench\u00e9 in alcune sue parti appaia solo \"tiepida\" rispetto agli standard astrofisici).\nCome il gas cade dai vuoti al mezzo intergalattico, si riscalda ad una temperatura di 105 K - 107 K, sufficientemente elevata da indurre l'espulsione dell'elettrone dall'atomo di idrogeno per collisione.\nA queste temperature si parla di \"Mezzo intergalattico tiepido-caldo\" (\"WHIM\").\nSimulazioni al computer indicano che la met\u00e0 della materia atomica presente nell'Universo pu\u00f2 esistere in questa forma tiepido-calda e rarefatta.\nQuando il gas ricade dalle strutture filamentari del WHIM all'interno di ammassi di galassie nell'intersezione dei filamenti cosmici, pu\u00f2 scaldarsi ulteriormente, raggiungendo una temperatura di 108 K ed oltre."}
{"id": "1803646", "revid": "339392", "url": "https://it.wikipedia.org/wiki?curid=1803646", "title": "Via Castrimeniense", "text": ""}
{"id": "1803656", "revid": "123969513", "url": "https://it.wikipedia.org/wiki?curid=1803656", "title": "Francesco Foti (attore)", "text": "Carriera.\nDiplomato all'Accademia d'Arte Drammatica \"Paolo Grassi\" di Milano nel 1993, si perfeziona attraverso workshop di recitazione, di voce e scrittura in Italia e all'estero.\nSu queste basi ha costruito un curriculum variegato, in cui \u00e8 presente innanzitutto il teatro, dagli autori classici come Pirandello (\"L'uomo, la bestia e la virt\u00f9\"), Shakespeare (\"Lady Macbeth\") e Anton \u010cechov (\"Il gabbiano\") ad altri pi\u00f9 recenti come Edward Albee (\"Zoo story\") e Albert Camus (\"La peste\"), fino a Urs Widmer (\"Top dogs\") e Hanoch Levin (\"Un'impresa difficile\"). A maggio 2013 \u00e8 stato Frosch ne \"Il pipistrello\" di Strauss, in scena al Teatro Massimo Bellini di Catania per la regia di Michele Mirabella. Nel 2011 porta in scena \"Niui\u00f2rc Niui\u00f2rc\", monologo brillante con sfumature poetiche, terzo spettacolo da lui stesso scritto e diretto, che nel 2013 sbarca a New York per un mini tour che registra un ottimo successo di pubblico e di critica.\nNel cinema ha lavorato, tra gli altri, con Giuseppe Tornatore in \"Baar\u00eca\", con Roberto Faenza in \"Alla luce del sole\" e con Giuseppe Piccioni in \"Fuori dal mondo\".\nIn televisione alterna ruoli drammatici e brillanti, interpretando personaggi profondamente distanti fra loro.\nDall'avvocato senza scrupoli di \"Squadra antimafia 3\" al boss di \"Tutta la musica del cuore\"; dal mai cresciuto dj nella sitcom \"All Stars\" al perfido Sgr\u00f2 di \"Intelligence\"; dall'idealista Pietro Passalacqua nelle due serie di \"Raccontami\" al boss Stefano Bontate ne \"Il capo dei capi\".\n\u00c8 stato George Ragalan, il protagonista indiano della sit-com \"Sweet India\" ed il cabarettista drogato Luca Melis ne \"L'ultima battuta\" della serie \"Crimini\".\nNella stagione 2006/07 \u00e8 stato Vincenzo nella instant-comedy \"Andata e ritorno\".\nIn \"Un medico in famiglia 8\" era Tiziano Corradi, il nuovo direttore sanitario della clinica.\nSul versante comico, scrive e interpreta \"Relazioni pi\u00f9 o meno pericolose\" (con Margherita Antonelli) e \"Sotto il vestito Foti\", inserendovi alcuni dei tantissimi personaggi nati durante il suo sodalizio con il gruppo dei Cavalli Marci. Gira il film comico-musicale \"Come se fosse amore\" e registra quattro diversi spettacoli per la rassegna \"Palcoscenico\" di Raidue.\n\u00c8 nel cast fisso delle prime due edizioni di \"Colorado Caf\u00e8\".\nHa lavorato in radio (con Francesco Salvi e Paolo Villaggio, tra gli altri) e dal 2001 al 2004 \u00e8 stato protagonista con i suoi personaggi su Radio Kiss Kiss.\nNel mese di dicembre 2020 gli viene conferito il Premio Vincenzo Crocitti International nella categoria \" Attore in carriera \"\nCome cabarettista.\nLa carriera di cabarettista di Francesco Foti, dopo la necessaria \"gavetta\" nei piccoli locali, ebbe una spinta con il suo ingresso del gruppo genovese dei Cavalli Marci, con i quali rimase per qualche anno. Con loro partecip\u00f2 al film \"Come se fosse amore\", nel ruolo di un presentatore televisivo despota. La sua pi\u00f9 importante partecipazione \u00e8 quella al cast fisso della prima edizione (2003) della trasmissione televisiva di Italia 1 \"Colorado Caf\u00e8\", ideata e condotta da Diego Abatantuono."}
{"id": "1803659", "revid": "289247", "url": "https://it.wikipedia.org/wiki?curid=1803659", "title": "Santa Maria Elisabetta", "text": ""}
{"id": "1803660", "revid": "1702319", "url": "https://it.wikipedia.org/wiki?curid=1803660", "title": "Ferrovia Vercelli-Pavia", "text": "La ferrovia Vercelli-Pavia \u00e8 una linea ferroviaria secondaria a cavallo tra Piemonte e Lombardia lunga 67\u00a0km.\n\u00c8 interamente a binario unico e non \u00e8 elettrificata.\nTraffico.\nLa linea \u00e8 percorsa da treni regionali di Trenord lungo la relazione Vercelli-Pavia (con cadenza oraria nei giorni feriali e bioraria in quelli festivi), con alcune corse limitate alla tratta da Mortara a Pavia."}
{"id": "1803662", "revid": "1543377", "url": "https://it.wikipedia.org/wiki?curid=1803662", "title": "Kampti", "text": "Kampti \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 113 villaggi: Bagniridouo, Bankora, Bantara, Barkp\u00e8ra, Bodana, Bondomena, Boussoura, Danagnara, Danamiara, Dandgara, Danwassara, Difitara, Dindou, Dininemina, Dinkafira, Dji\u00e9p\u00e8ra, Donhomena, Fofora, Galgouli, Gbakonoco, Gbalara, Gbangankora, Gbantara, Gbonkolou, Gnelintara, Gongonboulo, Gongone, Gongontionao, Gon-yiora, Gotakpoulala, Gwelf\u00e9l\u00e9la, Guirina, Houlmana, Ihoura, Irino, Kampti-Lobi, Kilingbara, Kohinena, Kompi, Konaki\u00e8ra, Kongara, Koroho, Kotikora, Koulantionao, Kounkana, Koursi\u00e8ra, Kpantianao, Kpapira, Kparanta, Kpatoura, Kpintana, Kuekuera, Kunkuna, Larbi, Latara, L\u00e8ba, Lermitera, Logolona, Loutionao, Mamina, Mintara, Moul\u00e9ra, Naboundjira, Nambira, N'dangbara, Niamina, Niamis\u00e9o, Nimpira, Niolkara, Nionboulola, Nokindjoura, Nokpadouo, Nouonkpalala, N'tompira, N'tonhela, Olkoro, Ouadaradouo, Ouarbio, Ouationao, Ou\u00e8ou\u00e8r\u00e8ou\u00e8, Passena, Pi\u00e8na, Pola-Kampti, Poltionao, Pokarana, Poniro, Sakalao, Sambit\u00e8ra, Sangbatara, Sangoulanti, Setoundouo, Sorombora, Takpouloula, Ti\u00e8mana, Timbiela, Tinkakp\u00e8r\u00e8ra, Tinkiro, Tintoura, Tiobiel, Tiopanawo, Tiopolo, Tioss\u00e9ra, Tobinkora, Tobroura, Tognora, Tohevara, Tomp\u00e9na, Tompomena, Torkora, Tormana, Torohiri, Tountana-S\u00e8boura e Yolonhiera."}
{"id": "1803665", "revid": "142504", "url": "https://it.wikipedia.org/wiki?curid=1803665", "title": "Santa Maria Ausiliatrice", "text": ""}
{"id": "1803668", "revid": "287204", "url": "https://it.wikipedia.org/wiki?curid=1803668", "title": "Etichetta discografica open source", "text": "L'etichetta discografica open source \u00e8 un'etichetta discografica che pubblica musica sotto la cosiddetta licenza \"copyleft\", una licenza che protegge la paternit\u00e0 delle opere, ma che d\u00e0 anche la liberta agli altri di distribuire gratuitamente e modificare queste ultime, pur utilizzando sempre una licenza copyleft.\nLe etichette open source sono una reazione a quello che una parte dei musicisti vede come un controllo dei poteri forti sulla musica per mezzo del copyright. Essi credono che la creativit\u00e0 richieda che gli artisti possano riappropriarsi e reinterpretare la musica e i suoni, cos\u00ec da poter creare composizioni veramente innovative. "}
{"id": "1803669", "revid": "599013", "url": "https://it.wikipedia.org/wiki?curid=1803669", "title": "Minuetto (disambigua)", "text": ""}
{"id": "1803671", "revid": "767487", "url": "https://it.wikipedia.org/wiki?curid=1803671", "title": "Draft NBA 2005", "text": "Il Draft NBA 2005 si \u00e8 svolto il 28 giugno 2005 al Madison Square Garden di New York.\nQuesto \u00e8 stato l'ultimo Draft NBA in cui i giocatori del liceo potevano essere scelti."}
{"id": "1803678", "revid": "1632387", "url": "https://it.wikipedia.org/wiki?curid=1803678", "title": "Lorop\u00e9ni", "text": "Lorop\u00e9ni \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 69 villaggi: Bak\u00e9nao, Barkoura, Barry\u00e8ra, B\u00e9kora-Kpantionao, Bonkolou, Bopta, Dakoura, Dimolo, Dip\u00e9o, Dj\u00e9gbanao, Dj\u00e9gonao, Dougasso, Dount\u00e9la, Filand\u00e9, Foutara, Hobikoko, Inguilbo, Irina, Kabaniora, Kassita, Koro, Kpanlou, Kpantionao, Kparry\u00e8ra, Kp\u00e8ra, Kpidara, Kpossara, Lakar, Laura, Lerbi, Lerbira, Lokosso-Dioula, Lokosso-Gan, Mini\u00e8ra, Nakanhoura, Nambi, Nantira, Niantana, Niofr\u00e8ra, N'tonkira, Obir\u00e9, Ollongo, Parkoura, Pokarana, Pourtionao, Sagu\u00e9, Sandokoro, Sarandaye, Silapin\u00e9ra, Silara, Sinara, Soronkina, Souk\u00e8ra, Tako, Tako-Yoyora, Tangourbi, Tapira, Ti\u00e9findougou, Tik\u00e9ra, Tinkira, Tiogagara, Tiopanao, Tioss\u00e9ra, Toimbi, Toump\u00e9na, Trimbio, Y\u00e9rifoula-Dioula, Y\u00e9rifoula\u2013Gan e Zono.\nRovine di Lorop\u00e9ni.\nLe rovine di Lorop\u00e9ni sono un sito archeologico situato nel dipartimento omonimo del Burkina Faso. Nel giugno del 2009 il sito \u00e8 stato incluso fra i patrimoni dell'umanit\u00e0 dell'UNESCO per il suo valore culturale (la richiesta di inserimento era stata presentata il 9 marzo 2009).\nDescrizione.\nL'area dichiarata patrimonio dell'umanit\u00e0 UNESCO copre 1.113 ettari situati nell'area di Lobi, nei pressi dei confini del Burkina Faso con Costa d'Avorio, Ghana e Togo. Le rovine sono i resti delle mura in pietra di un imponente fortilizio che viene datato intorno alla fine del I millennio d.C. e che testimonia la presenza di una fiorente civilt\u00e0, probabilmente connessa al commercio trans-sahariano di oro. Tali mura costituiscono la parte meglio conservata di un pi\u00f9 ampio complesso che comprendeva altre 9 fortezze e circa un centinaio di strutture minori in muratura.\nQuesta zona, tra il XIV secolo ed il XVII secolo, era abitata da popolazioni che estraevano e lavoravano l'oro, Koulango e Lokron. Buona parte \u00e8 ancora da scavare."}
{"id": "1803679", "revid": "287204", "url": "https://it.wikipedia.org/wiki?curid=1803679", "title": "Loropeni", "text": ""}
{"id": "1803680", "revid": "63727", "url": "https://it.wikipedia.org/wiki?curid=1803680", "title": "Peugeot TMD", "text": ""}
{"id": "1803685", "revid": "124123", "url": "https://it.wikipedia.org/wiki?curid=1803685", "title": "S\u00e9verine Caneele", "text": " Ha vinto il premio per la migliore attrice al Festival di Cannes 1999 per il film \"L'umanit\u00e0\" a pari merito con \u00c9milie Dequenne."}
{"id": "1803686", "revid": "1372005", "url": "https://it.wikipedia.org/wiki?curid=1803686", "title": "Eric Weil", "text": "Allievo di Ernst Cassirer, ha fornito contributi rilevanti nel campo della filosofia teoretica e del pensiero morale e politico, attraverso un'originale e sistematica rielaborazione dell'eredit\u00e0 kantiano-hegeliana.\nLa \"Logica della filosofia\".\nWeil comincia la sua opera \"Logica della filosofia\" dissertando sulla definizione di uomo \"animale razionale\": pur essendo questa definizione sbagliata da un punto di vista scientifico, a suo dire essa ha avuto pi\u00f9 successo delle altre perch\u00e9 determina l'uomo per una caratteristica che non ha ma che potrebbe e dovrebbe avere al fine di realizzare effettivamente se stesso (l'uomo quindi non \u00e8 razionale ma razionabile, Kant). In base all'uso della ragione Weil distingue le persone in due categorie: i filosofi e gli uomini comuni, o antifilosofi. Questi ultimi utilizzano la ragione come mezzo (per soddisfare i loro desideri, che per\u00f2 non riusciranno mai a \"saziare\" del tutto) e sono \"semplicemente\" ragionevoli; i filosofi invece utilizzano la ragione come scopo per eliminare il fastidio che \u00e8 in loro e sono ragionevolmente ragionevoli.\nPer l'uomo comune una cosa \u00e8 illecita quando \u00e8 prodotta male (in questo senso \u00e8 \"faber\", egli \u00e8 l'unico animale che non solo trasformare le cose ma trasforma anche il modo di trasformare; il filosofo franco-tedesco lo paragona quindi pi\u00f9 all'artigiano che non all'operaio), per il filosofo invece quando genera la violenza, cio\u00e8 un qualcosa di imprevedibile di cui ovviamente ha paura. Nel tentativo di eliminare la violenza, l'uomo si unisce con i suoi simili in comunit\u00e0 ed escogita dei sistemi per vivere senza problemi.\nIl primo sistema escogitato consiste nella logica, ossia nel trovarsi d'accordo all'interno del dialogo non nella parte contenutistica dello stesso ma in quella formale quindi sintattica. La logica serve a stabilire chi ha torto (ossia chi si contraddice) senza violenza e, nel parallelismo che Weil sottintende nella storia dell'evoluzione sociale umana, rappresenta la \"polis\" greca dominata dall'aristocrazia. All'interno di questa \"polis\" la violenza non \u00e8 bandita del tutto, ma solo tra gli \"inter pares\" (\u00e8 quindi legittima contro schiavi e barbari).\nLa logica per\u00f2 fallisce nel suo compito, cio\u00e8 eliminare la violenza: essa infatti sacralizza cos\u00ec tanto la comunit\u00e0 da renderla vulnerabile di fronte agli attacchi interni. Basta che un solo individuo la metta in discussione, la critichi e la stigmatizzi per farle perdere la sua aura di sacralit\u00e0: non c'\u00e8 bisogno di ucciderla per sopprimerla, basta dire che non \u00e8 immortale. Allora l'uomo non punter\u00e0 pi\u00f9 sulla logica bens\u00ec sull'ontologia: a differenza di prima, adesso l'accordo si deve trovare nella natura delle cose, sullo stabilire con certezza ci\u00f2 che \u00e8 e ci\u00f2 che non \u00e8. Si passa di conseguenza dal piano sintattico a quello semantico, il dialogo si sostituisce col discorso (perch\u00e9 l'uomo, se vuole conoscere ci\u00f2 che \u00e8, deve prima conoscere se stesso) e all'aristocrazia subentra la democrazia, perch\u00e9 stavolta la violenza \u00e8 bandita contro tutti dato che di fronte a essa siamo tutti uguali.\nL'ontologia, il discorso sull'essere che ambisce a sconfiggere la natura ossia il mero dato, ha due limiti: intanto deve necessariamente occuparsi del non-essere (questione della barba di Platone) che per\u00f2 nel momento stesso in cui viene pensato diventa essere (c'\u00e8 un modo di essere del non essere, come diceva Platone); inoltre quando la natura viene sconfitta la comunit\u00e0 perde il collante su cui si era cementata."}
{"id": "1803687", "revid": "729019", "url": "https://it.wikipedia.org/wiki?curid=1803687", "title": "Rivolta ebraica contro Eraclio", "text": "La rivolta ebraica contro Eraclio (613-617) fu una insurrezione degli Ebrei della Palestina contro l'imperatore romano d'Oriente Eraclio I impegnato nella guerra contro i Sasanidi.\nEraclio era infatti impegnato contro i Sasanidi, che avevano attaccato le province orientali dell'impero. Gli Ebrei di Palestina approfittarono dell'occasione per ribellarsi contro Eraclio e occupare Gerusalemme (\"Aelia Capitolina\"), al fine di governarla autonomamente. La battaglia principale coinvolse Gerusalemme stessa: dopo 20 giorni di assedio, la citt\u00e0 cadde nelle mani degli Ebrei, guidati da Beniamino di Tiberiade, e dei Persiani e la popolazione cristiana della citt\u00e0 fu massacrata.\nI Persiani concessero agli Ebrei di governare la citt\u00e0, cosa che questi fecero fino al 617: in quell'anno i Persiani tolsero il controllo di Gerusalemme agli Ebrei e lo rimisero nelle mani della maggioranza cristiana. Gli Ebrei, allora, cambiarono alleanza e si schierarono dalla parte di Eraclio in cambio del perdono della rivolta: quando Eraclio riconquist\u00f2 la citt\u00e0, nel 628, effettivamente volle riconciliarsi con gli Ebrei, ma alcuni monaci fanatici lo convinsero a massacrarli."}
{"id": "1803691", "revid": "1543377", "url": "https://it.wikipedia.org/wiki?curid=1803691", "title": "Malba", "text": "Malba \u00e8 un dipartimento del Burkina Faso classificato come comune, situato nella provincia di Poni, facente parte della Regione del Sud-Ovest.\nIl dipartimento si compone del capoluogo e di altri 34 villaggi: Banipo, Baranguira, Bins\u00e8o, Bou, Boura, Daboura-Gantoura, Daboura-Konkoro, Diarra, Di\u00e8ri, Dossa, Dossa-Badala, Dossa-Borondi, Dounkoura, Godjir, Ipi\u00e8l, Kamalangora, Kho, Kodjo-Gboro, Kodjo-Sambour, Kodjo-Tioblo, Kp\u00e9l\u00e9, Kponkpon, Malba-Campement, Nanfor, Naradjou, N'gu\u00e8mp\u00e8ra, Poyo, Sorombora, Souragu\u00e8ra, Tassep, Toh\u00e8ra-Soup\u00e8ra, Tonora-Djolonkora, Valla e Vavidjou."}
{"id": "1803692", "revid": "2211493", "url": "https://it.wikipedia.org/wiki?curid=1803692", "title": "Dulce de leche", "text": "Il dulce de leche () in spagnolo o doce de leite () in portoghese, \u00e8 un \"dessert\" a base di latte. \u00c8 un dolce molto popolare in gran parte dell'America latina. Viene preparato facendo cuocere a lungo il latte e lo zucchero fino a ottenere una crema, e il suo sapore \u00e8 molto simile a quello delle caramelle al \"mou\".\nIl nome tradotto alla lettera significa \u201cdolce di latte\u201d, o meglio, \"confettura di latte\", in quanto si prepara in modo simile a una marmellata di frutta, ma con il latte al posto della frutta (\"dulce\" significa \"dolce [generico]\", anche chiamato \"postre\", che sta per \"dessert\"; erroneamente alcuni lo traducono come marmellata, che invece in spagnolo si dice \"mermelada\").\nIl dolce francese \"confiture de lait\" \u00e8 molto simile alla variante spalmabile del \"dulce de leche .\" Ne esistono versioni pi\u00f9 o meno simili in Per\u00f9 (il \"Manjar Blanco),\" in Colombia e Venezuela (l\"arequipe \", \"manjar blanco del valle\" , \"panelitas de leche\" ), in Cile ed Ecuador (il \"manjar\") , in Cuba (\"fanguito\", fatto con il latte concentrato cotto in pentola a pressione per 45 minuti), e in Messico (la \"cajeta)\" \".\"\nNonostante sia di facile preparazione casalinga, in molti paesi sudamericani il \"dulce de leche\" si trova anche in commercio gi\u00e0 pronto da mangiare. Per la commercializzazione del \"dulce de leche\", il \"C\u00f3digo Alimentario Argentino\", ovvero l'insieme di leggi che regolano l'industria alimentare del paese, prevede che ci si attenga a caratteristiche di qualit\u00e0 e preparazione stabilite da rigide norme.\nOrigini.\nCi sono diverse versioni storiche sulla nascita del \"dulce de leche\". La pi\u00f9 famosa riguarda il caudillo argentino Juan Manuel de Rosas del XIX secolo. La storia narra che in un pomeriggio d'inverno, a casa di de Rosas, la domestica stesse preparando della \"lechada\" (una bevanda a base di latte e zucchero fatta bollire fino a caramellarsi) quando sent\u00ec bussare alla porta. Lasci\u00f2 la \"lechada\" sul fornello e and\u00f2 ad aprire; quando torn\u00f2 in cucina, la \"lechada\" si era cotta fino a trasformarsi in una crema marrone: il \"dulce de leche\".\nPotrebbe anche essere nato in Europa, forse come la \"confiture de lait\" francese: una leggenda popolare molto simile e risalente al XIV secolo viene tramandata nella regione della Normandia, e narra del cuoco di una guarnigione militare che ebbe lo stesso incidente mentre preparava del latte zuccherato per colazione.\nNel 2003 il giornalista argentino V\u00edctor Ego Ducrot ha dimostrato che il \"dulce de leche\" si origin\u00f2 in Cile, arrivando a Cuyo e successivamente a Tucum\u00e1n, dove si utilizz\u00f2 come ripieno per gli \"alfajores\".\nNel 2008, durante il Primo Seminario del Patrimonio Agroindustriale di Mendoza, l'architetto argentino Patricio Boyle ha dimostrato che nel 1620 il Collegio di Mendoza riport\u00f2 nel registro delle spese l'importazione di \u00ab\"dulce de leche chileno\"\u00bb.\nAnche se esistono registri del consumo di \"dulce de leche\" fin dall'epoca coloniale, il Cile non ha mai reclamato la paternit\u00e0 del prodotto.\nPreparazione e utilizzi.\nLa ricetta base prevede una lunga bollitura di latte e zucchero, ma sono previsti ingredienti aggiuntivi per le varianti regionali. La cottura pu\u00f2 andare da un minimo di mezz'ora a un massimo di due ore, e necessita di continua mescolatura. Il \"dulce de leche\" pu\u00f2 essere preparato anche bollendo a lungo del latte condensato dolcificato. Anche se il processo di trasformazione durante la cottura viene definito come caramellizzazione, in verit\u00e0 corrisponde a una reazione di Maillard, una reazione chimica che \u00e8 responsabile di gran parte dei sapori dei cibi cotti. Normalmente il volume del \"dulce de leche\" pronto equivale a un sesto del volume degli ingredienti originari.\nIl \"dulce de leche\" \u00e8 usato per guarnire molti dolciumi, come torte, biscotti o gelati. Viene consumato anche al cucchiaio o spalmato su pane fresco o tostato. La \"confiture de lait\" francese viene generalmente servita con fromage blanc.\nIl modo pi\u00f9 veloce per prepararlo \u00e8 quello della pentola a pressione; occorre un barattolo di latte condensato, inserirlo chiuso nella pentola, riempire con acqua fino ad almeno 4 dita sopra il barattolo. Dal fischio calcolare 25 minuti, far fuoriuscire il vapore, lasciare raffreddare l'acqua, aprire il barattolo a freddo e travasare il contenuto in un nuovo barattolo di vetro sterilizzato.\nTipi.\nIl dolce di latte argentino si suddivide generalmente in tre diversi tipi di preparazioni: il \"morbido criollo\" (creolo), il pi\u00f9 comune, il \"pastelero\" (pasticciere), pi\u00f9 spesso e meno fluido, e il \"ligero\" (leggero), dietetico, con meno zucchero."}
{"id": "1803697", "revid": "287204", "url": "https://it.wikipedia.org/wiki?curid=1803697", "title": "The Call (film)", "text": ""}
{"id": "1803711", "revid": "125089621", "url": "https://it.wikipedia.org/wiki?curid=1803711", "title": "Munke", "text": "Figlio di Tolui e Sorgaqtani Beki, fu quarto Gran Khan dell'Impero Mongolo.\nBiografia.\nNipote di Gengis Khan, fratello di Hulagu e di Khubilai Khan, si fece notare come generale nelle scorrerie in Europa tra il 1236 ed il 1241 partecipando nell'incursione in Ungheria e nella caduta di Kiev; lasci\u00f2 la battaglia per accorrere alla successione di G\u00fcy\u00fck, che in quel momento vedeva avvantaggiato Batu.\nDopo la sua elezione ufficiale a Gran Khan, Mongke si dedic\u00f2 pi\u00f9 all'espansione ad est piuttosto che alle incursioni in Europa, andando a cercare gloria in Cina.\nMongke \u00e8 anche il Khan che Gugliemo di Rubruck ha incontrato in Mongolia durante il suo viaggio nell'impero mongolo. Il frate latinizza il suo nome in Mangu e ha con lui un colloquio su questioni religiose (gli espone la sua fede tengrista) e politiche su un'eventuale amicizia col re di Francia Luigi IX, e inoltre gli permette di tornare a Karakorum non appena avr\u00e0 consegnato una lettera al suo re, cosa che per\u00f2 non avverr\u00e0 per motivi a noi ignoti.\nMor\u00ec l'11 agosto 1259 durante l'assedio dell'odierna Chongqing (Cina), colpito da un proiettile sparato dall'artiglieria cinese. Gli succedette il fratello minore Kublai."}
{"id": "1803714", "revid": "31092", "url": "https://it.wikipedia.org/wiki?curid=1803714", "title": "M\u00f6ngke", "text": ""}
{"id": "1803716", "revid": "287204", "url": "https://it.wikipedia.org/wiki?curid=1803716", "title": "Guyuk", "text": ""}
{"id": "1803717", "revid": "1632387", "url": "https://it.wikipedia.org/wiki?curid=1803717", "title": "A.C.T", "text": "Gli A.C.T (pronunciato ) sono un gruppo progressive rock svedese formato nel 1995 a Malm\u00f6 (con il nome \"Fairyland\").\nStoria del gruppo.\nDopo una serie di cambiamenti nei membri della band e il cambio di nome da \"Fairyland\" ad A.C.T nel 1995, il gruppo si \u00e8 assestato con la seguente formazione: Herman Saming (voce), Ola Andersson (chitarra), Peter Asp (basso), Jerry Sahlin (tastiera) e Tomas Erlandsson (batteria), con la quale ha inciso gli album \"Today's Report\" e \"Imaginary Friends\".\nCon \"Last Epic\", pubblicato nel 2003, Tomas Erlandsson \u00e8 stato sostituito alla batteria da Thomas Lejon, gi\u00e0 negli Andromeda.\nNel 2006 gli A.C.T hanno formato un contratto con la Inside Out Music, con la quale pubblicano \"Silence\". L'etichetta ha successivamente ripubblicato i primi tre album del gruppo in edizione speciale, con bonus track e altro materiale aggiuntivo."}
{"id": "1803721", "revid": "1543377", "url": "https://it.wikipedia.org/wiki?curid=1803721", "title": "Nako", "text": "Nako \u00e8 un dipartimento del Burkina Faso classificato come comune, situato nella Provincia di Poni, facente parte della Regione del Sud-Ovest.\nIl dipartimento si compone del capoluogo e di altri 78 villaggi: Babi\u00e8re, Bakpara, Balarkar, Bambourou, Banipoul\u00e9, Barro, B\u00e9l\u00e9, Bobora, Bori-Kouladori, Boukairo, Boulimbi\u00e9, Dadjour, Dapola, D\u00e8d\u00e8ra, Diangara, Diolompo, Djipla, Djotoulela, Dolonsi\u00e9, Doumasser, Dounkora, Gacoula, Gbongane, Gbons\u00e9ra, Gourkp\u00e9-Soum, Guiguine, Hantom, Hemkoa, Horao, Komon, Kori, Korou, Kourb\u00e9ra-Poura, Kourgb\u00e9l\u00e9, Koutenadouo, Kout\u00e9nao, Kpatoura, Kp\u00e9linkp\u00e9, Lemka, Lodiompo, Lokonao, Lokono, Mara-Gnawan, Marinkoura, Mih\u00e9bra, Mini\u00e9ra, Moulera, Nambera, Nandoli, Nianiara, Oussoupera-F\u00e9t\u00e9o, Peramera, Pissine, Sabra, Salsi, Sandora, Sangol, Sibteon, Soumouo-Yobra, Tabou, Talliere-Ikori, Talliere-Sagnon, Talliere-Sawar, Tambili, Teniankoura, Tiarkiro, Tieka, Timbio, Timbisseo, Tinkar, Tinko, Tohedera, Tounagnera, Waraba-Zinkar, Yaber, Youlao e Youmbara."}
{"id": "1803722", "revid": "125957652", "url": "https://it.wikipedia.org/wiki?curid=1803722", "title": "Maximoto", "text": "Vengono generalmente indicate come maximoto o maxi-moto le motociclette con cilindrate superiori ai 650 cm\u00b3. \nIl termine che definisce la specifica categoria commerciale, \u00e8 entrato nell'uso comune durante la prima met\u00e0 degli anni settanta, quando le case motociclistiche europee e nipponiche iniziarono a proporre congiuntamente modelli di punta della gamma produttiva con cilindrata pari a 750 cm\u00b3, superando il limite dei 500 cm\u00b3, normalmente rispettato dalle principali case, fino agli anni cinquanta e di 650 cm\u00b3, mantenuto fino alla seconda met\u00e0 degli anni sessanta; queste ultime venivano indicate come \"moto pesanti\".\nLa definizione \"maximoto\" \u00e8 rimasta invariata anche per le successive evoluzioni in aumento delle cilindrate motociclistiche.\nTra le prime maximoto che si affacciarono sul mercato mondiale, occorre ricordare la Moto Guzzi V7 700, la Norton Commando, la Honda CB 750 Four e la Laverda 3C 1000."}
{"id": "1803728", "revid": "1457847", "url": "https://it.wikipedia.org/wiki?curid=1803728", "title": "Modello DFS", "text": "Il Modello DFS, in economia, \u00e8 un tipo particolare di modello ricardiano con un continuum di beni. Esso prende il nome dalle iniziali dei suoi ideatori, Rudi Dornbusch, Stanley Fischer e Paul Samuelson.\nIpotizziamo di avere uno stato X, in un mondo in cui si produce un tot di beni utilizzando un solo fattore di produzione, il lavoro. Supponiamo che vi sia perfetta concorrenza e che non vi siano costi di trasporto n\u00e9 barriere protezionistiche. Definiamo:\nOra ordiniamo i beni in base alla quantit\u00e0 relativa di lavoro necessaria per produrli in X, in un intervallo [0, 1]; cio\u00e8: \nformula_3\nSappiamo poi che z (bene generico tale che formula_4) sar\u00e0 prodotto in X se e solo se: \"Lz W \u2264 Lz* W*\", cio\u00e8 se il costo per produrlo sar\u00e0 minore in X che all'estero. La disequazione si pu\u00f2 ugualmente trasformare in: \"W / W* \u2264 Lz* / Lz\"; viceversa, z sar\u00e0 prodotto all'estero se: \"W / W* \u2265 Lz* / Lz\". Possiamo esprimere questa relazione, dal punto di vista del paese X, tracciando su un piano cartesiano, che abbia per asse orizzontale il continuum di beni e per asse verticale la tecnologia relativa di produzione Lz*/Lz, una curva A che esprime i vantaggi relativi nella produzione: formula_5. Quindi, all'aumentare di Lz*/Lz, la curva prevede una diminuzione dei salari relativi W/W* (in quanto, come gi\u00e0 detto, il bene z sar\u00e0 prodotto in A a patto che W/W* sia minore di Lz*/Lz). La curva A rappresenta, quindi, l'offerta di beni in X. Chiameremo \u017e l'ipotetico bene tale da delimitare la produzione nei due paesi, cio\u00e8:\"W / W* = L\u017e* / L\u017e\"; quindi, nel continuum di beni 0-1, X produrr\u00e0 quei beni compresi fra 0 e \u017e, mentre gli altri paesi produrranno i beni fra \u017e e 1.\nL'equilibrio si trova nel punto in cui domanda ed offerta di beni si eguagliano. Per trovare la domanda, che chiamiamo curva B, definiamo \u03b8\u017e come la spesa mondiale per i beni prodotti in A (nel continuum 0-\u017e); la spesa, a sua volta, \u00e8 funzione dei salari percepiti nel paese A e all'estero, data la domanda di quei beni (che assumiano uguale in tutto il mondo); in termini matematici scriviamo: \"\u03b8\u017e = \u03b8\u017e (W L + W* L*)\". In equilibrio, il rendimento del lavoro uguaglia la spesa mondiale per beni prodotti nel paese A, vale a dire che i salari totali percepiti nel paese A corrispondono alla spesa mondiale per i beni prodotti in A, cio\u00e8: \"W L = \u03b8\u017e (W L + W* L*)\", equazione che pu\u00f2 essere riscritta come: \"W / W* = [\u03b8\u017e / (1 - \u03b8\u017e)] (L* / L)\". La domanda di beni \u00e8 quindi funzione di \u017e (pi\u00f9 \u017e nel continuum tende a 1, pi\u00f9 i salari relativi W/W* sono alti) e di L*/L (maggiore \u00e8 il lavoro, minore \u00e8 il salario relativo). Il salario relativo col quale si pu\u00f2 dire che il mondo \u00e8 specializzato in modo efficiente si ha all'intersezione delle due curve A e B, dove il valore delle importazioni \u00e8 uguale a quello delle esportazioni (riscrivendo l'equazione precedente: \"(1 - \u03b8\u017e) W L = \u03b8\u017e W* L*\")."}
{"id": "1803729", "revid": "36426", "url": "https://it.wikipedia.org/wiki?curid=1803729", "title": "Torre di Scudellano", "text": "La Torre di Scudellano \u00e8 una struttura fortificata situata nella parte meridionale del territorio comunale di Cinigiano, su un poggio che domina la valle del fiume Melacce, affluente di sinistra dell'Ombrone.\nStoria.\nLa fortificazione fu costruita nel corso dell'XI secolo, con funzioni difensive e di avvistamento, alla sommit\u00e0 di un modesto poggio dal quale si domina una vasta area ad occidente, verso la Valle dell'Ombrone.\nNel corso dei secoli successivi, la stabilizzazione politica della zona sotto la Repubblica di Siena fece s\u00ec che le originarie funzioni a cui era adibita la torre fossero superate; vi fu pertanto un progressivo abbandono del luogo a vantaggio dei vicini borghi e castelli situati nell'area tra Cinigiano e Campagnatico.\nDescrizione.\nLa Torre di Scudellano si presenta sotto forma di ruderi, ben evidenti alla sommit\u00e0 del poggio anche percorrendo la strada che collega Istia d'Ombrone a Cinigiano.\nLa struttura conserva l'imponente a base a sezione quadrangolare, con le mura perimetrali completamente rivestite in pietra. Quasi certamente, la torre doveva originariamente articolarsi su pi\u00f9 livelli, con feritoie e merlatura sommitale."}
{"id": "1803738", "revid": "1543377", "url": "https://it.wikipedia.org/wiki?curid=1803738", "title": "P\u00e9rigban", "text": "P\u00e9rigban \u00e8 un dipartimento del Burkina Faso classificato come comune, situato nella Provincia di Poni, facente parte della Regione del Sud-Ovest.\nIl dipartimento si compone del capoluogo e di altri 28 villaggi: Bondomina, Di\u00e9gbanao, Diondione, Dodola, Gnangbalandouo, Gorongorona, Harkora, Kald\u00e8ra, Kamao, Ku\u00e8ku\u00e8ra, Langara, N'sorp\u00e8ra, N'tompira, Ouadaradouo, Piersi\u00e8l\u00e8la, Polkparara, Polla-Birifor, Sinkoura, Sompora, Sourounsourouna, Tankoura, Timbikora, Timintira, Tinlou, Tiopolo, Tontolombora, Vinv\u00e8l\u00e8na e Wirilona."}
{"id": "1803739", "revid": "780783", "url": "https://it.wikipedia.org/wiki?curid=1803739", "title": "Fabian Wegmann", "text": "Carriera.\nPassato professionista nel 2002, fino al 2008 gareggia con il team tedesco Gerolsteiner. Le sue doti di passista-scalatore gli permettono di ottenere, nelle sette stagioni in Gerolsteiner, tredici vittorie e diversi piazzamenti in importanti gare in linea: tra i successi una Tre Valli Varesine, due Gran Premi Miguel Indurain e due titoli nazionali in linea, tra i piazzamenti un settimo e un nono posto in linea ai campionati del mondo. Nel 2004 vince anche la maglia verde di miglior scalatore al Giro d'Italia.\nDal 2009 al 2010 gareggia con il Team Milram, e in due anni si aggiudica per due volte consecutive l'Eschborn-Frankfurt City Loop a Francoforte sul Meno. Nel 2011 si accasa al neonato team lussemburghese Leopard-Trek, ma non coglie successi; nel 2012 passa al Team Garmin-Barracuda, e in stagione si aggiudica il suo terzo titolo nazionale in linea. Dopo altre due anni con la formazione statunitense, nel 2015 si trasferisce tra le file del team danese Cult Energy Pro Cycling. Al termine della stagione 2016 annuncia il ritiro dall'attivit\u00e0 agonistica.\nAnche suo fratello maggiore Christian Wegmann \u00e8 stato per alcuni anni un ciclista professionista."}
{"id": "1803743", "revid": "1543377", "url": "https://it.wikipedia.org/wiki?curid=1803743", "title": "Silence (A.C.T)", "text": "Silence \u00e8 il quarto album in studio del gruppo musicale svedese A.C.T, pubblicato nel 2006 dalla Inside Out Music."}
{"id": "1803744", "revid": "2184720", "url": "https://it.wikipedia.org/wiki?curid=1803744", "title": "La nevicata del '56/Danza pagana", "text": "La nevicata del '56/Danza pagana \u00e8 un singolo della cantante italiana Mia Martini, pubblicato nel 1990.\nIl testo de \"La nevicata del '56\" \u00e8 di Carla Vistarini (con \"un unico rigo di Franco Califano, estrapolato dalla sua versione al maschile) ,\" la musica \u00e8 di \"Luigi Lopez\" composta in collaborazione con \"Fabio Massimo Cantini\" nel 1975.\nNel 1990 Mia Martini partecipa per la terza volta (la seconda consecutiva) al Festival di Sanremo, aggiudicandosi per la terza volta il premio della Critica, che dal 1996 verr\u00e0 a lei intitolato. In finale si classifica al 6\u00ba posto.\nIl brano, che nel 1975 era stato proposto a Gabriella Ferri, rimase inedito fino al 1990 e fu presentato alla manifestazione canora da Mia Martini in abbinamento fuori gara con Mijares. Il testo fa riferimento alle condizioni climatiche dell'inverno del 1956: \"\"Non potevo immaginare che Carla\" (Vistarini) \"ponesse su quelle nostre semplici note, una vera e propria \u2018poesia\u2019, con versi di rara bellezza, un affresco di Roma, evocativo di un evento indimenticabile che la canzone ha contribuito a fissare per sempre nell\u2019immaginario e nei ricordi di tanti italiani: una nevicata che con i suoi \u2018incantevoli fiocchi, non sar\u00e0 mai uguale a nessun'altra\"\" dichiara il compositore \"Luigi Lopez\".\nIl pezzo \"Danza pagana\" \u00e8 invece una canzone dai richiami etnici scritta da Mimmo Cavallo e presentata da Mia Martini al Festivalbar."}
{"id": "1803749", "revid": "599523", "url": "https://it.wikipedia.org/wiki?curid=1803749", "title": "Navigazione off-line", "text": ""}
{"id": "1803751", "revid": "729019", "url": "https://it.wikipedia.org/wiki?curid=1803751", "title": "Johann Kaspar von Stadion", "text": "Biografia.\nDiscendente da una famiglia di cavalieri, era figlio di Giovanni Ulrico di Stadion e Apollonia di Nanckenreuth. Entr\u00f2 nell'Ordine Teutonico nel 1594 e serv\u00ec nelle campagne indette nei Balcani e in Ungheria dal gran maestro l'arciduca Massimiliano d'Austria.\nDal 1603 svolse le funzioni di attendente dell'arciduca in Alsazia e pi\u00f9 tardi a Innsbruck. Nel 1606 venne destinato a reggere la commanderia di Friburgo, dal 1608 quella di Beuggen. Nel 1619, nel corso della prima fase della guerra dei trent'anni, venne nominato Presidente del Consiglio di guerra di Corte austriaco, carica che mantenne fino al 1624, e dal 1627 divenne comandante d'Alsazia.\nIl 30 dicembre 1627 venne eletto gran maestro dell'ordine Teutonico. Il suo mandato coincise con le campagne belliche condotte in Germania di Gustavo II Adolfo di Svezia, che lo costrinsero a muovere temporaneamente la sede dell'ordine da Mergentheim al Tirolo, Durante questo periodo partecip\u00f2 alla guerra sotto il comando di Ferdinando di Asburgo e nel 1634 fu combatt\u00e9 nella battaglia di N\u00f6rdlingen."}
{"id": "1803754", "revid": "121038597", "url": "https://it.wikipedia.org/wiki?curid=1803754", "title": "San Jose SaberCats", "text": "I San Jose SaberCats sono una squadra della Arena Football League con sede a San Jose, California. La squadra \u00e8 stata fondata nel 1995 e ha chiuso nel 2015; disputava le sue partite casalinghe al SAP Center."}
{"id": "1803759", "revid": "275153", "url": "https://it.wikipedia.org/wiki?curid=1803759", "title": "Doce de leite", "text": ""}
{"id": "1803765", "revid": "119991", "url": "https://it.wikipedia.org/wiki?curid=1803765", "title": "Nevicata del secolo (Italia del nord 1985)", "text": ""}
{"id": "1803768", "revid": "2166030", "url": "https://it.wikipedia.org/wiki?curid=1803768", "title": "Vahka", "text": "Il castello di Vahka o Vahga fu costruito dai Bizantini per controllare un passo attraverso i monti Anti-tauro.\n\u00c8 situato a 60 km a nord di Sis e 10 km a nord-est di Feke nella Provincia di Adana, in Turchia, ad un'altitudine di 1.250 metri, sulla riva destra del G\u00f6ksu, un affluente del fiume Seyhan.\nIl castello sorge su uno ripido sperone roccioso di circa 187 x 30 m., che domina la zona; la costruzione segue la topografia irregolare della roccia.\nNelle vicinanze si trovava il Convento di Gasdagh\u00f4n, dove sono sepolti i Rupenidi.\nStoria.\nQuando gli eserciti dell'Islam conquistarono l'Armenia, dopo il 1071 la popolazione Armena fugg\u00ec sui monti e cattur\u00f2 il castello dai Bizantini. \nDurante l'ultima decade dell'XI secolo il figlio di Ruben I, Costantino sconfisse la guarnigione bizantina con uno stratagemma, conquist\u00f2 Vahga e ne fece la sua residenza e capitale dalla quale imponeva tasse alle merci che viaggiavano da Laiazzo verso l'entroterra.\nVahka divenne un'importante piazzaforte della famiglia dei Rupenidi che pi\u00f9 tardi saranno i sovrani del Regno armeno di Cilicia. \nNel 1137 fu assediato da Giovanni Comneno, dopo aver resistito per qualche settimana il destino del castello fu deciso da un duello tra i campioni dei due schieramenti.\nCostantino, lo sfidante armeno, fu sconfitto, il castello torn\u00f2 sotto il controllo dell'Impero e, poco dopo, il principe Leone e due suoi figli furono catturati ed imprigionati a Costantinopoli.\nDue anni dopo i Danishmendidi conquistarono Vahga per poi perderla attorno al 1145 quando fu ripresa dal figlio pi\u00f9 giovane di Leone, Thoros, che era fuggito da Costantinopoli e iniziava la restaurazione del principato.\nNel 1275 il patriarca di Sis si rifugi\u00f2 nel castello durante un'invasione dei Mamelucchi.\nPi\u00f9 tardi pass\u00f2 nelle mani dei Mamelucchi e poi degli Ottomani."}
{"id": "1803774", "revid": "1543377", "url": "https://it.wikipedia.org/wiki?curid=1803774", "title": "Tampa Bay Storm", "text": "I Tampa Bay Storm sono una squadra di Arena Football League con sede a Tampa, Florida. La squadra \u00e8 stata fondata nel 1987."}
{"id": "1803782", "revid": "1543377", "url": "https://it.wikipedia.org/wiki?curid=1803782", "title": "Adult alternative rock", "text": "L'adult alternative rock, album alternative rock o adult album alternative \u00e8 una scena musicale dell'alternative rock, nata dopo l'esplosione del genere nel mainstream. Non mostra differenze spiccate con il rock alternativo, ma \u00e8 un genere leggermente pi\u00f9 melodico, leggero e radio-friendly. La coniazione del termine infatti deriva appunto dall'Album Oriented Rock (AOR), per le caratteristiche di base affini che presenta. Viene anche riconosciuto come un formato radiofonico.\nSi pu\u00f2 parlare di AAR riferendosi gi\u00e0 ad artisti della scena jangle pop anni '80, come Gin Blossoms, Barenaked Ladies e Goo Goo Dolls, protagonisti di quella folk rock dall'attitudine cantautorale come Indigo Girls, Tori Amos, Jeff Buckley, Sarah McLachlan, Fiona Apple e Jewel, il movimento del rock tradizionale americano seguito da Sheryl Crow, Hootie &amp; the Blowfish e Dave Matthews, o l'elettronica-trip hop della scuola di Bristol dei Portishead.\nCome dice gi\u00e0 il termine stesso, e come accadeva per l'AOR, l'AAR presenta le caratteristiche di un rock pi\u00f9 \"maturo\", pi\u00f9 \"adulto\" rispetto ad altri, non molto distante dal pop rock radiofonico, ma di gran lunga pi\u00f9 lontano dagli stili originari come il grunge, il college rock e il post-punk."}
{"id": "1803799", "revid": "767487", "url": "https://it.wikipedia.org/wiki?curid=1803799", "title": "Biglietti... d'amore", "text": "Biglietti... d'amore (\"Just the Ticket\") \u00e8 un film del 1999 diretto da Richard Wenk.\nTrama.\nA New York, Gary Starke si \u00e8 fatto un nome nel delicato settore del bagarinaggio. Vive infatti di espedienti, vendendo biglietti di ogni tipo per partire, mostre, concerti, soprattutto alle numerose comitive di turisti. Gary \u00e8 innamorato folle di Linda, una studentessa di cucina, che in parte lo ricambia ma non \u00e8 molto contenta del suo mestiere. Ma Gary non ha intenzione di cambiare e, inoltre, non ha carta d'identit\u00e0 n\u00e9 pensa di procurarsela. Intanto viene annunciata la visita del Papa a New York. Per l'incontro al Giant Stadium, i bagarini cominciano a darsi da fare. Inaspettatamente, da Miami arriva un nuovo 'padroncino' che mette in seria difficolt\u00e0 Gary. Il lavoro si fa difficile. Gary cerca di avere dei biglietti, ma diventa troppo invadente e lui e i suoi amici vengono arrestati. Sconsolata, Linda si vede con Alex, il suo fidanzati ufficiale. Gary esce, si fa prestare i soldi dall'amico Benny, compra i biglietti, cerca di venderli davanti allo stadio, si traveste da suora, viene scoperto e di nuovo arrestato. Benny, vecchio e malato, muore e al suo funerale interviene anche Joe Frazier. Quando esce di nuovo, Gary viene informato di essere destinatario di una polizza lasciata da Benny per 56.000 dollari. Adesso pu\u00f2 presentarsi con pi\u00f9 coraggio da Linda. Insieme aprono un ristorante, e tutto sembra cambiato. Ma, mentre gira per i tavoli, Gary legge un giornale: \u00e8 annunciata la visita del Papa a Cuba..."}
{"id": "1803802", "revid": "93556", "url": "https://it.wikipedia.org/wiki?curid=1803802", "title": "Cascina Brughetto", "text": "Cascina Brughetto \u00e8 una localit\u00e0 di Busto Arsizio che \u00e8 stata comune autonomo fino al 1730, prima di essere inglobato nel comune di Sacconago.\nStoria.\nQuesto piccolo abitato rurale fu comune autonomo fino al 1730, anno in cui la cascina entr\u00f2 a far parte del comune di Sacconago seguendone le vicende fino al 1928, anno in cui Sacconago fu annesso a Busto Arsizio.\nIn origine esisteva il solo nucleo rurale di Cascina Brughetto (anticamente detta anche \"Cascina Borghetto\") nel quale si trovava anche la chiesa di Sant'Eurosia, abbattuta negli anni '50 del Novecento, quando venne costruita la chiesa di Sant'Edoardo. Nel Novecento l'area intorno alla cascina inizi\u00f2 ad urbanizzarsi, specie verso nord, e nel 1938 inizi\u00f2 la costruzione della chiesa di Sant'Edoardo, nella quale vennero portati alcuni dipinti che si trovavano nell'abbattuta chiesetta di Sant'Eurosia. La chiesa di Sant'Edoardo divent\u00f2 parrocchia nel 1947 e la Cascina Brughetto fu inclusa nel quartiere di Sant'Edoardo, che pot\u00e9 quindi considerarsi l'erede dell'antico comune di Cascina Brughetto.\nNel secondo dopoguerra, per\u00f2, il quartiere di Sant'Edoardo sub\u00ec una nuova e notevole espansione, che lo port\u00f2 ad essere uno dei quartieri pi\u00f9 popolati di Busto; per questo nel 1951 venne inaugurata la chiesa di Santa Croce, che si trova proprio di fronte alla Cascina Brughetto. Nel 1991 anche la chiesa di Santa Croce divenne parrocchia e la Cascina Brughetto fu inclusa nel nuovo quartiere di Santa Croce, nato da una costola del quartiere di Sant'Edoardo. Per questo motivo, si pu\u00f2 dire che l'antico comune di Cascina Brughetto attualmente corrisponde ai quartieri bustesi di Santa Croce e Sant'Edoardo.\nSecondo l'opinione di alcuni storici, \u00e8 proprio nei campi intorno a questa cascina che nel 1176 si combatterono le fasi iniziali della battaglia di Legnano."}
{"id": "1803803", "revid": "767487", "url": "https://it.wikipedia.org/wiki?curid=1803803", "title": "George and the Dragon", "text": "George and the Dragon \u00e8 un film del 2004 diretto dal regista Tom Reeve, ambientato nell'Inghilterra medievale e basato sulla leggenda di San Giorgio e il drago.\nTrama.\nGeorge \u00e8 un cavaliere di ritorno dalle Crociate con l'amico musulmano Tarik. Desidera ritirarsi dalla vita militare e comprare un pezzo di terra dove allevare bestiame e vivere in tranquillit\u00e0; per concludere l'affare decide di aiutare il padrone del luogo, Re Edgaar, a ritrovare sua figlia, la Principessa Lunna, scomparsa da tempo. Nella ricerca della principessa, oltre a George, sono impegnati anche Garth, cavaliere del re e promesso sposo di Lunna, il buon vecchio servitore della principessa Elmendorf e il giovane ragazzo arciere. Avidi della ricompensa offerta dal re, alla ricerca della principessa ci sono anche un gruppo di mercenari con a capo il cavaliere nero El Cabillo.\nLa principessa ha incontrato una femmina di drago ferita che, prima di morire, ha deposto un uovo che ora la ragazza sta curando. Ritrovata da George, costringe il cavaliere e i suoi amici a non distruggere l'uovo e portarlo con loro, per salvare quello che viene ritenuto essere l'ultimo drago rimasto sulla Terra, che Lunna ha chiamato Smite. Durante una sosta in un convento, vengono raggiunti da Garth che, scoperto che Lunna non vuole pi\u00f9 sposarlo, la rapisce per costringerla al matrimonio e prendere quindi possesso del regno.\nSubito dopo che George e i suoi compagni ritrovano Lunna e Garth, vengono raggiunti dai mercenari. George scopre che El Cabillo \u00e8 in realt\u00e0 il suo amico Tarik, che ha sconfitto il precedente capo dei briganti ereditandone il ruolo. Tarik decide di andarsene, ma i suoi soldati gli si rivoltano contro e tentano di catturare in ogni caso la principessa: inizia cos\u00ec la battaglia. Durante gli scontri il cucciolo di drago nasce ed esce dall'uovo, mentre Garth e George si alleano per combattere il nemico comune anche se continuano a scambiarsi colpi tra loro. Intanto arrivano Re Edgaar e i suoi soldati, mentre il fedele Elmendorf si sacrifica per salvare la principessa. Giunge anche il genitore del cucciolo, che George decide di salvare anzich\u00e9 uccidere. La folla lo acclama come l'uccisore del drago e Lunna scappa, delusa. George cerca di raggiungerla ma viene fermato da Garth che sta per ucciderlo. Il genitore del drago per\u00f2 appare e divora Garth, salvando il cavaliere e la Principessa Lunna capisce che George non ha ucciso i due draghi. I due si baciano e partono verso nuove avventure."}
{"id": "1803806", "revid": "119511682", "url": "https://it.wikipedia.org/wiki?curid=1803806", "title": "Colle di Buggiano", "text": "Colle di Buggiano \u00e8 un piccolo borgo medievale che sorge tra le colline della Valdinievole, frazione del comune di Buggiano.\nStoria.\nIl nome stesso ricorda la sua posizione geografica, infatti il piccolo centro abitato sorge esattamente sopra un poggio tra i paesi di Buggiano, Massa e Cozzile. \nLe sue origini sono datate intorno all'anno 500 ma il vero paese originario nasceva circa 100 anni prima a un chilometro di distanza dall'attuale. La decisione di cambiare la posizione del paese fu sicuramente fatta per motivi di difesa infatti il vecchio loco era pi\u00f9 soggetto alle incursioni dei nemici visto che si trovava pi\u00f9 a valle proprio vicino al fiume Cessana.\nColle nel corso del medioevo acquist\u00f2 molta importanza come stazione di sosta dei viandanti perch\u00e9, come i borghi limitrofi, si trovava sull'unica strada percorribile tra le attuali Lucca e Pistoia. \nTanto che l'ordine dei cavalieri di Malta fondarono una chiesa che ancora oggi ricorda la loro memoria con una enorme croce rossa di fronte all'entrata. \nOggi il Colle, con le abitazioni circostanti, conta circa 300 abitanti.\nCollegamenti esterni.\nhttp://www.colledibuggiano.it/"}
{"id": "1803807", "revid": "1363894", "url": "https://it.wikipedia.org/wiki?curid=1803807", "title": "Matteo Tosi", "text": "Biografia.\nFin da giovane si dedica alla musica e alla recitazione. Nel 1996 si laurea in Discipline Arti Musica e Spettacolo all'Universit\u00e0 di Bologna e successivamente si Diploma attore. Frequenta workshop con Maestri Internazionali, tra i quali John Strasberg, figlio di Lee, fondatore dell'Actors Studio di New York.\nLavora in cinema in produzioni nazionali ed internazionali, alcuni sui film girati in inglese con cast internazionali, le cui Prime sono state fatte a Los Angeles (Hollywood) e New York, sono distribuiti in molti paesi nel mondo. Lavora in diverse fiction Tv Rai e Mediaset e diventa noto al grande pubblico per aver recitato nel serial Tv di Rai Uno, \"Incantesimo 10\". \nNel 2009 vince il premio Adolfo Celi al Festival del Cinema di Messina, nel 2011 Il Premio Euromediterraneo per la Produzione del Cinemusical inedito Opera Palladio di cui \u00e8 anche autore e regista, e nel 2013 gli viene conferito il Premio Mare Festival Salina nell'ambito del Massimo Troisi Day. Nel 2015 riceve ad Avetrana il Giglio D'oro. Nello stesso anno istituisce il Premio Cinema Veneto Leone di Vetro con l'intento di conferire un riconoscimento alle eccellenze della cinematografia veneta. \nNel 2016 entra nel cast della soap opera filippina Dolce Amore, trasmessa su ABC-CBN. Nel 2020 pubblica con Amazon il suo primo romanzo \"Dopo di te - Oltre le onde del mare\". \u00c8 autore e produttore dei suoi Live."}
{"id": "1803808", "revid": "124716769", "url": "https://it.wikipedia.org/wiki?curid=1803808", "title": "Stazione di Castel San Giorgio-Roccapiemonte", "text": "La stazione di Castel San Giorgio-Roccapiemonte \u00e8 una fermata ferroviaria si trova a Castel San Giorgio, in provincia di Salerno. Essa \u00e8 uno dei tre impianti ferroviari che si trovano in questo comune, insieme a Codola e Lanzara-Fimiani.\n\u00c8 posta sul tronco comune alle linee Cancello-Avellino e Nocera Inferiore-Mercato San Severino.\nPosizione.\nLa denominazione della fermata riflette il fatto che essa \u00e8 sita ai confini col territorio di Roccapiemonte che non dispone di un impianto ferroviario sul proprio territorio, anche se trova giovamento dal fatto che il territorio rocchese \u00e8 vicinissimo sia alla fermata in questione, sia alla stazione di Codola, che \u00e8 anch'essa nel comune di Castel San Giorgio.\nCome gli altri due impianti, essa si trova sulla linea Cancello-Avellino, ed \u00e8 servita dai treni della cosiddetta \"Circumsalernitana\", che collega alcuni dei pi\u00f9 importanti centri della zona come Salerno, Mercato San Severino, Nocera Inferiore e Sarno.\nStrutture ed impianti.\nLo scalo \u00e8 dotato di un fabbricato viaggiatori a due piani. \u00c8 diventato una fermata a met\u00e0 anni novanta, dopo la rimozione del secondo binario di servizio.\nMovimento.\nFra i vari collegamenti, con treni regionali, contava anche un interregionale da e per Roma.\nEcco le linee che sono attualmente attive nella stazione:\nlinea andata: Nocera Inferiore-Salerno\nlinea ritorno: Salerno-Nocera Inferiore"}
{"id": "1803810", "revid": "767487", "url": "https://it.wikipedia.org/wiki?curid=1803810", "title": "Autoritratto (van Dyck 1622-23)", "text": "Attorno al 1620, van Dyck dipinse tre autoritratti, uno conservato a New York, uno a Monaco e questo a San Pietroburgo. In questo autoritratto van Dyck si mostra tranquillo e ancora una volta sicuro di s\u00e9. Indossa un abito di seta nera e mette in risalto la mano, bianca e affusolata, guardando l'osservatore dritto negli occhi. \nDiversi elementi ci permettono di collocare l'esecuzione di questo dipinto nel periodo di soggiorno romano dell'artista, quando aveva all'incirca ventiquattro anni: la presenza di una colonna spezzata, simbolo dell'antichit\u00e0 greco-romana e la somiglianza evidente con un ritratto di Raffaello, che all'epoca si riteneva fosse un autoritratto dell'autore e che van Dyck riport\u00f2 nel suo \"Taccuino italiano\"."}
{"id": "1803820", "revid": "31092", "url": "https://it.wikipedia.org/wiki?curid=1803820", "title": "Orda Blu", "text": ""}
{"id": "1803826", "revid": "149727", "url": "https://it.wikipedia.org/wiki?curid=1803826", "title": "\u010corna Woda", "text": ""}
{"id": "1803839", "revid": "149485", "url": "https://it.wikipedia.org/wiki?curid=1803839", "title": "Vanni Lauzana", "text": "Biografia.\nNato nella provincia di Udine \u00e8 stato un pesista italiano che ha gareggiato a livello mondiale per tutti gli anni ottanta. I suoi record personali in una gara sono stati di 185\u00a0kg nello strappo e 230\u00a0kg nello slancio. Nel suo palmar\u00e8s si contano circa 15 titoli italiani, una vittoria ai Giochi del Mediterraneo di Atene 1991, un argento europeo e un 12\u00ba posto nella categoria pesi supermassimi alle olimpiadi del 1992 a Barcellona oltre ad altre partecipazioni a manifestazioni europee. Ai Giochi del Mediaterraneo di Bari 1997 ha vinto il bronzo."}
{"id": "1803844", "revid": "767487", "url": "https://it.wikipedia.org/wiki?curid=1803844", "title": "Autoritratto (van Dyck Monaco)", "text": "Attorno al 1620, van Dyck dipinse tre autoritratti, uno conservato a New York, uno a San Pietroburgo e questo a Monaco. In questo autoritratto van Dyck si mostra tranquillo e ancora una volta sicuro di s\u00e9. Indossa un abito di seta nera e una collana d'oro, forse qualche riconoscimento artistico, guardando l'osservatore dritto negli occhi. "}
{"id": "1803854", "revid": "33689", "url": "https://it.wikipedia.org/wiki?curid=1803854", "title": "Publio Cornelio Rufino (dittatore 333 a.C.)", "text": "Biografia.\nNel 333 a.C. fu nominato dittatore perch\u00e9 si temeva una reazione dei Sanniti, alla campagna mossa l'anno precedente contro i Sidicini. Rufino scelse Marco Antonio come proprio \"magister equitum\".\nGli auspici per la sua elezione si dimostrarono, per\u00f2 errati, come anche la convinzione di un imminente attacco dei Sanniti, e Rufino fu costretto a rinunciare all'incarico."}
{"id": "1803859", "revid": "287204", "url": "https://it.wikipedia.org/wiki?curid=1803859", "title": "Materpiscis attenboroughi", "text": "Materpiscis attenboroughi \u00e8 l'unico esponente del genere monotipico Materpiscis (letteralmente \"pesce madre\", dal latino), un genere di pesci placodermi ptictodontidi che abitava la Gogo Reef Formation nell'Australia occidentale nel Devoniano superiore, circa 380 milioni di anni fa. La specie \u00e8 conosciuta attraverso un unico esemplare, la cui caratteristica peculiare \u00e8 di avere un embrione non ancora nato al proprio interno, in cui \u00e8 evidente una struttura di nutrimento placentare (cordone ombelicale) mineralizzata ed in buono stato di conservazione. Questa evidenza rende \"Materpiscis attenboroughi\" l'esempio pi\u00f9 antico di vertebrato a mostrare viviparit\u00e0, o far nascere progenie gi\u00e0 viva.\nL'esemplare fossile \u00e8 stato ritrovato nel 2005 nell'area Kimberly dell'Australia occidentale in una formazione calcarea e recuperato sciogliendo il calcare che lo imprigionava con acido acetico diluito.\nL'esame della sezione della coda di \"Materpiscis\" ha portato alla scoperta dello scheletro parzialmente ossificato di un esemplare giovane e del cordone ombelicale mineralizzato. La scoperta \u00e8 stata pubblicata nel 2008, e la specie denominata \"Materpiscis attenboroughi\" in onore di David Attenborough, che per primo ha attirato l'attenzione sull'importanza del significato del sito Gogo Reef nel 1979 nella sua serie \"Life on Earth\".\n\"M. attenboroughi\" aveva una lunghezza stimata di 25-30 cm e potenti placche dentali sgretolanti per triturare le sue prede, probabilmente invertebrati ben corazzati come molluschi o coralli.\nI pesci pticodontidi sono l'unico gruppo di placodermi a mostrare dimorfismo sessuale, in cui i maschi possiedono organi per trattenere le femmine, mentre queste ultime hanno la base delle pinne pelviche arrotondata. Si \u00e8 a lungo avanzata l'ipotesi che i pesci pticodontidi si riproducessero attraverso fecondazione interna, ed il ritrovamento di un embrione fossilizzato sia all'interno di \"Materpiscis\" sia in \"Austroptycodus\", una specie simile sempre ritrovata nella formazione di Gogo Reef, ha portato la prova necessaria per dimostrarne la correttezza.\nVoci correlate.\nAltri importanti pesci fossili del periodo Devoniano sono:"}
{"id": "1803860", "revid": "1305772", "url": "https://it.wikipedia.org/wiki?curid=1803860", "title": "Publio Cornelio Rufino", "text": ""}
{"id": "1803861", "revid": "149727", "url": "https://it.wikipedia.org/wiki?curid=1803861", "title": "Bezkow", "text": ""}
{"id": "1803862", "revid": "149727", "url": "https://it.wikipedia.org/wiki?curid=1803862", "title": "Bornow", "text": ""}
{"id": "1803866", "revid": "149727", "url": "https://it.wikipedia.org/wiki?curid=1803866", "title": "Kohlsdorf", "text": ""}
{"id": "1803867", "revid": "149727", "url": "https://it.wikipedia.org/wiki?curid=1803867", "title": "Kr\u00fcgersdorf", "text": ""}
{"id": "1803868", "revid": "84184", "url": "https://it.wikipedia.org/wiki?curid=1803868", "title": "Problema di gettier", "text": ""}
{"id": "1803870", "revid": "181142", "url": "https://it.wikipedia.org/wiki?curid=1803870", "title": "Materpiscis", "text": ""}
{"id": "1803872", "revid": "149727", "url": "https://it.wikipedia.org/wiki?curid=1803872", "title": "Oegeln", "text": ""}
{"id": "1803874", "revid": "149727", "url": "https://it.wikipedia.org/wiki?curid=1803874", "title": "Radinkendorf", "text": ""}
{"id": "1803876", "revid": "287204", "url": "https://it.wikipedia.org/wiki?curid=1803876", "title": "Schneeberg (monte)", "text": "Il Schneeberg (2.076 ) \u00e8 una montagna delle Alpi Settentrionali di Stiria. Si trova nel land austriaco della Bassa Austria e ne costituisce il punto pi\u00f9 elevato.\n\u00c8 costituita da due vette principali: il \"Klosterwappen\" (2.076\u00a0m) ed il \"Kaiserstein\" (2.067\u00a0m)."}
{"id": "1803885", "revid": "1632387", "url": "https://it.wikipedia.org/wiki?curid=1803885", "title": "Ur Jordens Djup", "text": "Ur Jordens Diup \u00e8 il sesto album del gruppo musicale finlandese Finntroll, pubblicato nel 2007 dalla Spinefarm.\nL'ultima traccia, \"Kv\u00e4llning\", dopo svariati minuti di silenzio, contiene anche una registrazione della band che suona scherzosamente la canzone \"Trolluvisan\", dedicata ad un troll che abbandona il suo trono dopo aver appreso che i cristiani hanno rubato la sua birra, i suoi funghi ed ucciso i suoi fratelli. Cos\u00ec si reca nel loro paese e brucia la loro chiesa; il tutto si conclude con gran risate dei troll."}
{"id": "1803895", "revid": "3082", "url": "https://it.wikipedia.org/wiki?curid=1803895", "title": "Gaio Fabrizio Luscino", "text": ""}
{"id": "1803896", "revid": "599013", "url": "https://it.wikipedia.org/wiki?curid=1803896", "title": "Autorit\u00e0 per la vigilanza sui contratti pubblici di lavori, servizi e forniture", "text": "L'Autorit\u00e0 per la vigilanza sui contratti pubblici di lavori, servizi e forniture, in sigla AVCP, era un'autorit\u00e0 amministrativa indipendente italiana.\nNata nel 1994 come Autorit\u00e0 per la vigilanza sui lavori pubblici, in sigla AVLP, nel 2006 \u00e8 stata profondamente riformata assumendo la denominazione di \u201cAutorit\u00e0 per la vigilanza sui contratti pubblici di lavori, servizi e forniture\u201d. Nel 2014 \u00e8 stata poi accorpata nell'Autorit\u00e0 nazionale anticorruzione (ANAC) .\nStoria.\nL'Autorit\u00e0 per la vigilanza sui lavori pubblici (AVLP) \u00e8 stata istituita con la legge n. 109/1994, la cosiddetta legge Merloni, per portare ordine nel mondo degli appalti pubblici, ma limitatamente al settore dei lavori di opere e costruzioni.\nCon l'approvazione del nuovo codice dei contratti pubblici di lavori, servizi e forniture, il D. Lgs n. 12 aprile 2006, n. 163, la struttura dell'Autorit\u00e0 venne completamente riorganizzata per ampliare le sue funzioni, non pi\u00f9 limitate ai lavori, bens\u00ec anche alle forniture di beni e di servizi, includendo, in pratica, qualunque tipo di appalto effettuato da parte di una pubblica amministrazione.\nNel 2014 \u00e8 stata soppressa (D.L. n. 90/2014) e i suoi compiti e le sue strutture sono confluite nell'Autorit\u00e0 nazionale anticorruzione (ANAC).\nFunzioni.\nL'Autorit\u00e0 aveva il compito principale di vigilare sui contratti pubblici di lavori, servizi e forniture in tutti i settori dell'ordinamento, per garantire il rispetto dei principi di trasparenza e correttezza delle gare di appalto, nonch\u00e9 il rispetto delle regole della concorrenza nelle procedure di gara. Vigilava inoltre sul sistema di qualificazione delle imprese SOA (Societ\u00e0 organismi di attestazione).\nL'AVCP inoltre aveva un potere di segnalazione al Governo, al Parlamento e al Ministero delle Infrastrutture e dei Trasporti di situazioni che potessero portare all'inosservanza o falsa applicazione della normativa sui contratti pubblici. Essa poteva formulare delle proposte in relazione alla legislazione che disciplina i contratti pubblici di lavori, servizi e forniture.\nDal 2004, ogni anno, ha inviato al Governo e al Parlamento e pubblicato una relazione annuale nella quale si rappresentava la situazione nel settore dei contratti pubblici.\nInoltre, l'Autorit\u00e0 su richiesta della stazione appaltante, ovvero dell'amministrazione che ha indetto l'appalto, come pure di una o pi\u00f9 delle altre parti sempre dell'appalto, poteva esprimere un parere non vincolante su questioni insorte durante lo svolgimento delle procedure di gara, eventualmente formulando una ipotesi di soluzione.\nL'AVCP provvedeva alla raccolta e alla elaborazione dei dati informativi concernenti i contratti pubblici su tutto il territorio nazionale, promuovendo la realizzazione di un sistema informatico con le stazioni appaltanti, le Regioni, per acquisire informazioni in tempo reale sui contratti pubblici.\nPoteri.\nAl fine di realizzare i suoi compiti istituzionali l'Autorit\u00e0 disponeva di penetranti poteri. Essi si possono riassumere in:\nL'AVCP aveva a sua disposizione il Corpo della Guardia di finanza, che eseguiva le verifiche e gli accertamenti richiesti agendo con gli stessi poteri di indagine attribuiti al corpo ai fini degli accertamenti relativi all'imposta sul valore aggiunto e alle imposte sui redditi. Da sottolineare che tutte le notizie, le informazioni e i dati acquisiti dalla Guardia di finanza nello svolgimento di tali attivit\u00e0, erano comunicati all'Autorit\u00e0.\nL'Autorit\u00e0 poteva irrogare sanzioni amministrative pecuniarie, commisurate al valore del contratto pubblico cui le violazioni si riferivano. Inoltre, qualora un soggetto cui veniva richiesta l'informazione utile all'Autorit\u00e0 non l'avesse comunicata, ovvero si fosse rifiutata o avesse omesso, senza giustificato motivo di fornirla o anche solo di esibire i documenti chiesti, o se questi non fossero veritieri, questa poteva irrogare forti sanzioni.\nSe avesse ravvisato elementi o notizie che potessero configurare ipotesi di reato o, comunque, avessero rilevanza penale, l'Autorit\u00e0 era tenuta a comunicare tutti gli elementi, e le fonti di prova in suo possesso, alla Procura della Repubblica competente. Se invece il contratto fosse stato suscettibile di provocare pregiudizio all'erario pubblico, era tenuta a darne notizia alla Procura generale della Corte dei Conti, con trasmissione di tutti gli atti.\nComposizione.\nL'Autorit\u00e0, ai sensi dell'art. 6 del D. Lgs. n. 163/2006, come modificato dall'art. 2, comma 85, del D.L. 3 ottobre 2006, n. 262, convertito dalla legge 24 novembre 2006, n. 286 era un organo collegiale costituito da sette membri, nominati d'intesa dal Presidente della Camera dei deputati e dal Presidente del Senato, scelti tra personalit\u00e0 operanti in settori tecnici, economici e giuridici con riconosciuta professionalit\u00e0. \nIn precedenza i membri erano 5.\nL'Autorit\u00e0 era completamente autonoma da un punto di vista contabile, amministrativo, funzionale, di giudizio e non riceveva ordini da qualunque altro organo.\nL'ultimo consiglio in carica prima della soppressione dell'AVCP (luglio 2011 - luglio 2014) era composto da:\nPresidente:\nComponenti:\nOrganizzazione dell'Autorit\u00e0.\nL'Autorit\u00e0 era strutturata in: \nBibliografia.\nD. Lgs. 12 aprile 2006, n. 163, \"Codice dei contratti pubblici relativi a lavori, servizi e forniture in attuazione delle direttive 2004/17/CE e 2004/18/CE\""}
{"id": "1803897", "revid": "33689", "url": "https://it.wikipedia.org/wiki?curid=1803897", "title": "Publio Cornelio Rufino (console 290 a.C.)", "text": "Biografia.\nEletto console nel 290 a.C., port\u00f2 ad una conclusione vittoriosa la terza guerra sannitica, celebrando un trionfo.\nNuovamente console nel 277 a.C., condusse una guerra nell'Italia meridionale contro i Sanniti e i Greci d'Italia, che non avevano pi\u00f9 il sostegno di Pirro; l'elezione fu sostenuta persino da un nemico personale di Rufino, Gaio Fabrizio Luscino, in quanto i Romani avevano bisogno di un comandante militare capace ed esperto per condurre la guerra (forse, per\u00f2, questa testimonianza si riferisce alla sua elezione a dittatore, avvenuta in data non nota, probabilmente nel 280 a.C.). L'evento principale di questa guerra fu la conquista romana di Crotone.\nNel 275 a.C., i censori Gaio Fabrizio Luscino e Quinto Emilio Papo espulsero Rufino dal senato, in quanto era stato accusato di possedere un piatto di argento da dieci libbre.\nSecondo Plinio il Vecchio, Rufino perse la vista durante il sonno mentre sognava le proprie disgrazie (\"Storia naturale\", vii.50). Suo nipote fu il primo della famiglia ad usare il \"cognomen\" \"Sulla\"."}
{"id": "1803900", "revid": "149727", "url": "https://it.wikipedia.org/wiki?curid=1803900", "title": "Diehlo", "text": ""}
{"id": "1803904", "revid": "147225", "url": "https://it.wikipedia.org/wiki?curid=1803904", "title": "Diner Dash 2", "text": ""}
{"id": "1803905", "revid": "103104278", "url": "https://it.wikipedia.org/wiki?curid=1803905", "title": "Sch\u00f6nflie\u00df", "text": ""}
{"id": "1803910", "revid": "287204", "url": "https://it.wikipedia.org/wiki?curid=1803910", "title": "Gabriele Ferro (motociclista)", "text": "Carriera.\nEsordisce nel campionato di minimoto con una Grc e vince il titolo degli Assoluti d'Italia dopo cinque anni. Nel 2003 gareggia nel campionato nazionale 125, concludendo 8\u00ba nel trofeo monomarca giunge 3\u00ba. L'anno successivo viene assunto dalla Fantic Motor per gareggiare nella classe 250 del motomondiale. Nella stagione non riesce ad ottenere punti validi per la classifica iridata, non raggiungendo in varie occasioni neppure la qualificazione.\nNel motomondiale 2008 ha partecipato al Gran Premio d'Italia e a quello di San Marino in qualit\u00e0 di wild card a bordo di una Honda in classe 125 senza per\u00f2 conquistare punti.\nL'anno successivo partecipa nuovamente al GP di San Marino come wild card a bordo di un'Aprilia, sempre senza ottenere punti.\nHa partecipato al campionato Italiano Velocit\u00e0 2010 in classe 125, giungendo al 21\u00ba posto al termine della stagione."}
{"id": "1803912", "revid": "287204", "url": "https://it.wikipedia.org/wiki?curid=1803912", "title": "Ivan Egorovic Starov", "text": ""}
{"id": "1803913", "revid": "110157", "url": "https://it.wikipedia.org/wiki?curid=1803913", "title": "C/1966 P2 Barbon", "text": "La Cometa Barbon, formalmente indicata come C/1966 P2 (Barbon), \u00e8 una cometa non periodica scoperta il 15 agosto 1966 come un oggetto della nona magnitudine, dall'astronomo italiano Roberto Barbon, col telescopio Schmidt \"Samuel Oschin\" di 1,22 metri di diametro dell'Osservatorio di Monte Palomar (codice 675) situato in California. Una scoperta indipendente della cometa sarebbe stata effettuata da Alan Thomas."}
{"id": "1803914", "revid": "28592", "url": "https://it.wikipedia.org/wiki?curid=1803914", "title": "Lavra di Alessandro Nevskij", "text": ""}
{"id": "1803918", "revid": "486946", "url": "https://it.wikipedia.org/wiki?curid=1803918", "title": "Accademia delle Arti di San Pietroburgo", "text": ""}
{"id": "1803923", "revid": "287204", "url": "https://it.wikipedia.org/wiki?curid=1803923", "title": "\u00c1guas Frias (Brasile)", "text": "\u00c1guas Frias \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803924", "revid": "36426", "url": "https://it.wikipedia.org/wiki?curid=1803924", "title": "Seminario vescovile Girolamo Gavi", "text": "Il Seminario vescovile Girolamo Gavi si trova a Livorno, a breve distanza dal Cisternone e dalla Pia Casa di Lavoro.\nInoltre, presso questa struttura, alla quale \u00e8 annessa la chiesa di Sant'Andrea, \u00e8 ospitata la residenza del vescovo della Diocesi di Livorno, mentre alcuni locali sono riservati al Museo diocesano Leonello Barsotti, la cui inaugurazione si \u00e8 tenuta il 22 dicembre 2008.\nStoria.\nLa costruzione di un seminario nell'area occupata da un cimitero settecentesco, risale alla prima met\u00e0 dell'Ottocento, quando Gaetano Gherardi avvi\u00f2 la realizzazione della chiesa di Sant'Andrea; i lavori, ai quali non fu estraneo neanche l'apporto del sacerdote Giovan Battista Quillici, interessarono anche il peristilio dell'antico cimitero, attorno al quale sorse il complesso del seminario, la cui facciata fu posta in asse col campanile della suddetta chiesa.\nIl complesso fu inaugurato sul finire del 1851 alla presenza del vescovo Girolamo Gavi e nei decenni successivi, fino al 1900, ospit\u00f2 pure un collegio per studenti laici. Nel 1857 fu visitato da papa Pio IX.\nDopo le distruzioni subite nel corso della seconda guerra mondiale, quando l'annessa chiesa di Sant'Andrea fu gravemente danneggiata, il seminario fu restaurato ed inaugurato nel 1952.\nTuttavia la struttura fu chiusa pochi anni dopo e gli studenti di Teologia furono trasferiti al seminario maggiore arcivescovile di Firenze; il seminario minore invece fu chiuso nel 1970.\nSuccessivamente, nel 1984, il complesso fu riaperto in una sede posta non distante dal quartiere di Montenero; nel 2004, grazie all'opera del vescovo Diego Coletti, il seminario fu nuovamente trasferito nella storica sede.\nOggi la struttura storica ospita l'Arcivescovado, il Museo diocesano, gli uffici, gli archivi e la biblioteca della diocesi."}
{"id": "1803925", "revid": "682087", "url": "https://it.wikipedia.org/wiki?curid=1803925", "title": "Cattedrale di Smol'nij", "text": ""}
{"id": "1803928", "revid": "287204", "url": "https://it.wikipedia.org/wiki?curid=1803928", "title": "Renault Type 671", "text": "Il Type 671 era un motore a scoppio prodotto dal 1956 al 1960 dalla Casa automobilistica francese Renault.\nCaratteristiche.\nIl motore 671 deriva direttamente dal motore 668 da 2 litri, rispetto al quale si distingue per l'alesaggio, portato da 85 ad 88 mm, mentre la corsa \u00e8 rimasta invariata e misura sempre 88 mm come nel motore \"668\".\nIn pratica, il motore \"671\" \u00e8 caratterizzato come segue:\nQuesto motore \u00e8 stato montato esclusivamente sulle Renault Fr\u00e8gate, Domaine e Manoir prodotte dal 1956 al 1960.\nUna versione leggermente pi\u00f9 potente di questo motore erogava 80 CV ed \u00e8 stata montata sulle \"Fr\u00e9gate Transfluide\", ossia quelle dotate di cambio semiautomatico."}
{"id": "1803930", "revid": "1305772", "url": "https://it.wikipedia.org/wiki?curid=1803930", "title": "Demidov", "text": "Demidov pu\u00f2 riferirsi a:"}
{"id": "1803935", "revid": "121103553", "url": "https://it.wikipedia.org/wiki?curid=1803935", "title": "Centro vasomotore", "text": "Nella formazione reticolare, a livello del bulbo, \u00e8 situato il centro vasomotore che, insieme al centro cardiaco e al centro respiratorio, hanno la funzione di regolare la pressione arteriosa agendo sulla contrazione della muscolatura liscia dei vasi. Nel caso in cui i chemocettori percepiscano un aumento nella concentrazione di anidiride carbonica, il centro vasomotore stimola il sistema nervoso simpatico a causare vasocostrizione, se invece i livelli di anidride carbonica percepiti sono bassi, il centro vasomotore causa vasodilatazione.\n\u00c8 costituito da due aree, con funzione opposta:\nLa clonidina, un farmaco simpaticomimetico alfa-2 agonista, stimola i recettori adrenergici situati nel centro vasomotore, determinando l'abbassamento della pressione sanguigna. La clonidina infatti viene utilizzata come farmaco anti-ipertensivo."}
{"id": "1803937", "revid": "767487", "url": "https://it.wikipedia.org/wiki?curid=1803937", "title": "Guatamb\u00fa", "text": "Guatamb\u00fa \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803941", "revid": "599013", "url": "https://it.wikipedia.org/wiki?curid=1803941", "title": "Irati", "text": ""}
{"id": "1803942", "revid": "1762097", "url": "https://it.wikipedia.org/wiki?curid=1803942", "title": "Maravilha", "text": ""}
{"id": "1803948", "revid": "339392", "url": "https://it.wikipedia.org/wiki?curid=1803948", "title": "Accademia delle Arti", "text": ""}
{"id": "1803949", "revid": "767487", "url": "https://it.wikipedia.org/wiki?curid=1803949", "title": "Irati (Santa Catarina)", "text": "Irati \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803952", "revid": "339392", "url": "https://it.wikipedia.org/wiki?curid=1803952", "title": "Difesa simmetrica", "text": ""}
{"id": "1803954", "revid": "486946", "url": "https://it.wikipedia.org/wiki?curid=1803954", "title": "Seminario Gavi", "text": ""}
{"id": "1803955", "revid": "287204", "url": "https://it.wikipedia.org/wiki?curid=1803955", "title": "Jardin\u00f3polis (Santa Catarina)", "text": "Jardin\u00f3polis \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803956", "revid": "28592", "url": "https://it.wikipedia.org/wiki?curid=1803956", "title": "Semjonovskoje", "text": ""}
{"id": "1803957", "revid": "110157", "url": "https://it.wikipedia.org/wiki?curid=1803957", "title": "Maravilha (Santa Catarina)", "text": "Maravilha \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803958", "revid": "944090", "url": "https://it.wikipedia.org/wiki?curid=1803958", "title": "Ordine di battaglia della Regia Marina all'entrata in guerra nel secondo conflitto mondiale", "text": ""}
{"id": "1803960", "revid": "272605", "url": "https://it.wikipedia.org/wiki?curid=1803960", "title": "Diavolo al Pontelungo", "text": ""}
{"id": "1803961", "revid": "1945278", "url": "https://it.wikipedia.org/wiki?curid=1803961", "title": "Modelo", "text": "Modelo \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3. Copre un'area di 92.717 km\u00b2."}
{"id": "1803963", "revid": "113666902", "url": "https://it.wikipedia.org/wiki?curid=1803963", "title": "Friedland", "text": "Friedland pu\u00f2 riferirsi a:"}
{"id": "1803964", "revid": "92723", "url": "https://it.wikipedia.org/wiki?curid=1803964", "title": "Hu\u00ecs\u012b", "text": "La vita, le opere, le dottrine.\nVenticinquesimo patriarca Tiantai (giapp. Tendai), secondo il lignaggio che segue la lista dei ventitr\u00e9 patriarchi indiani indicati nel \"F\u00f9 f\u01cez\u00e0ng y\u012bnyu\u00e1n zhu\u00e0n\" (\u4ed8\u6cd5\u85cf\u56e0\u7de3\u50b3, giapp. \"Fuh\u014dz\u014din'enden\", Trasmissione del tesoro del Dharma, T.D. 2058.50) opera del V sec., tradotta dal sanscrito in cinese, secondo la tradizione, da J\u00edji\u0101y\u00e8 (\u5409\u8fe6\u591c, Kekaya or Ki\u00efkara?, date non disponibili) e da T\u00e1ny\u00e0o (\u66c7\u66dc, intorno al 450-490) nel 472 e a cui, nel VI secolo, furono aggiunti i tre patriarchi cinesi: Hu\u00ecw\u00e9n (\u6167\u6587, V secolo), Hu\u00ecs\u012b (\u5357\u5dbd, 515-577) e Zh\u00ecy\u01d0 (\u667a\u9857, 538-597).\nHu\u00ecs\u012b \u00e8 comunque considerato il maestro di Zh\u00ecy\u01d0, quest'ultimo il vero fondatore della scuola Ti\u0101nt\u00e1i avendone eretto il primo monastero sulla omonima catena montuosa situata nella provincia cinese dello Zhejiang.\nHu\u00ecs\u012b nacque nel 515, durante la dinastia Wei Settentrionali (\u5317\u9b4f \"B\u011bi W\u00e8i\") probabilmente durante il regno di Xi\u00e0o M\u00edng (\u5b5d\u660e anche conosciuto come Yu\u00e1n X\u01d4, \u5143\u8a61 regno: 515-28). Divenne \"sramanera\" (monaco novizio, cinese \u6c99\u5f4c \"sh\u0101m\u00ed\") all'eta di quattordici anni avviandosi allo studio del \"Saddharmapu\u1e47\u1e0dar\u012bkas\u016btra\" (Sutra del Loto, \u5999\u6cd5\u84ee\u83ef\u7d93 \"Mi\u00e0of\u01ce Li\u00e1nhu\u0101 J\u012bng\", giapp. \"My\u014dh\u014d Renge Ky\u014d\", conservato nel \"F\u01cehu\u0101b\u00f9\").\nA diciannove anni raggiunse una prima \"illuminazione\" meditando sul \"Zu\u00ecmi\u00e0o sh\u00e8ngd\u00ecng j\u012bng\" (\u6700\u5999\u52dd\u5b9a\u7d93, Il sutra del meraviglioso samadhi, \" Saimy\u014dsh\u014d j\u014dgy\u014d\") decidendo di divenire un eremita. Conobbe quindi Hu\u00ecw\u00e9n che gli insegn\u00f2 le pratiche meditative, ma ad un certo punto disper\u00f2 di realizzare l'\"illuminazione\" definitiva ammalandosi gravemente nel 539.\nFinalmente realizz\u00f2 il \"risveglio\" quando, disperato e deciso a gettarsi dal tetto di un tempio sal\u00ec in cima al muro. Pi\u00f9 tardi defin\u00ec questa sua esperienza come \"f\u01cehu\u0101 s\u0101nm\u00e8i\" (\u6cd5\u83ef\u4e09\u6627, Samadhi del Loto, giapp.: \"hokke zanmai\").\nAlcuni monaci daoisti cercarono di avvelenarlo e quindi si rifugi\u00f2 nel Sud della Cina, sul Monte Dasu (\u5927\u8607\u5c71, \"D\u00e0s\u016b sh\u0101n\", nello Henan) dove copi\u00f2 a caratteri d'oro il \"Sutra del Loto\".\nQui conobbe, nel 561, Zh\u00ecy\u01d0 che gli fu allievo per i successivi sette anni.\nLo scoppio di un'ulteriore guerra dinastica separ\u00f2 nel 567 il maestro dall'allievo: Hu\u00ecs\u012b torner\u00e0 al monastero di N\u00e1nyu\u00e8 (\u5357\u5cb3, meglio conosciuto come Tempio del Monte Heng, \u5357\u5cb3\u5927\u5e99, attualmente nello Henan) da dove era partito anni prima e l\u00ec morir\u00e0 all'et\u00e0 di sessantadue anni. Zh\u00ecy\u01d0 invece si diriger\u00e0 verso Jinling (capitale della dinastia Chen meridionale, oggi Nanchino), risiedendo nel tempio di W\u01cegu\u0101n (\u74e6\u5b98\u5bfa, W\u01cegu\u0101n-s\u00ec).\nDi Hu\u00ecs\u012b conserviamo nel Canone cinese dieci opere: \nA Hu\u00ecs\u012b viene attribuita la dottrina della 'simultaneit\u00e0 delle tre consapevolezze' (\u4e00\u5fc3\u4e09\u89c0, \"y\u012bx\u012bn s\u0101ngu\u0101n\"): consapevolezza della vacuit\u00e0 di ogni fenomeno (\u89c0\u7a7a \"gu\u0101nk\u014dng\"), consapevolezza della sua unicit\u00e0 provvisoria (\u89c0\u5047, \"gu\u0101nji\u01ce\") e quindi consapevolezza unita di vacuit\u00e0 e unicit\u00e0 provvisoria di ogni fenomeno o suoi insiemi (\u89c0\u4e2d \"gu\u0101nzh\u014dng\") . Tale dottrina eredita quella della 'simultaneit\u00e0 della mente nelle tre saggezze' (\u4e00\u5fc3\u4e09\u667a \"y\u012bx\u012bn s\u0101nzh\u00ec\") di Hu\u00ecw\u00e9n ed \u00e8 alla base delle dottrine Ti\u0101nt\u00e1i dello \"yu\u00e1nr\u00f3ng s\u0101nd\u00ec\" (\u5713\u878d\u4e09\u8ae6) e dello \"y\u012bni\u00e0n s\u0101nqi\u0101n\" (\u4e00\u5ff5\u4e09\u5343)."}
{"id": "1803965", "revid": "287204", "url": "https://it.wikipedia.org/wiki?curid=1803965", "title": "Saltinho", "text": ""}
{"id": "1803969", "revid": "123788623", "url": "https://it.wikipedia.org/wiki?curid=1803969", "title": "Bustese", "text": "Il Bustese (\"B\u00fcstees\" in dialetto bustocco) corrisponde alla zona dell'Altomilanese, comprendente Busto Arsizio ed alcuni comuni limitrofi situati lungo la valle del fiume Olona, denominati anche \"comuni del Medio Olona\". Col passare del tempo l'urbanizzazione di quest'area sta aumentando sempre di pi\u00f9 ed i vari comuni si stanno saldando tra loro creando un unico agglomerato urbano.\nIl termine \"bustese\", tuttavia, \u00e8 pi\u00f9 spesso utilizzato per indicare l'abitante di Busto Garolfo o, talvolta, l'abitante di Busto Arsizio nato fuori citt\u00e0, dal momento che gli abitanti nati a Busto Arsizio si chiamano \"bustocchi\".\nTerritorio.\nIl territorio, conosciuto anche come Busto Valle Olona, ha un'altitudine che varia tra i 194 m s.l.m. (campagna a sud di Borsano) e i 275 m s.l.m. (campagne a nord-ovest di Fagnano Olona).\nLa superficie del territorio \u00e8 di quasi 76\u00a0km\u00b2. Attualmente la popolazione residente in quest'area \u00e8 di circa 147.500 unit\u00e0. La densit\u00e0 \u00e8 quindi molto alta e supera i 1940 abitanti per chilometro quadrato.\nPer i comuni limitrofi Busto Arsizio rappresenta un punto di riferimento, in quanto ospita tutte le strutture pubbliche di cui non dispongono i comuni della Valle Olona. Infatti a Busto Arsizio si trovano un ospedale, un tribunale, le carceri, due stazioni ferroviarie, uno svincolo dell'Autostrada dei Laghi e tre svincoli della superstrada Malpensa 2000 (Strada statale 336 dell'Aeroporto della Malpensa). Per quanto riguarda gli altri comuni, solo Castellanza pu\u00f2 vantare qualche struttura pubblica, quali una stazione ferroviaria ed uno svincolo dell'Autostrada dei Laghi.\nAnche Busto Arsizio, per\u00f2, ha sempre necessitato di uno stretto legame con i comuni della Valle Olona, infatti senza la forza motrice di un corso d'acqua Busto non sarebbe mai potuto diventare uno dei maggiori centri dell'industria tessile in Italia. Busto Arsizio \u00e8 sempre stato privo di corsi d'acqua, fatta eccezione per il modesto Rile-Tenore, piccolo torrente che, per gran parte dell'anno, disperde le acque nelle brughiere poste all'estremit\u00e0 settentrionale della citt\u00e0. Fu cos\u00ec che tutti i maggiori industriali di Busto Arsizio aprirono degli stabilimenti in Valle Olona, sfruttando la forza motrice dell'Olona che, gi\u00e0 da secoli, muoveva le pale dei mulini idraulici.\nGeografia.\nCome gi\u00e0 detto, il territorio ha un'altitudine che varia tra i 194 m s.l.m. e i 275 m s.l.m. Si pu\u00f2 quindi capire che il territorio si trova in gran parte a modeste quote collinari ed \u00e8 piuttosto pianneggiante, fatta eccezione per il solco vallivo del fiume Olona, che scorre incassato tra i 10 e i 50 metri, rispetto ai territori circostanti.\nQuasi tutto il Bustese si estende sopra i 200 m s.l.m., fatta eccezione per le estremit\u00e0 meridionali dei comuni di Busto Arsizio (quartiere di Borsano) e Castellanza.\nIl suolo \u00e8 divisibile in tre parti: a sud l'alta pianura, con un suolo prevalentemente arido e di difficile coltivazione, dove nelle zone non urbanizzate domina la brughiera; la Valle Olona, con un fondo alluvionale piuttosto fertile; ed infine i panalti, ricoperti in parte da boschi di latifoglie.\nTutti i comuni hanno la medesima Classificazione sismica: zona 4 (sismicit\u00e0 molto bassa), Ordinanza PCM n. 3274 del 20/03/2003.\nIdrografia.\nNel territorio si trova un solo corso d'acqua di rilievo: il fiume Olona. Questo corso d'acqua \u00e8 l'unico perenne del Bustese ed \u00e8 stato fondamentale nello sviluppo industriale di questo territorio. Lungo 131\u00a0km, nasce dalle Prealpi Varesine, bagna Milano ed infine confluisce nel Po nel Pavese.\nGli altri corsi d'acqua del Bustese sono tutti torrenti periodici, che solitamente hanno una portata propria solo in tempo di pioggia. Il maggiore \u00e8 il Rile-Tenore, che si forma nell'estremit\u00e0 settentrionale di Busto Arsizio dall'unione del torrente Rile e del Tenore. Il primo interessa solo in piccola parte il Bustese, scorrendo principalmente nel Gallaratese. Il Rile lambisce infatti solo Busto Arsizio dove, al confine con Gallarate e Cassano Magnago, si immette nelle vasche di laminazione e spagliamento controllato costruite negli anni ottanta per ovviare ai frequenti allagamenti che in tempo di pioggia colpivano i quartieri settentrionali di Busto e la zona meridionale di Cassano. In queste vasche confluisce anche il Tenore. Esso nasce a Morazzone, a sud di Varese, ed entra nel Bustese a Fagnano Olona, dove lambisce la frazione Fornaci. Attraversa poi la zona a sud di Cassano Magnago, ed infine raggiunge Busto Arsizio, dove confluisce nelle vasche, unendosi al Rile. In tempo di portate elevate, i due corsi d'acqua uniti proseguono il loro viaggio col nome di Rile-Tenore, in una condotta artificiale, realizzata per svuotare le vasche in caso di necessit\u00e0.\nIl Rile-Tenore bagna Busto Arsizio (quartiere di Sant'Anna) ed Olgiate Olona, dove sfocia nell'Olona.\nPrima della costruzione delle vasche, solitamente i due torrenti spagliavano le loro acque nelle brughiere a nord di Busto, a causa della permeabilit\u00e0 del terreno circostante, e solo in tempo di pioggia proseguivano verso Busto. Anticamente, fino al XVII secolo, il Tenore attraversava il centro storico di Busto Arsizio.\nAltro corso d'acqua che interessa in piccola parte il Bustese \u00e8 il Fontanile di Tradate, che lambisce i boschi ad est di Gorla Maggiore e Gorla Minore. Come il Rile ed il Tenore, anche questo torrente, di portata ancor pi\u00f9 periodica e modesta, spaglia le sue acque nelle brughiere presso Gorla Minore, dove sono \u00e8 stata recentemente costruita una vasca di laminazione e spagliamento controllato delle acque. In precedenza, in periodi di piena, il Fontanile si univa al Gradeluso, e fluendo nel Bozzente, diveniva tributario dell'Olona.\nUn discorso a parte meritano le risorgive presenti in Valle Olona. Una zona umida di discrete dimensioni \u00e8 presente nel fondovalle di Fagnano Olona, alimentata dalle \"Fontane Paschelli\". Ma la risorgiva pi\u00f9 nota \u00e8 sicuramente la \"Fonte di Manigunda\", situata sulla strada che sale a Bergoro, alla quale erano attribuite leggendarie propriet\u00e0 curative.\nAree protette.\nNonostante il territorio sia caratterizzato da un'altissima densit\u00e0 di popolazione, presenta ancora delle aree naturali che presentano boschi di latifoglie, brughiera e terreni coltivati.\nTra gli altri parchi, oltre ai parchi pubblici comunali, vi sono alcuni parchi locali di interesse sovraccomunale (PLIS). Tra questi, quello di pi\u00f9 vecchia istituzione \u00e8 il Parco Alto Milanese (PAM), istituito nel 1987, con sede a Busto, su un territorio agricolo tra Busto Arsizio, Castellanza e Legnano. Unico parco locale interamente compreso nel Bustese \u00e8 il Parco del medio Olona, istituito nel 2006, con sede a Fagnano, esso interessa anche i comuni di Solbiate Olona, Gorla Maggiore, Gorla Minore, Olgiate Olona e Marnate. Questo parco protegge il fondovalle solcato dall'Olona, ed alcuni boschi posti ai lati della Valle Olona, dove scorrono il Tenore e il Fontanile di Tradate. Altro parco locale del Bustese \u00e8 quello del Bosco del Rugareto, con sede a Cislago, e che interessa anche Marnate e Gorla Minore (oltre a Rescaldina).\nClima.\nIl clima del Bustese, come del resto, quello delle zone circostanti \u00e8 di tipo continentale con inverni freddi con molte giornate di gelo. La nebbia \u00e8 principalmente diffusa nelle campagne e lungo l'Olona. Le estati sono calde, umide e moderatamente piovose. Le temperature, in questo periodo, possono superare i 30\u00a0\u00b0C e l'umidit\u00e0 superare il 90%, causando quel fenomeno di caldo umido comunemente chiamato afa. Le precipitazioni in questa stagione, avvengono per lo pi\u00f9 sotto forma di temporale o acquazzone. La ventilazione del territorio \u00e8 piuttosto scarsa, ma superiore a quella dei territori circostanti. La temperatura media minima del mese pi\u00f9 freddo, gennaio, \u00e8 attorno ai -4\u00a0\u00b0C; quella massima del mese pi\u00f9 caldo, luglio, \u00e8 di circa +29\u00a0\u00b0C. La temperatura media annua \u00e8 di circa 11\u00a0\u00b0C. La temperatura pi\u00f9 elevata \u00e8 stata registrata nel luglio 1983 ed \u00e8 stata pari a +37\u00a0\u00b0C, mentre la pi\u00f9 bassa \u00e8 stata registrata nel gennaio 1985 ed \u00e8 stata pari a -18\u00a0\u00b0C. Le precipitazioni medie annue sono superiori ai 1200\u00a0mm e presentano un picco primaverile ed autunnale, con un minimo relativo invernale. La media niveometrica del territorio si aggira intorno ai 35\u00a0cm annui.\nVegetazione.\nNell'area meridionale del Bustese, il territorio di alta pianura, \u00e8 fortemente urbanizzato, e nelle aree ancora naturali, troviamo la classica brughiera, con la robinia, la quercia, il nocciolo, il castano ed il carpino. Tra gli arbusti, domina su tutti il brugo. Lungo l'Olona troviamo soprattutto pioppi, ontani, robinie e salici. Nell'estremit\u00e0 settentrionale, la vegetazione assume l'aspetto di un bosco prevalentemente di latifoglie, in cui troviamo, oltre alla quercia, al nocciolo e alla robinia, anche il castagno, che in questa zona domina sulle altre essenze arboree. Significativa anche la presenza dell'unica conifera autoctona della zona: il pino silvestre.\nStoria.\nLe origini.\nLe prime frequentazioni umane del medio corso del fiume Olona risalgono all'Et\u00e0 del Rame (2500-2200 a.C.), anche se i primi insediamenti umani stabili risalgono all'Et\u00e0 del Bronzo (XIII-X secolo a.C.), quando si insediarono sul territorio alcune trib\u00f9 liguri.\nDai Celti ai Romani.\nDagli inizi del IV secolo a.C. i Celti, che gi\u00e0 da tempo avevano valicato le Alpi ed erano penetrati in Pianura Padana, avviarono la conquista dell'Italia Settentrionale, ed intorno al 388 a.C., la trib\u00f9 celtica degli Insubri si insedi\u00f2 tra la Sesia e l'Adda. Gli Insubri si organizzarono in villaggi sparsi, particolarmente numerosi nella fascia pedemontana. \u00c8 in questo periodo che iniziarono a svilupparsi i primi borghi nel Bustese. Tra questi, quello che assunse maggiore importanzanza fu Castegnate, posto in prossimit\u00e0 di un guado sul fiume Olona.\nTra la fine del III secolo a.C. ed il 194 a.C., il territorio venne conquistato dai Romani. In questo periodo si svilupparono tutti i borghi del Bustese. Il borgo che assunse maggiore importanza fu Olgiate Olona, che in seguito divenne sede della pieve della zona, assumendo anche una notevole importanza dal punto di vista amministrativo.\nI Longobardi e il Contado del Seprio.\nDopo la caduta dell'Impero romano d'Occidente, avvenuta nel 476 d.C., nel Bustese ed in tutta la Lombardia, arrivarono i Longobardi, che inclusero il Bustese nel Contado del Seprio, un'isitituzione che aveva come capoluogo Castelseprio, importante centro della media Valle Olona. Ai Longobardi succedettero i Franchi guidati da Carlo Magno, che fond\u00f2 il Sacro Romano Impero. Nel periodo carolingio il potere del Seprio and\u00f2 scemando.\nLa Battaglia di Legnano.\nLa dominazione dei Franchi, che avevano incluso il Seprio e l'Italia Settentrionale nel Sacro Romano Impero, fin\u00ec nel 1176, quando i comuni lombardi si allearono fra loro e sconfissero l'imperatore germanico Federico I detto il Barbarossa nella Battaglia di Legnano, questa avvenne probabilmente nei campi presso la Cascina Brughetto, situati tra Busto Arsizio, Borsano e Legnano. I comuni lombardi attaccarono e sconfissero il Barbarossa, che scendeva lungo l'Olona, avendo soggiornato a Cairate.\nLa lotta tra Visconti e Torriani.\nDopo la Battaglia di Legnano, i comuni del Bustese entrarono a far parte dell'area d'influenza milanese e parteciparono alla lotta per il potere tra i Visconti ed i Torriani. Pare che i maggiori centri, Olgiate, Fagnano e Busto patteggiarono per i Visconti, mentre solo Gorla si schier\u00f2 con i Torriani. Questo port\u00f2 inizialmente Busto a subire le rappresaglie dei Torriani che ne distrussero il castello, e successivamente Gorla a subire quelle dei seguaci di Ottone Visconti, in seguito alla vittoria decisiva sui Torriani, ottenuta con la distruzione di Castelseprio, nel 1287.\nGli Sforza ed il Rinascimento.\nAi Visconti succedettero nel 1449 gli Sforza. Durante il dominio sforzesco iniziarono a sorgere numerosi i mulini idraulici sul fiume Olona, che gi\u00e0 da tempo rendevano noto l'Altomilanese come il \"Granaio di Milano\". Sempre in questo periodo il Rinascimento raggiunse anche il Bustese, a testimoniarne l'arrivo \u00e8 uno dei maggiori edifici religiosi del territorio: il Santuario di Santa Maria di Piazza a Busto Arsizio, la cui costruzione inizi\u00f2 nel 1517.\nLa dominazione spagnola e la peste del 1630.\nNel 1521, inizi\u00f2 la dominazione spagnola del Ducato di Milano, che avrebbe portato miseria, difficolt\u00e0 economiche ed epidemie.\nNel 1583, San Carlo Borromeo, decise di trasferire il capo della pieve da Olgiate Olona a Busto Arsizio, divenuto ormai da tempo pi\u00f9 popoloso e importante. A quel tempo appartenevano alla Pieve di Busto gli allora comuni di Olgiate, Prospiano, Gorla Minore, Gorla Maggiore, Rescalda, Cairate, Cislago, Fagnano con Solbiello, Bergoro, Cascina Selva Longa (in seguito Cascina del Buon Ges\u00f9), Cascina Brughetto, Cascina dei Poveri, Castellanza, Castegnate, Marnate, Nizzolina, Solbiate Olona, Villa Cortese e Sacconago. L'attuale quartiere bustocco di Borsano apparteneva invece alla Pieve di Dairago.\nDurante la dominazione spagnola, lo sviluppo economico fu molto difficile ed anche la popolazione fu decimata a causa della terribile epidemia di peste del 1630.\nPoco prima dell'epidemia di peste, nel 1609, partirono i lavori per la costruzione della Basilica di San Giovanni Battista a Busto, che sarebbe diventato il nuovo cuore religioso della pieve. A causa della peste i lavori durarono molto e la chiesa fu consacrata solo nel 1646. Nonostante la difficile situazione economico-sociale, prosegu\u00ec a pieno ritmo il lavoro dei mulini ad acqua. Nel Seicento, sul territorio, ne erano presenti circa una trentina, tutti lungo l'Olona.\nLa dominazione austriaca.\nLa lunga e difficile dominazione spagnola si concluse solo nel 1713, quando con il Trattato di Utrecht, il Ducato di Milano pass\u00f2 sotto il dominio dell'Impero Austro Ungarico.\nIn questo periodo l'economia migliora, e nel XIX secolo, inizi\u00f2 in tutto il Bustese, quello sviluppo industriale che tra la fine dell'Ottocento e la prima met\u00e0 del Novecento, avrebbe raggiunto livelli altissimi. I mulini idraulici, iniziarono cos\u00ec lentamente ad essere soppiantati da stabilimenti industriali, specie cotonifici, tessiture e cartiere.\nLa Repubblica Cisalpina.\nLa dominazione austriaca si interruppe bruscamente nel 1796, quando le truppe francesi di Napoleone Bonaparte, conquistarono il Ducato di Milano, inserendolo nella Repubblica Cisalpina. Il periodo francese si concluse nel 1814, e con la Restaurazione, il Bustese, assieme a tutto il Ducato di Milano venne riassegnato all'Austria-Ungheria.\nIl Risorgimento.\nNel XIX secolo col ritorno degli austriaci in Lombardia, si diffusero gli ideali risorgimentali, che volevano liberarsi dall'invasore austriaco, per unirsi al Regno di Sardegna, cercando cos\u00ec di costituire l'unione della penisola italiana.\nLa prima vera ondata risorgimentale ci fu nel 1848, quando il Piemonte (Regno di Sardegna), cerc\u00f2 di conquistare la Lombardia, approfittando del malcontento popolare, che si era espresso nell'insurrezione delle Cinque giornate di Milano. Questo tentativo sfoci\u00f2 nella I guerra d'indipendenza, si concluse per\u00f2 con un nulla di fatto. Il Bustese e la Lombardia, restavano ancora in mano austriaca.\nUn nuovo tentativo di conquista piemontese della Lombardia ci fu nel 1859, quando l'esercito del Regno di Sardegna si alle\u00f2 con quello francese di Napoleone III e pot\u00e9 contare pure sull'appoggio dei Cacciatori delle Alpi, guidati da Giuseppe Garibaldi.\nNel luglio 1859 Napoleone III, firm\u00f2 l'armistizio con gli austriaci, che pur lasciando insoddisfatti i piemontesi, registrava l'annessione della Lombardia e dell'Italia Centrale al Regno di Sardegna. L'11 luglio 1859, quindi il Bustese pass\u00f2 dall'austriaco Regno Lombardo-Veneto, al Regno di Sardegna, che nel 1861, con l'annessione del Regno delle Due Sicilie, avrebbe assunto la denominazione di Regno d'Italia. L'unificazione dell'Italia si concluse nel 1870 con la conquista di Roma.\nCon l'unut\u00e0 territoriale, l'Italia venne inizialmente divisa in province, circondari, mandamenti e comuni. I comuni del Bustese erano compresi in Provincia di Milano e nel Circondario di Gallarate. Busto Arsizio era sede di mandamento. Il Mandamento di Busto comprendeva tutti i comuni del Bustese, con l'aggiunta di Legnano e Cairate.\nIl grande sviluppo industriale.\nNonostante le difficolt\u00e0 economiche che trov\u00f2 inizialmente il nuovo Regno d'Italia, nel Bustese, continuava lo sviluppo industriale. Ai Cantoni, ai Ponti, ai Candiani e ai Turati, che gi\u00e0 da tempo avevano avviato degli importanti complessi industriali cotonieri, si aggiunsero nel 1870 i Milani e i Venzaghi.\nIn questo periodo ci fu da registrare anche l'elevazione di Busto Arsizio a citt\u00e0, avvenuta nel 1864.\nAll'inizio del Novecento l'industria cotoniera si svilupp\u00f2 ancor di pi\u00f9 ed accanto ai grandi cotonifici sorsero delle medio-piccole imprese tessili.\nIn questo periodo aument\u00f2 anche la popolazione, che a Busto Arsizio, nel 1901, superava gi\u00e0 le 20.000 unit\u00e0.\nMentre continuava lo sviluppo dell'industria cotoniera, tessile e cartiera, ormai dalla met\u00e0 dell'Ottocento, avevano iniziato un inesorabile declino i mulini ad acqua, il cui numero andava scemando.\nLe guerre mondiali, il fascismo e la Resistenza.\nLo sviluppo industriale rallent\u00f2 nel 1914, allo scoppi della prima guerra mondiale, a cui l'Italia partecip\u00f2 dal 1915. Alla Grande Guerra parteciparono molti soldati di Busto Valle Olona, e molti furono anche i caduti.\nAlla fine della guerra, nel 1918, le industrie ripresero la produzione, ma anche a causa della dittatura fascista, iniziata nel 1922, gli affari non andarono pi\u00f9 come agli inizi del secolo. Durante il fascismo, nel 1927, venne istituita la Provincia di Varese, nella quale fu compreso il Bustese. La situazione divenne ancor pi\u00f9 difficile con la seconda guerra mondiale, che dal 1940 al 1945, blocc\u00f2 l'economia mondiale. In seguito alla caduta del Fascismo, avvenuta nel 1943, significativa fu la partecipazione alla Resistenza, contro l'occupazione nazi-fascista, degli abitanti del Bustese. I partigiani di Busto Valle Olona operarono in molte zone d'Italia, specialmente nella vicina Val d'Ossola, dove contribuirono alla nascita della Repubblica dell'Ossola. I partigiani, contribuirono anche alla liberazione del proprio territorio, avvenuta nell'aprile 1945, quando i partigiani della zona si radunarono nei pressi della Chiesa di Sant'Edoardo, a Busto, e da l\u00ec part\u00ec l'insurrezione che port\u00f2 alla liberazione del Bustese.\nIl \"miracolo economico\".\nNel secondo dopoguerra, dopo una difficile ripresa ci fu il cosiddetto Miracolo economico, che interess\u00f2 anche il Bustese. Le industrie ripresero a svilupparsi ed il Bustese divenne ben presto una delle zone pi\u00f9 industrializzate d'Italia, consacrando Busto Arsizio, come la \"Manchester d'Italia\". Nel 1951, venne inaugurata anche la Mostra del Tessile, costruita a Castellanza su territori appartenenti alla citt\u00e0 di Busto. Nel 1959 si verific\u00f2 il terribile Disastro aereo di Olgiate Olona, in cui persero la vita 70 persone.\nLa crisi delle industrie.\nL'attivit\u00e0 industriale rest\u00f2 fiorente fino agli anni settanta, quando inizi\u00f2 una crisi che colp\u00ec specialmente i cotonifici. Tra gli anni settanta e novanta, i grandi complessi industriali chiusero progressivamente i battenti. Anche la Mostra del Tessile cess\u00f2 la sua attivit\u00e0.\nNel 1974 Castellanza venne elevata a citt\u00e0.\nIl XXI secolo.\nOggi il Bustese, pur restando un'importante area industriale, non \u00e8 pi\u00f9 strettamente legata all'industria tessile, ma ha scoperto altri importanti settori. A ci\u00f2 si aggiunge il complesso per le esposizioni di MalpensaFiere, inaugurato nel 2002, che contribuisce a tenere alta l'importanza del territorio.\nDegna di nota \u00e8 anche la riscoperta a fini turistici di aree naturali e monumenti storici, che parevano ormai dimenticati. Il fiume Olona, che a causa dello sviluppo industriale del XX secolo, era divenuto uno dei fiumi pi\u00f9 inquinati d'Italia, sta lentamente tornando pi\u00f9 pulito, e la gente lo sta incominciando a riscoprire, anche per merito del Parco del medio Olona, istituito nel 2006 e della riqualificazione delle zone che costeggiano il fiume con opere come, per esempio, la pista ciclo-pedonale che segue il percorso dell'Olona da Castellanza fino quasi a Varese.\nSociet\u00e0.\nEvoluzione demografica.\n\"Abitanti censiti nell'Agglomerato Urbano di Busto Arsizio\"\nEtnie e minoranze straniere.\nGli stranieri residenti nel territorio, secondo le rilevazioni ISTAT del 2010, ammontano a 10.405 unit\u00e0, pari al 7,1% della popolazione.\nSuddivisione amministrativa.\nIl territorio \u00e8 composto da otto comuni, a loro volta suddivisi in quartieri, coincidenti con le parrocchie.\nMonumenti e luoghi d'interesse.\nNonostante il Bustese sia da sempre terra di industria e commercio, al suo interno non mancano i luoghi di interesse. Tra i monumenti di Busto Arsizio il rinascimentale Santuario di Santa Maria di Piazza, di scuola bramantesca, la barocca Basilica di San Giovanni Battista e la seicentesca Prepositurale di San Michele Arcangelo.\nInoltre il centro della citt\u00e0 presenta numerosi edifici in stile liberty, il Palazzo Marliani-Cicogna ed il Museo del Tessile e della Tradizione Industriale di Busto Arsizio. Alcune tra le ville pi\u00f9 importanti della citt\u00e0 sono Villa Ottolini-Tosi, Villa Ottolini-Tovaglieri, Villa Nicora-Colombo, Villa Leone, Villino Dircea Gambini, Villa Ferrario e Casa Colombo.\nAnche negli altri comuni vi sono dei monumenti degni di nota, quali il Castello Visconteo ed il Santuario della Madonna della Selva a Fagnano, il monastero di Santa Maria Assunta a Cairate, il Museo Enzo Pagani a Castellanza e la Torre Colombera a Gorla Maggiore. Non manca poi l'archeologia industriale, con vecchi stabilimenti industriali e mulini idraulici ancora ben conservati a Busto ed in Valle Olona.\nEconomia.\nAgricoltura.\nEssendo il territorio di Busto e Valle Olona caratterizzato da una densit\u00e0 demografica molto elevata, gli spazi destinati all'agricoltura e all'allevamento sono ridotti ed il settore primario occupa uno spazio decisamente marginale tra le attivit\u00e0 economiche del territorio.\nNonostante ci\u00f2 nel Bustese sono presenti comunque alcune aziende agricole, attive prevalentemente nell'allevamento di bovini, suini e pollame. Praticata da diverse aziende \u00e8, pure, l'apicoltura. I pochi terreni agricoli sono prevalentemente coltivati a foraggio, granoturco, frumento, orzo, segale, avena.\nFino agli albori del XX secolo l'agricoltura rivestiva un ruolo di notevole importanza per il territorio. Le coltivazioni erano pi\u00f9 estese e i capi di bestiame pi\u00f9 numerosi. Fiorente era la coltura della vite, da cui si otteneva un buon vino rosso, praticata in particolare nelle campagne di Busto Arsizio. L'arrivo dall'America della peronospora, alla fine dell'Ottocento, devast\u00f2 i vigneti determinandone una rapida e quasi completa scomparsa.\nAltra importante attivit\u00e0 era la bachicoltura, ossia l'allevamento del baco da seta. Dopo aver avuto notelvole valore per un lungo periodo la produzione inizi\u00f2 a declinare nel primo dopoguerra, fin a scomparire completamente nel secondo dopoguerra, per via della produzione di fibre sintetiche e del cambiamento dell'organizzazione agricola, oltre che per via del sempre maggior sviluppo delle industrie che attraevano un sempre maggior numero di occupati a discapito del settore primario.\nFin dagli albori del Novecento, aveva una discreta importanza anche la pesca nel fiume Olona. Nei pressi delle rive del fiume erano realizzati con sassi dei vivai in cui avveniva l'allevamento dei pesci, i quali una volta raggiunte le dimensioni desiderate venivano estratti. Il Consorzio del fiume Olona, responsabile della giurisdizione e del controllo delle acque, rilasciava numerose \"licenze di pesca\", segno che l'attivit\u00e0 aveva decisamente rilievo. L'attivit\u00e0 rest\u00f2 fiorente sino alla prima met\u00e0 dell'Ottocento, per poi iniziare un rapido declino che la port\u00f2 alla totale scomparsa intorno agli anni venti del Novecento. Causa di questa scomparsa fu il sempre maggior inquinamento delle acque del fiume Olona, dovuto al costante aumento degli scarichi civili e soprattutto industriali.\nIl territorio di Busto e Valle Olona \u00e8 inserito dall'ISTAT nella regione agraria n\u00b06 - \"Pianura Varesina\", della Provincia di Varese.\nIndustria.\nDopo aver avuto un rapido e notevole sviluppo a partire dalla fine del XIX secolo, il settore industriale \u00e8 andato incontro, a partire dagli anni settanta ad un progressivo ridimensionamento, con la chiusura di diverse importanti realt\u00e0 industriali. Con la chiusura di molti dei maggiori stabilimenti, in particolare dei grandi cotonifici e di altre aziende tessili, il territorio ha mantenuto la presenza di un importante tessuto di piccole e medie imprese, operanti prevalentemente su ambiti competitivi ristretti e focalizzati, in cui riveste molta importanza la qualit\u00e0 dei prodotti offerti. La grande recessione ha fatto, come ovunque, sentire il suo peso, anche se il territorio di Busto Arsizio e Valle Olona mantiene una delle pi\u00f9 elevate densit\u00e0 di imprese per km\u00b2 d'Italia.\nIl tessile \u00e8 stato per lungo tempo il settore trainante dell'industria bustese, la quale anche a causa della crisi che ha investito questo settore, si \u00e8 diversificata, vedendo, nel corso degli anni un progressivo e considerevole sviluppo di altri settori industriali, su tutti l'industria metalmeccanica, l'industria chimica e l'edilizia.\nPer quanto riguarda l'industria metalmeccanica sono presenti varie imprese specializzate nella realizzazione di macchine utensili, macchine tessili e costruzioni meccaniche.\nNell'industtria chimica notevole \u00e8 il peso delle imprese che si occupano della produzione e della lavorazione di materie plastiche, ma sono presenti anche saponifici, industrie cartarie, grafiche e di lavorazione della carta.\nRiguardo all'edilizia vi \u00e8 la presenza di alcune aziende che si occupano della realizzazione di manufatti in cement\nDa segnalare anche una discreta presenza di industrie siderurgiche e metallurgiche.\nDi minor rilievo ma comunque presente \u00e8 l'industria alimentare, presente con imprese di lavorazioni ittiche, salumifici e imprese di lavorazione di lattiero-casearia.\nIl tessile, pur avendo perso la sua centralit\u00e0 nel settore industriale, vanta ancora una notevole importanza ed un rilevante numero di imprese attive in svariati campi, quelli dell'abbigliamento (calzifici, confezioni, maglifici), del cotoniero (filatori, ma soprattutto tessitori), delle fibre tessili artificiali e quello relativo a tintorie, stamperie e finissaggi tessili.\nLa maggior parte delle imprese industriali della zona sono associate all\"'Univa (Unione Industriali della Provincia di Varese)\", che proprio a Busto Arsizio ha una delle sue sedi principali.\nServizi.\nIl settore terziario ha avuto negli ultimi decenni un grande sviluppo, ed in termini occupazionali ha raggiunto i livelli del settore secondario, tradizionalmente settore chiave dell'economia bustese.\nArcheologia Industriale.\nStabilimenti industriali storici.\nL'area del Bustese \u00e8 caratterizzata dalla presenza di un numero significativo di grandi complessi industriali, la maggior parte dei quali hanno chiuso i battenti nell'ultimo trentennio. Nei centri abitati questi complessi stanno venendo progressivamente abbattuti per lasciare il posto a nuove aree residenziali. Nelle zone disabitate, come il fondo della valle del fiume Olona, si sono per\u00f2 ben conservati.\nSul fondovalle cairatese spicca il grande complesso abbandonato della Cartiera Vita Mayer. Lo stabilimento, aperto alla fine dell'Ottocento, divenne uno dei pi\u00f9 grandi in Italia. Negli anni settanta si trov\u00f2, per\u00f2, in gravi difficolt\u00e0 economiche, che vennero aggravate dai danni provocati dalle frequenti esondazioni dell'Olona. Dal 1976 la grande cartiera si trova cos\u00ec in stato di abbandono, con la vegetazione che la sta lentamente ricoprendo.\nIn territorio di Fagnano Olona sono due le testimonianze significative. Il \"Candeggio Pigni\", posto nel fondovalle sottostante la localit\u00e0 \"Balzarine\", \u00e8 in disuso dal 1975. Si tratta, per\u00f2, di uno dei pi\u00f9 antichi stabilimenti della zona, in quanto risale alla fine del Settecento. Poco pi\u00f9 a sud si trova il \"Cotonificio Enrico Candiani\", costruito nel 1895 ed ampliato nel 1902 e negli anni trenta. L'opificio \u00e8 composto da una fabbrica orizzontale costituita da diversi capannoni a un piano e rivestita di laterizio a vista.\nSul fondovalle di Solbiate Olona si trova, invece, il \"Cotonificio Ponti\", abbandonato ormai da tempo. L'opificio fu inaugurato nel 1822, e alla fine del secolo sub\u00ec una radicale trasformazione, assumendo l'aspetto attuale.\nTra Olgiate Olona e Gorla Minore, si trova invece il \"Cotonificio Val d'Olona Ogna-Candiani\", nato nel 1882, dalla trasformazione in stabilimento dell'antico \"Mulino Garottola\". Oggi \u00e8 in parte utilizzato da un'industria chimica.\nA Castellanza si trova, invece il \"Cotonificio Cantoni\", realizzando alla fine dell'Ottocento, dopo la chiusura \u00e8 stato ristrutturato ed \u00e8 oggi sede dell'importante Libero Istituto Universitario Carlo Cattaneo (LIUC).\nBusto Arsizio, un tempo una delle citt\u00e0 pi\u00f9 industrializzate d'Italia, ha ormai visto scomparire molti dei grandi complessi industriali locali, abbattuti per realizzare nuove aree industriali. Tuttavia vi sono ancora degli opifici superstiti, come ad esempio il \"Cotonificio Bustese\", costruzione ottocentesca, porogettata dall'architetto Camillo Crespi Balbi. Dopo la chiusura, avvenuta nel 1978, la struttura \u00e8 stata acquistata dal comune di Busto Arsizio, che, dopo averlo ristrutturato, vi ha realizzato il Museo del tessile e della tradizione industriale di Busto Arsizio, inaugurato il 30 gennaio 1997.\nAltro complesso industriale ancora ben conservato \u00e8 l'ottocentesco \"Calzaturificio Giuseppe Borri\", che si affaccia su Viale Duca d'Aosta. La struttura acquistata dal comune diversi anni fa \u00e8 ancora in attesa di trovare un nuovo impiego. Poco lontano dal Calzaturificio Borri si trovano i \"Molini Marzoli Massari\", grande stabilimento costruito nel 1906, in stile liberty, per la macinazione di frumento. Chiuso nel 1975, \u00e8 stato acquistato dal comune di Busto Arsizio che lo ha ristrutturato. Dal 2000 ospita alcune facolt\u00e0 dell'Universit\u00e0 dell'Insubria ed alcuni uffici pubblici.\nI mulini sull'Olona.\nIl primo utilizzo industriale delle acque del fiume Olona risale al Medioevo, con l'arrivo dei mulini idraulici sulle sponde del fiume. Pare che nel 1606, secondo una relazione dell'ingegner Pietro Antonio Barca, nel tratto tra le sorgenti e Milano ci fossero 116 mulini sull'Olona, di cui una trentina nel Bustese. Nel 1772, secondo la relazione dell'ingegner Raggi, i mulini tra le sorgenti e Milano erano 106, di cui 24 nel Bustese. Nel XIX secolo, con l'arrivo Seconda Rivoluzione Industriale, i mulini si riducono drasticamente, fino a cessare la loro attivit\u00e0. Gli ultimi mulini idraulici funzionante nel Bustese, furono i \"Mulini Bianchi\" o \"del Sasso\" a Olgiate Olona, rimasti attivi fino alla fine degli anni novanta. Rimangono per\u00f2 ancora ben conservarti i fabbricati di alcuni mulini, nei quali sono visibili ancora le pale e le macine: essi sono, il \"Mulino del Sasso\" a Olgiate Olona ed il \"Mulino Bosetti\" o \"Mulino Ponti\" in localit\u00e0 Castellazzo a Fagnano Olona. Altri mulini ancora esistenti sono i \"Mulini Robaglia\" a Marnate, i cui edifici, sono per\u00f2 in avanzato Stato di degrado, e le pale non sono pi\u00f9 presenti. Ricapitolando, dei circa 30 mulini che c'erano nel Bustese nel 1600, oggi ne sono visibili ancora 3. Pare per\u00f2 che i comuni, in cui si trovano questi antichi edifici, siano interessati a recuperarli.\nLe esondazioni dell'Olona.\nLo sviluppo industriale in Valle Olona non ha, per\u00f2, avuto vita facile, a causa delle frequenti esondazioni dell'Olona, che dal Medioevo devastarono prima i mulini e poi le industrie sorte lungo il fiume. Ecco le maggiori esondazioni dell'Olona che hanno colpito il Bustese.\nLe stazioni della Ferrovia della Valmorea.\nSono esempi di archeologia industriale anche le superstiti stazioni della dismessa Ferrovia della Valmorea. Quando la linea era in funzione, nel Bustese, si trovavano stazioni le stazioni di Marnate, Prospiano, Gorla Minore, Solbiate Olona, Gorla Maggiore, Fermata Candiani (stazione del cotonificio Enrico Candiani di Fagnano Olona), Fagnano Olona e Cairate-Bergoro. Oggi di questi edifici ne resistono tre: sono le vecchie stazioni di Marnate, Prospiano e Gorla Minore.\nSport.\nOgni comune del Bustese pu\u00f2 vantare un buon numero di societ\u00e0 sportive. Nel territorio di Busto Arsizio hanno sede ben 43 societ\u00e0 sportive, alcune delle quali note anche a livello nazionale, come la Pro Patria, societ\u00e0 calcistica che pu\u00f2 vantare ben 16 stagioni in Serie A, e la Yamamay Busto Arsizio, la cui prima squadra femminile milita attualmente nella Serie A1 del campionato italiano di pallavolo. La Yamamay Busto Arsizio pu\u00f2 vantare nel proprio palmar\u00e8s la vittoria di un Campionato italiano, di una Coppa Italia e di due Coppe CEV. Milita nella Serie A1 del campionato italiano di pallavolo anche un'altra importante squadra femminile, la MC-PietroCarnaghi Villa Cortese, che pur rappresentando il comune di Villa Cortese, disputa le proprie gare casalinghe presso il PalaBorsani di Castellanza.\nImportante presenza sul territorio \u00e8 poi quella del Mapei Sport Center di Castellanza, centro medico-sportivo, fondato dal professor Aldo Sassi, attivo nella ricerca scientifica applicata, che segue la preparazione di diversi atleti e squadre sportive; si ricordano ad esempio i ciclisti Ivan Basso, Cadel Evans, tutti gli atleti del team Lampre-ISD, tra cui Damiano Cunego, Alessandro Petacchi e Michele Scarponi, oltre alla compagine calcistica del .\nBusto e la Valle Olona sono, inoltre, tradizionalmente interessati dal percorso della Coppa Bernocchi, corsa del Trittico Lombardo che si disputa ad agosto, con partenza ed arrivo a Legnano.\nTrekking e alpinismo.\nPur essendo il Bustese un territorio piuttosto pianeggiante, da sempre la popolazione locale frequenta le vicine montagne. La sezione del CAI di Busto Arsizio possiede due rifugi in Val Formazza, il Rifugio Citt\u00e0 di Busto e il Rifugio Maria Luisa. I rifugi, gestiti dal signor Marco Valsesia, si trovano nell'area pi\u00f9 settentrionale del comune di Formazza.\nIl \"Citt\u00e0 di Busto\", situato ai 2480 m s.l.m. del Piano dei Camosci, fu progettato dall'architetto Silvio Gambini, ed inaugurato nel 1928. Poco lontano dal rifugio si trova anche un piccolo campetto di calcio. Interessante la vista sul Ghiacciaio dei Sabbioni, sul sottostante lago artificiale, sul Lago di Morasco e sul Ghiacciaio del Siedel, dove vi sono il Rifugio 3A ed una sciovia per la pratica dello sci estivo.\nIl \"Maria Luisa\", aperto negli anni trenta, \u00e8 posto a 2157 m s.l.m., sulle rive del Lago del Toggia, lungo il sentiero che da Riale di Formazza conduce al Passo San Giacomo.\nTrasporti.\nStrade.\nAutostrade:\nStrade Statali:\nStrade regionali:\nStrade Provinciali:\nFerrovie.\nLe linee ferroviarie che percorrono il Bustese sono:\nUn'altra linea ferroviaria, tuttora visibile ma abbandonata, che si diramava dalla ferrovia Milano-Saronno-Novara, era la Ferrovia della Valmorea, che percorreva tutto il fondovalle della Valle Olona, fino a raggiungere Mendrisio, in Canton Ticino, nel Bustese, stazioni di questa linea si trovavano a Marnate, a Prospiano, a Gorla Minore, a Gorla Maggiore, a Fagnano Olona, a Bergoro e a Cairate. La ferrovia venne inaugurata nel 1904 per la tratta Castellanza-Cairate. Nel 1926 venne inaugurata la tratta Cairate-Mendrisio. Nel 1928, su ordine del governo fascista il capolinea fu posto a Valmorea, nel Comasco. Nel 1938, il capolinea passeggeri fu posto a Cairate, quello merci a Malnate. Nel 1939 la ferrovia venne adibita a solo uso merci, con capolinea Castiglione Olona. Nel 1977 la ferrovia venne definitivamente chiusa. Dal 1995 \u00e8 iniziato il recupero della ferrovia, che per ora ha reso percorribile, a solo scopo turistico la tratta Mendrisio-Malnate.\nMedia.\nQuotidiani e riviste settimanali.\nVi sono alcuni quotidiani che ogni giorno dedicano ampio spazio alla cronaca e agli avvenimenti del Bustese. Il quotidiano storico, che dedica ampi spazi agli avvenimenti nel Bustese \u00e8 \"La Prealpina\", quotidiano fondato nel 1888, che ha una delle sue principali e storiche redazioni proprio a Busto Arsizio. Altro quotidiano che dedicava ampio spazio alla cronaca del Bustese, era \"La Provincia di Varese\", diffuso dal 2005 al 2017; si trattava dell'edizione locale dedicata alla Provincia di Varese del quotidiano \"La Provincia\", fondato a Como, nel 1892. Altro quotidiano che dedica spazio al Bustese \u00e8 l'edizione varesina de \"Il Giorno\", giornale fondato a Milano, nel 1956.\nIl vero e proprio giornale del Bustese era, per\u00f2, una rivista settimanale: si trattava de \"L'Informazione\", fondata a Busto Arsizio nel 1995 dall'unione di due periodici locali: \"Busto Sport\", fondato nel 1980 e \"La Scelta\", fondato nel 1990. La rivista era quasi interamente dedicata al Bustese, ma vi erano anche alcune pagine sul Legnanese e sul Gallaratese; oggi la testata sopravvive ancora solo nella versione online, intitolata \"L'Inform@zione\".\nEmittenti televisive locali.\nLa principale emittente televisiva locale \u00e8 Rete 55, che dal 1979 trasmette trasmissioni locali, riguardanti la Provincia di Varese. Ogni settimana l'emittente dedica alcune trasmissioni a Busto e ai comuni della Valle Olona.\nDa segnalare \u00e8 anche Antennatre, emittente televisiva che fino al 2008 aveva i suoi studi a Legnano, quasi al confine con Castellanza. In questi studi aveva sede anche la redazione sportiva di Telelombardia.\nCultura, cucina e tradizioni.\nProdotti e piatti tipici.\nI prodotti tipici del territorio sono numerosi.\n\"Polenta e Bruscitti\" \u00e8 uno dei piatti pi\u00f9 famosi della cucina locale.\nI \"Bruscitti\" sono un piatto di carne sminuzzata cotta a lungo con semi di finocchio e vino, che si sposano benissimo con la polenta.\nAltro prodotto tipico della zona \u00e8 il \"Risotto cunt'a L\u00fcganiga\". La L\u00fcganiga, \u00e8 uno degli insaccati tipici della tradizione lombarda. La produzione degli insaccati \u00e8 stata da sempre piuttosto fiorente, tanto che un tempo la citt\u00e0 Busto Arsizio era detta \"Busti, citt\u00e0 d'i l\u00fcganeghitti\" (Busto, citt\u00e0 della salsiccia). Oggi la produzione degli insaccati bustocchi \u00e8 ancora attiva, e vede nel \"Salumificio Bustese\" il suo maggiore esponente.\nDolce tipico del Bustese sono i \"Cupeti\" (in italiano Coppette), cialdoni di mandorle tostate e zuccherate, che si consumano tradizionalmente ogni 8 dicembre.\nAltro dolce tipico del territorio \u00e8 \"Polenta e Bruscitti\". Alcune pasticcerie del centro di Busto, hanno avuto l'idea di sostituire la polenta con della crema pasticciera ed i Bruscitti con del cacao, ricreando uno dei piatti tipici bustesi, in una versione dolce.\nTradizionalmente alla festa della Gioeubia ed a Carnevale, si consumano, inoltre, le \"Chiacchiere\", dolce tipico un po' di tutta l'Italia.\nPiatti tipici del Bustese ed un po' di tutta la Lombardia sono, inoltre la Cass\u0153ula e la Busecca.\nProdotto tipico del territorio \u00e8 anche il miele. Il miele di castagno, tiglio, acacia e millefiori, viene prodotto un po' in tutta la Provincia di Varese.\nAlcuni allevamenti, sono inoltre associati alla \"Cooperativa Agricola Latte Varese\" e produono latte, yogurt, e formaggi (formaggella e gorgonzola).\nFino a qualche secolo fa erano inoltre fiorenti due colture, quella dell'uva e quella del mais. Con l'uva si produceva dell'ottimo vino, per cui Busto Arsizio era molto rinomato. Il mais veniva, invece, macinato nei mulini sull'Olona, per ricavare la farina per la polenta. Oggi queste due coltivazioni sono quasi del tutto scomparse.\nA Busto Arsizio ha sede, dal 1975, l'associazione \"Magistero dei Bruscitti di Busto Grande\", con lo scopo di diffondere la conoscenza, in citt\u00e0 e fuori, della cucina rustica bustocca."}
{"id": "1803977", "revid": "6923", "url": "https://it.wikipedia.org/wiki?curid=1803977", "title": "Karl Pavlovi\u010d Brjullov", "text": "Nato a San Pietroburgo da una famiglia di origine francese, era fratello di Aleksandr, celebre architetto. Appartenne a quella generazione di pittori russi, fra cui Sil'vestr Feodosievi\u010d \u0160\u010dedrin, F\u00ebdor Antonovi\u010d Bruni e Aleksandr Andreevi\u010d Ivanov che, tra gli anni venti e gli anni trenta dell'Ottocento, effettuarono lunghi soggiorni in Italia, studiandone la tradizione pittorica dei secoli precedenti e raffigurandone vedute di citt\u00e0, campagne ed elementi naturali, ed eseguendo grandi dipinti di scene storiche dal gusto neoclassico o romantico.\nIn Italia dipinse la sua opera pi\u00f9 celebre, \"Gli ultimi giorni di Pompei\", uno dei dipinti pi\u00f9 noti della pittura russa del XIX secolo, conservato presso il Museo Russo di San Pietroburgo. Viaggi\u00f2 molto anche in Germania, Francia, Portogallo, Grecia e Turchia. In Russia fu pittore acclamato e professore all'Accademia di belle arti di San Pietroburgo. Tornato in Italia negli ultimi anni di vita, mor\u00ec a Manziana a soli cinquantatr\u00e9 anni.\nBiografia.\nLe origini familiari e la formazione artistica (1799-1823).\nKarl Brjullov nacque a San Pietroburgo da una famiglia ugonotta di lontane origini francesi, scappata in Russia a seguito dell'Editto di Fontainebleau, emesso da Luigi XIV di Francia nel 1685 e con il quale, revocava l'Editto di Nantes e quindi la libert\u00e0 di culto in Francia. Il suo nome in francese era Charles Br\u00fcleau.\nAlcuni suoi avi erano stati scultori ornamentalisti mentre il padre, Pavel, era pittore. Pittori erano anche due suoi fratelli. Un altro fratello, il celebre Aleksandr, era architetto ed anch'egli pittore, abile ritrattista.\nNella citt\u00e0 natale il Brjullov frequent\u00f2 insieme al fratello l'Accademia di Belle Arti. Karl ebbe come maestri Andrej Ivanov, Aleksej Egorov e Vasilij \u0160ebuev. Sia egli che il fratello uscirono dall'Accademia con ottimo profitto: Karl in particolare ottenne una medaglia d'oro e un attestato di primo grado per il dipinto \"L'apparizione di Dio ad Abramo alla quercia di Mambre, in aspetto di tre Angeli\", soggetto noto alla tradizione iconografica medievale russa.\nIn pi\u00f9, i due fratelli si aggiudicarono una borsa di studio di cinquemila rubli annui come contributo per il perfezionamento artistico da svolgersi all'estero per un periodo di tre anni. Fu in quell'occasione che i due fratelli russificarono il loro cognome, trasformandolo da Br\u00fcleau a Brjullov, data l'impossibilit\u00e0 per gli stranieri di godere di sovvenzioni economiche pubbliche.\nIl primo soggiorno romano (1823-1827).\nNel 1822 i due fratelli Brjullov partirono per l'Italia, ma una malattia costrinse Karl in Germania per alcuni mesi. Visit\u00f2 le citt\u00e0 ed i musei di Dresda e Monaco di Baviera. Giunto in Italia nel 1823, comp\u00ec un lungo itinerario che tocc\u00f2 Venezia, Padova, Verona, Mantova, Bologna e Firenze. Giunto a Roma, si dedic\u00f2 al suo primo lavoro, una copia fedele e a grandezza naturale della Scuola di Atene di Raffaello. L'opera fu spedita a San Pietroburgo, dove suscit\u00f2 notevole ammirazione e gli valse l'aumento della sovvenzione economica e l'onorificenza di San Vladimir.\nI fratelli Brjullov presero quindi alloggio nel quartiere degli artisti, sul Quirinale, dove frequentarono altri ex studenti dell'Accademia di San Pietroburgo in viaggio in Italia.\nA Roma il Brjullov strinse inoltre amicizia con il pittore italiano Cherubino Cornienti, che ne ammir\u00f2 il talento e trov\u00f2 spesso ispirazione dalla pittura, in particolare per la tecnica del \u00abnon finito\u00bb e per le forti e drammatiche suggestioni luministiche, e ne port\u00f2 in seguito avanti la \u00absecessione\u00bb milanese degli anni quaranta.\nLa citt\u00e0 di Roma era diventata dall'inizio degli anni trenta luogo di ritrovo, oltre che di molti \"pensionnaires\", giovani artisti russi che, come i fratelli Brjullov, godevano di borse di studio per il perfezionamento all'estero, anche di numerosi rappresentanti dell'\"intelligencija\" russa, in cerca di un luogo di soggiorno dove coltivare il libero pensiero ostacolato in patria.\nFu cos\u00ec che il Brjullov frequent\u00f2 e si leg\u00f2 sentimentalmente alla contessa Julija Pavlovna Samojlova (1803-1875), nobildonna russa trapiantata a Milano, adottata dal conte Giulio Renato Litta, al servizio della Russia come militare e diplomatico e divenuto Ammiraglio dopo la guerra contro la Svezia (1788-1790). Non avendo figli, la contessa aveva a sua volta adottato Amacilia e Giovannina Pacini, figlie del noto compositore Giovanni Pacini, a sua volta amico del Brjullov, in quanto orfane di madre.\nLa Samojlova teneva a Milano un salotto, definito austriacante, frequentato da artisti, scrittori e musicisti nel Palazzo del Borgonuovo, arricchito da una delle pi\u00f9 preziose raccolte d'arte della citt\u00e0, fra le quali pi\u00f9 avanti compariranno anche i ritratti della contessa eseguiti proprio dal Brjullov.\nUn altro personaggio di cui il Brjullov divenne frequentatore fu Anatolij Nikolaevi\u010d Demidov (1813-1870), mecenate e collezionista d'arte appartenente ad una famiglia di industriali e benefattori russi trapiantati in Italia, tra Roma e Firenze, marito della contessa Matilde Bonaparte, figlia di Gerolamo e cugina dello Zar Nicola I.\nIl viaggio in Campania e \"Gli ultimi giorni di Pompei\" (1827).\nNell'estate del 1827 il pittore si rec\u00f2 in Campania in compagnia del fratello Alexandr, della Sam\u00f2jlova e del Demidov. L\u00e0, il gruppo ebbe modo di visitare gli scavi di Pompei e di Ercolano. Fu in quei luoghi che nacque l'idea per un nuovo dipinto, \"Gli ultimi giorni di Pompei\": l'opera venne cominciata subito, ma fu portata a termine a Roma, dove il Brjullov era nel frattempo tornato e si era ormai stabilito, solo sei anni pi\u00f9 tardi, nel 1833.\nAlla Galleria dell'Accademia (Napoli) si conservano due sue opere\u02d0 \"Donna alla finestra\" (olio su tela, , inventario 231) e \"Ritratto\", (disegno a matita, , inventario 151), che sono entrate nella collezione con la \"Donazione Palizzi\" del 1898.\nIl successo a Roma, la \"tourn\u00e9e\" a Milano e Parigi e il viaggio in Oriente (1827-1836).\nIl \"Pompei\", una volta ultimato, riscosse a Roma uno straordinario successo, in seguito al quale intraprese con il suo autore una trionfale \"tourn\u00e9e\" con tappe a Milano, dove venne messo in mostra all'Accademia di Brera nel 1833, e a Parigi, dove venne esposto al Museo del Louvre, in occasione del \"Salon\" di quell'anno (1834). L'opera venne infine inviata in Russia, mentre il Brjullov nel 1835, dopo un breve ritorno a Milano, part\u00ec per un viaggio in Grecia e in Turchia al fine di eseguire disegni di paesaggi dei luoghi, che verranno pubblicati nel 1839-40, al suo ritorno a San Pietroburgo. In quel viaggio ebbe come allievo ed aiutante Grigorij Grigor'evi\u010d Gagarin, figlio dell'ambasciatore russo alla Corte papale, e conosciuto a Roma poco prima, il quale sar\u00e0 anche il suo primo biografo.\nIl ritorno in Russia (1836-1849).\nTerminata anche questa esperienza, il Brjullov torn\u00f2 in madrepatria. A Mosca conobbe Aleksandr Pu\u0161kin, mentre a San Pietroburgo si dedic\u00f2 ai bozzetti per le decorazioni della Cattedrale di Sant'Isacco, che tuttavia non riusc\u00ec mai a portare a termine. Nella citt\u00e0 natale divenne inoltre professore all'Accademia di Belle Arti e si dedic\u00f2 ai ritratti di molti personaggi dell'aristocrazia russa del tempo; lo Zar Nicola I lo insign\u00ec dell'onorificenza di S. Anna di terzo grado.\nGli ultimi viaggi in Europa (1849-1850).\nNonostante la sua salute cominciasse a farsi cagionevole, nell'aprile del 1849 il Brjullov part\u00ec per degli ulteriori e impegnativi viaggi: in compagnia di alcuni allievi attravers\u00f2 la Polonia, la Prussia, il Belgio, l'Inghilterra. Da l\u00ec, raggiunse il Portogallo e infine l'isola di Madera, sulla quale soggiorn\u00f2 qualche mese e dove all'ormai costante produzione ritrattistica si affianc\u00f2 quella di paesaggi stilisticamente analoghi a quelli eseguiti anni prima in Grecia ed in Turchia. Infine, nel 1850 fu in Spagna.\nIl ritorno in Italia e la morte (1850-1852).\nNonostante l'aggravarsi delle condizioni di salute, fece ritorno in Italia nel 1850. Divenne intimo della famiglia Tittoni, dei cui membri dipinse i ritratti e delle cui case di Roma e di Manziana divenne ospite fisso.\nLe sue condizioni di salute tuttavia peggiorarono drasticamente. Il dottor De Masi, medico della famiglia Tittoni, diagnostic\u00f2 poco prima della morte una \u00abemorragia arteriosa\u00bb (aneurisma aortico); l'11 giugno del 1852 Brjullov mor\u00ec nel Palazzo Tittoni di Manziana, a soli cinquantatr\u00e9 anni.\nSepoltura e memoria.\nIl Brjullov fu sepolto al cimitero acattolico del Testaccio di Roma. La sua lapide contiene un suo ritratto in bassorilievo e una raffigurazione simbolica della vita dell'artista: sulla sinistra della scena una figura femminile rappresenta la Neva, il fiume di San Pietroburgo, citt\u00e0 natale del pittore, mentre sulla destra un uomo barbuto rappresenta il Tevere, simbolo di Roma. Al centro si trova il pittore, circondato da figure femminili, probabilmente Muse, e da un bambino, forse Apollo. L'epigrafe, che recita \u00ab\"Carolus Brullof / pictor qui Petropolis / in imperio russiarum / natus anno MDCCXCIX / decessit MDCCCLII\"\u00bb, \u00e8 di difficile lettura, sia per la latinizzazione del nome, sia per l'indicazione di \u00abPetropolis\u00bb, antico nome di San Pietroburgo, come citt\u00e0 natale del pittore.\nLa tomba \u00e8 stata oggetto di studi da parte dell'Universit\u00e0 della Calabria e quindi di un radicale restauro conservativo.\nAl Brjullov \u00e8 dedicata una via nel borgo di Manziana, mentre lapidi commemorative in sua memoria sono state poste presso il Palazzo Tittoni, sempre a Manziana, e a Roma, nel palazzo in via San Claudio dove il pittore aveva il suo studio e dove espose per la prima volta il \"Pompei\".\nStile pittorico e giudizi critici.\nNei primi anni della sua carriera pittorica, l'influenza dell'arte italiana sugger\u00ec al Brjullov un originale accostamento fra tema storico e ritrattistica ufficiale, tipici dell'Ottocento romantico, e atmosfere e rivisitazioni idilliache, ricordo di un classicismo settecentesco di ispirazione greca. Gli anni trenta portarono invece per il pittore una sensibilit\u00e0 diversa: il tema storico, costante della pittura Brjulloviana, cominci\u00f2 a perdere in idillio e ad essere interpretato sotto una luce pi\u00f9 drammatica e catastrofica, come evidente ne \"Gli ultimi giorni di Pompei\". Le radici di questa svolta, personale prima ancora che pittorica, vanno ricercate anche nei particolari avvenimenti della storia russa di quegli anni, segnati dalla rivolta dei decabristi e dalle difficolt\u00e0 politiche che caratterizzarono il regno dello zar Nicola I.\nQuanto allo stile e alla tecnica pittorica, il Brjullov si distinse da quanto si andava affermando fra i pittori dell'epoca e in particolar modo fra quegli artisti russi trapiantati in Italia, \u0160\u010dedrin su tutti: alla ricerca, da parte di quei pittori, di una morbida unit\u00e0 tonale, percorsa da sottili sfumature di luci e colori, creata dall'osservazione della realt\u00e0 \"en plen air\", il Brjullov rispondeva con un utilizzo pi\u00f9 vigoroso del colore, caratterizzato dalla creazione di grosse chiazze cromatiche dal sicuro impatto ed effetto. Questa caratteristica, evidente nelle opere del primo periodo, and\u00f2 comunque scemando nella produzione pi\u00f9 romantica e matura.\nUn filone notevole della produzione artistica del Brjullov \u00e8 il ritratto. La sua fama di ritrattista, la velocit\u00e0 di esecuzione e l'originalit\u00e0 nel creare ritratti \u00abambientati\u00bb, tanto in voga nell'aristocrazia dell'epoca, gli procurarono una vasta e generosa committenza e un posto di contendente a Giuseppe Molteni per il ruolo di protagonista nella ritrattistica milanese, ruolo nel quale il Brjullov fin\u00ec con l'essere consacrato dalla committenza, ancora pi\u00f9 del Molteni, a causa delle entrature della Sam\u00f2jlova e dell'abilit\u00e0 del pittore nel creare un sapiente equilibrio tra finito e non finito. Tuttavia la sua produzione in questo particolare ambito riscosse anche critiche negative, venendo giudicata di scarso valore.\nAd ogni modo, il Brjullov \u00e8 generalmente considerato un ottimo pittore, anche se non mancano in proposito giudizi discordanti: se da un lato era definito gi\u00e0 in vita pittore eccelso, tanto da meritarsi in patria l'appellativo di \u00abKarl il grande\u00bb, d'altra parte \u00e8 stato anche criticato per un \u00absuo freddo e compassato accademismo\u00bb, tale da rendere la sua fama superiore ai suoi meriti.\nIl suo grande talento di disegnatore e compositore, unito alla sua estrema fantasia creativa, gli valse un ruolo di \u00abgenio dell'arte, vertice che solo raramente raggiunse, bench\u00e9 l'opinione pubblica lo spingesse a credere il contrario\u00bb.\n\"Gli ultimi giorni di Pompei\" e gli altri dipinti storici.\nIl dipinto: genesi e soggetto.\nIl dipinto raffigura la tragica eruzione del Vesuvio del 79 d.C., che distrusse le citt\u00e0 di Pompei, Ercolano e Stabia.\nL'opera venne iniziata nel 1827 durante il viaggio che i due fratelli Brjullov fecero per assistere agli scavi archeologici di Ercolano e a quelli di Pompei. Si racconta che Karl cominci\u00f2 ad abbozzare l'opera dopo aver assistito alla rappresentazione teatrale \"L'ultimo giorno di Pompei\" dell'amico Giovanni Pacini, a Napoli nel 1827.\nIl lavoro gli venne inizialmente commissionato dalla nobildonna russa M. G. Razumovskaja, che tuttavia si ritir\u00f2. Come committente rimase il Demidov.\nVenne per\u00f2 ultimato a Roma, ben sei anni pi\u00f9 tardi, nel 1833. \u00c8 ipotizzabile che la lunga gestazione dell'opera fosse costituita pi\u00f9 che altro da studi preparatori, ancora oggi conservati, e che il dipinto vero e proprio fosse stato realizzato poi in tempi brevi, in un momento di particolare ispirazione.\nCaratteristiche del dipinto.\nFiglio di quel nuovo sentire che caratterizz\u00f2 la produzione del Brjullov negli anni Trenta, il \"Pompei\" presenta un felice intreccio della tematica romantica dell'impeto della natura e dello sconvolgimento dell'ambiente, con la rappresentazione di un'umanit\u00e0 comunque fiera ed eroica, anche di fronte alla catastrofe. Il tema storico acquista vigore non solo sul piano artistico ed emotivo, ma anche su quello del realismo descrittivo e della contestualizzazione storiografica: il pittore, recatosi a Pompei personalmente, affront\u00f2 le fonti storiche con attenzione e precisione, servendosi dei dati archeologici allora disponibili, documentandosi sui fatti e studiando la lettera di Plinio il Giovane a Tacito, in cui il primo descrisse con dovizia di particolari l'evento. Nel dipinto \u00e8 infatti riprodotto uno scorcio reale dell'antica citt\u00e0: ad essere raffigurata \u00e8 la Via dei Sepolcri, dalla Porta Ercolano alla Villa di Diomede, nella direzione della Villa dei Misteri.\nNel \"Pompei\" il soggetto storico \u00e8 l'occasione per una riflessione del Brjullov sulle sorti dell'umanit\u00e0 e della sua impotenza verso la natura. Si \u00e8 rilevato come questo tipo di tensione emotiva fosse ancora pi\u00f9 accentuata negli schizzi preparatori, piuttosto che nel lavoro finale. Ad esempio, l'espressiva presenza del sacerdote pagano che, in primo piano negli studi preparatori, scappa portando via i tesori del tempio avvolto in un manto scarlatto, venne compositivamente smorzata dalla sua sostituzione con due figure simili: una, avvolta in un meno vistoso mantello bianco, dietro al gruppo di figure al centro della composizione; l'altra, a lato della composizione, sulla sinistra. Al suo posto si trova nella versione definitiva il gruppo di figure in fuga con il vecchio caricato in spalla, un richiamo alle figura di Enea ed Anchise, segno di maggior rispetto ed aderenza alla tradizione classica ed ai canoni pittorici pi\u00f9 accademici.\nLa medesima figura del sacerdote in fuga con i tesori del tempio si trova anche in un altro cartone, spostata in primo piano, ma sulla sinistra della composizione.\nDel resto, lo studio dei cartoni preparatori rileva altri sviluppi della lunga elaborazione dell'opera. In essi sono infatti presenti strani effetti prospettici: una notevole profondit\u00e0 di campo spesso interrotta da bruschi raccorciamenti prospettici crea un effetto scenico complessivo tipico dei procedimenti compositivi barocchi.\nIl soggetto storico non \u00e8 tuttavia l'unico elemento romantico presente nel dipinto: pi\u00f9 in generale, il tema della \u00abcatastrofe conclusiva\u00bb era particolarmente caro all'immaginario romantico, per il quale l'umanit\u00e0 sarebbe consegnata al potere cieco di un destino onnipotente; diversamente, la cultura classica e neoclassica accordava la sua preferenza a tematiche e vicende nelle quali la volont\u00e0 razionale dell'uomo permette di prevedere e guidare il corso della storia. Inoltre, per la prima volta il soggetto del dramma \u00e8 una folla indistinta di persone, in cui non ci sono protagonisti e in cui non spicca la personalit\u00e0 di nessuno: l'eroe \u00e8 il popolo stesso, ma inteso qui non in quanto corpo sociale, bens\u00ec come fenomeno estetico collettivo.\nTuttavia, una marcata eredit\u00e0 classica guida numerose altre scelte compositive ed esecutive. Le modalit\u00e0 di composizione delle figure umane, sia singolarmente che nei vari gruppi, i drappeggi delle vesti e la luce fredda e artificiale che, proveniente dal davanti e contrapposta ai rossori dello sfondo, sbiadisce gli incarnati dei corpi in una bianchezza marmorea, donano ai personaggi una statuariet\u00e0 ed una scultoreit\u00e0 di grande eleganza decorativa, tanto che \u00abl'orrore dello spettacolo assume una dimensione manifestamente estetica e l'occhio, alla fine, non pu\u00f2 che rallegrarsi di una fine in bellezza di questo mondo\u00bb.\nCos\u00ec, i temi romantici e quelli classici, sapientemente dosati ed alternati \u00absi disturbano a vicenda, si privano di seriet\u00e0 e di fondamento etico, si trasformano in un gioco di talento che finisce col dare l'impressione del finale a effetto di un'opera\u00bb. Il \"Pompei\" costituisce di conseguenza il punto pi\u00f9 alto di quella pittura russa, rappresentata oltre che dal Brjullov, da F\u00ebdor Antonovi\u010d Bruni ed Aleksandr Andreevi\u010d Ivanov, che in quei decenni meditava una sintesi fra la tradizione neoclassica e le nuove istanze romantiche.\nL'opera \u00e8 senza dubbio la pi\u00f9 celebre del Brjullov ed \u00e8 considerata come uno dei momenti pi\u00f9 significativi della pittura russa dell'Ottocento, nonch\u00e9 una delle opere di culto dell'arte romantica del tempo.\nIl successo dell'opera a Roma e nelle altre citt\u00e0 italiane.\nIl dipinto fu esposto, appena ultimato, nello studio del Brjullov in via San Claudio a Roma, dove suscit\u00f2 l'ammirazione dei numerosissimi visitatori e ricevette gli elogi di importanti personalit\u00e0 dell'epoca, in quel periodo presenti in Italia, quali Walter Scott, che defin\u00ec l'opera \u00abun colosso\u00bb, Stendhal e Franz Liszt. Nel giro di pochissimo tempo, la popolarit\u00e0 del \"Pompei\" si espanse in tutta Italia e valse al pittore importanti riconoscimenti: fu nominato, oltre che socio dell'Accademia di San Luca a Roma, anche membro dell'Accademia Clementina a Bologna, dell'Accademia Ducale di Parma e dell'Accademia di Brera a Milano..\nMilano: la prima tappa della \"tourn\u00e9e\" e l'impatto sulla pittura storica italiana.\nFu proprio l'Accademia di Brera che richiese il trasferimento temporaneo dell'opera a Milano, in occasione della mostra accademica annuale. A Milano essa ottenne la stessa fama e suscit\u00f2 la stessa ammirazione della stampa e del pubblico di cui aveva goduto a Roma. Tuttavia gli ambienti braidensi reagirono con una certa freddezza, se non con aperte critiche: se si esclude il positivo apprezzamento dell'accademico Ignazio Fumagalli, di cui il Brjullov realizz\u00f2 in seguito un ritratto, il \"Pompei\" venne definito \u00abuna frittata\u00bb e il pittore russo Andrey Ivanovich Ivanov, maestro del Brjullov a San Pietroburgo, rimprover\u00f2 all'allievo la \u00abmancanza di ordine nella composizione\u00bb.\nAl di l\u00e0 di queste riserve, oltre al primo entusiastico clamore, la presenza dell'opera a Milano provoc\u00f2 un vero e proprio smottamento, destinato ad incidere sulla pittura romantica italiana dell'epoca, i cui canoni stilistici erano in quegli anni fortemente legati all'accademismo e alla lezione formale di Francesco Hayez, definito da Giuseppe Mazzini, nel suo scritto londinese \"Modern italian painters\", \u00abil massimo esponente della pittura storica italiana, che la coscienza nazionale vuole per l'Italia, l'artista pi\u00f9 avanzato che noi abbiamo nel sentimento dell'Ideale che \u00e8 chiamato a governare tutti i problemi dell'Europa\u00bb. Grazie al \"Pompei\", il Brjullov divenne l'iniziatore di una nuova pittura storica definita \u00aberetica\u00bb e il punto di riferimento di una vasta secessione dai canoni stilistici della pittura storica ufficiale dell'Hayez, ritenuta ora troppo legata alla tradizione accademica e al richiamo degli equilibri dei grandi maestri cinquecenteschi.\nFu da quel momento che la pittura romantica italiana, nello specifico quella di soggetto storico, cominci\u00f2 a orientarsi verso riletture drammatiche, eroiche, tragiche e luttuose di vicende storiche nuove, come quelle bibliche, riguardanti episodi come il Diluvio universale, o quelle del martirio dei santi, prima d'allora quasi sconosciute alla pittura storica italiana ottocentesca.\nCon il Brjullov assente dall'Italia (lasci\u00f2 il Paese subito dopo il breve soggiorno milanese e vi sarebbe ritornato ben sedici anni dopo, poco prima di morire) a portare avanti quest'operazione di rinnovamento furono alcuni pittori a lui vicini, in particolare Carlo Arienti e Cherubino Cornienti, che fu con lui con lui nel viaggio in Oriente negli anni seguenti ma che da l\u00ec in poi rimase stabilmente in Italia. L'influenza che per tramite di questi seguaci il Brjullov esercit\u00f2 a Milano segn\u00f2 l'opera di tanti pittori degli anni a venire, come Giacomo Trecourt, Pasquale Massacra, Mauro Conconi e in una certa misura anche Giovanni Carnovali (detto \"il Piccio\"). Questi artisti ricercarono nuove rese pittoriche e nuove suggestioni emotive tramite l'uso del chiaroscuro, degli effetti di controluce e della drammatizzazione della scena e dei personaggi, incuranti della tradizione hayeziana, in seguito perpetrata da Francesco Podesti e comunque ancora autorevole per tutti gli anni Quaranta, forte dell'appoggio di solidi testi di riferimento che invece mancavano agli \"eretici\", lodati solo dalla stampa periodica, fino a quando, con l'inizio del nuovo decennio, lo stesso Hayez si rivolse a nuove proposte formali pi\u00f9 adeguate all'evolversi dei tempi e dei gusti.\nL'esposizione a Parigi e l'accoglienza in Russia.\nIl dipinto venne in seguito trasferito a Parigi, in occasione del \"Salon\" annuale presso il Museo del Louvre. Infine fu inviato in Russia ed esposto all'Ermitage di San Pietroburgo, per poi essere donato da parte del Demidov allo Zar, per volere del quale fu collocato al Museo russo di San Pietroburgo, dove \u00e8 tuttora conservato insieme a molti disegni preparatori.\nIn patria ricevette grandi lodi, fra cui quelle di Nikolaj Gogol', che gli dedic\u00f2 un saggio dei suoi \"Arabeschi\" e che trasse probabilmente ispirazione dalla figura della donna morta con il bambino in lacrime che occupa il centro della composizione per la descrizione della strega esanime e delle madri affamate durante la scena dell'assedio di Dubno in \"Taras Bul'ba\" (1835). Anche F\u00ebdor Dostoevskij parl\u00f2 del \"Pompei\" nelle sue \"Memorie dalla casa dei morti\" (1861).\nIl dipinto fu inoltre una delle fonti di ispirazione per il romanzo \"Gli ultimi giorni di Pompei\" dello scrittore inglese Edward Bulwer-Lytton, pubblicato nel 1834.\nGli altri dipinti a soggetto storico.\nSull'onda del successo, al \"Pompei\" seguirono in breve tempo altre tre opere di soggetto storico: \"La morte di In\u00e9s de Castro\" (1834) l'incompiuto \"Il sacco di Roma da parte di Genserico\" (1836) e \"L'assedio di Pskov\" (1836-1837), conservati nella Galleria Tret'jakov di Mosca. Si tratta tuttavia di opere eseguite sulla falsariga del \"Pompei\", di minor qualit\u00e0 e successo.\nLa \u00abpittura di genere\u00bb e il \u00abgenere italiano\u00bb.\nSe il Brjullov, come visto, ebbe un ruolo di primaria importanza nel mutamento degli stilemi storicistici, altrettanto innovativa fu la sua produzione con riferimento ad un altro filone ottocentesco, quello della \u00abpittura di genere\u00bb, la quale costitu\u00ec la \u00abseconda rivoluzione romantica\u00bb, insieme a quella della pittura storica, fatta di una \u00abpittura di costume\u00bb, espressione di un \u00abvero contemporaneo\u00bb, e di cui gli interpreti pi\u00f9 celebri furono i milanesi Giuseppe Molteni (con dipinti dapprima pi\u00f9 scherzosi e in seguito di maggior impatto emotivo), Angelo Inganni e i fratelli Domenico e Gerolamo Induno.\nSe questo filone venne consacrato da questi pittori milanesi a partire dalla seconda met\u00e0 degli anni trenta, fu comunque innovativa l'attenzione del Brjullov ad aspetti della realt\u00e0 ad esso assimilabili gi\u00e0 a partire dal decennio precedente.\nIn particolare, soggetti ricorrenti della produzione del Brjullov di quegli anni sono quelli che danno vita al cosiddetto \u00abgenere italiano\u00bb: si tratta di scene idealizzate, dove le figure umane, di solito femminili, sono di una bellezza piacente e generosa, \u00abimmerse nella luce solare riflessa nell'acqua o filtrata dal verde delle foglie\u00bb. I soggetti agresti e idilliaci e i colori pieni e caldi mostrano \u00abun'Italia seducente, rivestita di tutti i colori dell'arcobaleno di un carnevale italiano\u00bb.\nFra le numerose opere di questo tipo, \u00e8 rimasto particolarmente celebre una sorta di \u00abtrittico\u00bb degli anni venti, costituito dal \"Mattino italiano\" (1823), dalla \"Fanciulla che coglie l'uva nei dintorni di Napoli\" (eseguito durante il soggiorno campano dell'estate del 1827) e dal \"Meriggio italiano\" del 1828, a \"pendant\" rispetto al \"Mattino\". Mentre le due ultime opere sono oggi collocate al Museo russo di san Pietroburgo, il \"Mattino italiano\" \u00e8 ora conservato al Kunsthalle di Kiel.\nQuest'ultimo in particolare, considerato il meglio riuscito ed anche il pi\u00f9 celebre dei tre, tanto che il pittore lo chiamava \u00abla mia creatura\u00bb \u00e8 uno dei primi dipinti del Brjullov, eseguito nel 1823 con uno stile ancora giovanile. Il quadro venne inviato a San Pietroburgo ed esposto ad una mostra d'arte nel 1825. Successivamente fu donato a Nicola I, il quale si racconta che lo avesse sistemato nel suo studio e che l\u00ec usasse contemplarlo a lungo.\nAltre opere che presentano le medesime tematiche sono il doppio \"Appuntamento interrotto\", la \"Donna che manda un bacio\", la \"Famiglia italiana in attesa di un bimbo\", la \"Donna italiana alla finestra col figlio\" e la \"Donna italiana che accende una lampada davanti alla Madonna\".\nIl tema del sogno.\nLa cultura romantica dei primi decenni dell'Ottocento annoverava fra i suoi temi ricorrenti quello del sogno e dell'incubo, sviluppato in antitesi al pensiero positivista francese ed inglese. Questo interesse, che sar\u00e0 alla base del successivo sviluppo della psicoanalisi, venne coltivato in ambito artistico soprattutto da pittori quali William Blake, Johann Heinrich F\u00fcssli e Francisco Goya. Anche il Brjullov dimostr\u00f2 interesse per questi aspetti, dipingendo numerosi dipinti di genere giocati su questi temi, tra i quali sono noti soprattutto il \"Sogno di una suora\", del 1831 e il \"Sogno di una fanciulla\", del 1833, acquarelli entrambi conservati al Museo Pu\u0161kin di Mosca, nonch\u00e9 \"I sogni della nonna e della nipote\", acquarello del 1829 conservato al Museo russo di San Pietroburgo.\nIn particolare, il primo fonde la componente onirica a quella erotica. La giovane suora \u00e8 raffigurata dormiente, mentre due figure sognanti ed ectoplasmatiche di amanti compaiono nella scarsa luce della sera. Al lato della composizione un'altra suora, pi\u00f9 anziana, osserva la scena come a voler vigilare e scacciare il sogno della ragazza. In questa sorta di \u00absogno delle generazioni\u00bb la presenza di questa seconda figura \u00e8 probabilmente ispirata dalla tradizione popolare russa, in cui il sogno \u00e8 una realt\u00e0 quotidiana di cui le donne di casa pi\u00f9 anziane sono consideratele le interpreti.\nIl secondo dipinto descrive invece il sogno di una fanciulla, in cui la ragazza appare da bambina, stretta in un abbraccio con i genitori. La composizione e lo studio dell'interno, nonch\u00e9 la tematica \u00abgenerazionale\u00bb, sono del tutto simili al dipinto precedente. Manca invece la componente amorosa, protagonista del \"Sogno di una suora\", e in generale l'atmosfera della scena \u00e8 resa pi\u00f9 serena dalla luce del giorno, dai colori pi\u00f9 vivaci, nonch\u00e9 dalla presenza della figura allegorica femminile che porta alla ragazza il ricordo e l'immagine dei genitori.\nNel terzo (ma primo in ordine cronologico) le medesime tematiche sono fuse assieme: quella del ricordo di tempi passati, presente nel \"Sogno di una fanciulla\" e qui reso dalla presenza nel sogno dell'anziana delle stesse figure raffigurate nei ritratti appesi alla parete; quelle del \u00absogno delle generazioni\u00bb, ossia della giovent\u00f9 contrapposta alla vecchiaia, e del sogno amoroso, pure presenti nel \"Sogno di una suora\"; infine, quella allegorica.\nTematiche in parte analoghe, al contempo allegoriche e psicanalitiche, sono pure presenti in un altro dipinto, \"Diana sulle ali della notte\": si tratta di uno degli ultimi lavori del Brjullov, se non forse l'ultimo, eseguito nel 1852 poco prima di morire. Rappresenta la Notte, personificata nelle sembianze di una donna, in volo su Roma, con Diana addormentata sulle sue ali. Nella veduta della citt\u00e0 si nota il cimitero acattolico del Testaccio, indicato da un segno, quasi a voler indicare il luogo dove il Brjullov avrebbe voluto essere sepolto, come effettivamente accadde non molto tempo dopo.\nIl filone esotico.\nLa tematica esotica ed in particolare mediorientale fu una costante della pittura dell'Ottocento e oltre, in particolare di autori francesi quali Jean-Auguste Ingres, Jean-L\u00e9on G\u00e9r\u00f4me, ma anche dell'italiano Francesco Hayez. Venuto di moda nei primi decenni del secolo, il gusto per l'oriente si protrasse, e non solo nella pittura, fino ai primi anni del Novecento, ed ebbe fra i soggetti pi\u00f9 ricorrenti quello dell'harem e del lusso e dell'erotismo ad esso legati, nel cui ambito la figura dell'odalisca ebbe spesso un ruolo centrale.\nIl Brjullov, pittore \u00abdi cultura internazionale ed eclettica\u00bb, oltre che diretto conoscitore dei luoghi, avendo viaggiato in Grecia ed in Turchia fra il 1835 e il 1836, attinse a questo filone per alcuni suoi dipinti di diversa datazione: fra essi, la \"Ragazza turca\", la \"Fontana nel Bak\u010di Sarai\" e l'\"Odalisca\", dipinta in tre versioni.\nIl \u00abritratto ambientato\u00bb di tema teatrale e musicale.\nQuella del ritratto ambientato fu una moda particolarmente diffusa tra l'aristocrazia e la borghesia del tempo, sia italiana che russa. Un ambito ricorrente era quello legato al mondo musicale e dei teatri, soprattutto nell'alta societ\u00e0 milanese. In particolare, la tematica teatrale offriva interessanti spunti creativi alla pittura storica. A questo si aggiunga il sempre maggior desiderio dei committenti di vedersi ritrarre in circostanze e situazioni tali da sottolinearne lo stile di vita lussuoso e raffinato.\nIl Brjullov si fece interprete delle richieste della committenza in alcuni dipinti che ben fondono questi diversi filoni pittorici, distinti ma collegati, del ritratto ambientato, del teatro, della rappresentazione del lusso e dell'evocazione storica.\nSi pensi per esempio al \"Ritratto di Giuditta Pasta nella scena della pazzia della Anna Bolena di Donizetti\". Eseguito nel 1834, \u00e8 uno dei numerosi dipinti di quegli anni ispirati alla figura di Anna Bolena, personaggio della celebre opera di Gaetano Donizetti, raffigurata frequentemente nella scena della pazzia, culmine del dramma. Il dipinto di Brjullov sottolinea la mimica teatrale fatta di calcate espressioni di dolore e gesti drammatici ed inconsulti. Il personaggio \u00e8 raffigurato esattamente nei costumi indossati dall'attrice Giuditta Pasta nella prima a Bologna del 26 dicembre 1830. Il dipinto \u00e8 conservato a Milano, presso il Museo teatrale alla Scala. L'opera \u00e8 incompiuta, e questo suscit\u00f2 le ire della Pasta, ma il Brjullov era ormai partito per Parigi.\nUn altro esempio \u00e8 costituito dal \"Ritratto della cantante Fanny Tacchinardi Persiani\", eseguito anch'esso nel 1834. Fanny Tacchinardi, celebre soprano, figlia del tenore Nicola Tacchinardi e moglie del direttore d'orchestra Giuseppe Persiani, \u00e8 ritratta in un'atmosfera agreste e idillica, caratteristica della prima produzione del Brjullov, nei panni di Amina nell'opera \"La sonnambula\" di Vincenzo Bellini. L'opera, conservata al Museo dell'Accademia delle arti di San Pietroburgo, ricorda decisamente, per le atmosfere bucoliche, per l'atteggiamento assorto del soggetto e per il suo gesto di tenere in mano dei fiori, il \"Ritratto della cantante Giuditta Pasta come Nina pazza per amore\" eseguito qualche anno prima (1829) dal Molteni, ma superandolo forse per raffinatezza e correttezza esecutiva, nonostante la \"Giuditta Pasta\" sia considerata fra i pi\u00f9 elevati risultati della ritrattistica molteniana, nonch\u00e9 l'opera della definitiva consacrazione del suo autore.\nFra le opere appartenenti a questo filone della produzione del Brjullov, la pi\u00f9 celebre \u00e8 per\u00f2 senz'altro \"La contessa Julija Sam\u00f2jlova con la figlia Amacilia all'uscita dal ballo\". L'opera si caratterizza per la marcata unit\u00e0 tonale dei rossi, per lo sfoggio degli abiti lussuosi delle due protagoniste, la contessa Sam\u00f2jlova e la figlia adottiva Amacilia Pacini, per il netto stacco fra i soggetti in primo piano, accuratamente eseguiti, e i cartoni scenografici di fondo, riprodotti nella loro incompiutezza e imprecisione disegnativa, soprattutto nelle linee prospettiche che attraversano i capitelli sulla destra: il \"non finito\", caratteristico delle opere del Brjullov, in questo dipinto non sta pi\u00f9 nell'esecuzione del pittore, ma nel soggetto stesso. La presenza dei costumi d'epoca d\u00e0 inoltre spunto al pittore per l'inserimento nell'opera della tematica storica.\nIn quest'opera \u00e8 maggiormente evidente la volont\u00e0 del Brjullov, presente comunque in gran parte della sua produzione ritrattistica, di evitare di rendere l'appartenenza sociale la chiave di lettura del ritratto: seguendo in questo le orme di Orest Kiprenskij, nonostante i soggetti raffigurati appartengano tutti all'alta societ\u00e0, borghese o aristocratica, del tempo, il protagonista \u00e8 solamente la persona privata e le sue qualit\u00e0, non la posizione sociale o gerarchica, che \u00e8 data per scontata. E, fra le qualit\u00e0 dei soggetti che il Brjullov coglie e fissa sulla tela, la pi\u00f9 ricercata \u00e8 sempre la bellezza, \u00abuna bellezza che si toglie letteralmente la maschera, come fa la Sam\u00f2jlova nel ritratto\u00bb. Non \u00e8 dunque un caso che la parte pi\u00f9 cospicua della ritrattistica brjulloviana abbia come protagoniste figure femminili. Del resto, \u00abfermare nella memoria i volti pi\u00f9 belli e riprodurli sulla tela\u00bb era la sintetizzazione che il Brjullov faceva della sua tecnica ritrattistica.\n\u00c8 difficile ricostruire se il dipinto sia stato eseguito in Italia o in Russia (dove \u00e8 oggi conservato, al Museo russo di San Pietroburgo) e di conseguenza ne \u00e8 ardua la datazione. \u00c8 comunque di sicuro risalente agli anni trenta o quaranta, forse precedente al 1842. Secondo altre fonti, l'opera sarebbe databile intorno al 1839-40.\nLa medesima tematica musicale fu affrontata dal Brjullov nel \"Ritratto della cantante A. Y. Petrova\".\nAltre opere.\n\"Betsabea\".\nConosciuta anche con il titolo \"Betsabea al bagno\", o con la variante slava del nome (\"Virsavia\"), quest'opera raffigura Betsabea, moglie di Uria l'Ittita, la quale secondo il racconto biblico venne notata dal re Davide mentre faceva il bagno; egli se ne invagh\u00ec, tanto da sottrarla al marito e concepire con lei il figlio Salomone. La ragazza \u00e8 ritratta proprio nel momento in cui Davide la nota, e il suo sguardo rivolto all'osservatore suggerisce la sensazione dell'incontro.\nIl dipinto \u00e8 tipico della maniera iniziale del Brjullov, in cui il soggetto storico o mitologico veniva decontestualizzato dalla vicenda storica per essere affrontato secondo un gusto ancora classicheggiante ed idilliaco. Anche l'impianto pittorico \u00e8 ancora tipico di quel primo periodo. Il colore \u00e8 infatti disposto a chiazze vivaci e slegate fra loro. Anche il chiaroscuro \u00e8 accentuato: sia a livello generale, con un forte rilievo luministico dato alla donna, rispetto alla figura, pur in primo piano, del moro e allo sfondo dalle tonalit\u00e0 pi\u00f9 cupe e indistinte, sia sulla figura stessa della protagonista, il cui volto \u00e8 bizzarramente in ombra rispetto al resto del corpo posto in piena luce, quasi ad ingenerare nell'osservatore lo sguardo che Davide, invaghito, pos\u00f2 sul corpo di Betsabea, espediente dal sicuro effetto partecipativo dell'osservatore, appena smorzato e bilanciato dal richiamo operato dello sguardo fisso della donna.\nIl dipinto costituisce l'ultimo e forse il miglior esempio della prima maniera della pittura del Brjullov, la cui produzione cominci\u00f2 a volgere in quegli anni verso un sentire pi\u00f9 maturo e pi\u00f9 decisamente ottocentesco.\n\"Enrico Martini, diplomatico in Russia\".\nIl dipinto raffigura il conte Enrico Martini (1818-1869), patriota risorgimentale, diplomatico e Deputato del Regno di Sardegna e poi del Regno d'Italia, esponente della Destra storica nonch\u00e9 cognato di Luciano Manara.\nPi\u00f9 difficile dargli una datazione ed una contestualizzazione: \u00e8 stato datato negli anni quaranta, quando il pittore si trovava in Russia, dove l'opera sarebbe stata dipinta, come ne suggerisce il titolo. Tuttavia l'interpretazione del soggetto non \u00e8 data per certa: si \u00e8 suggerito di dare all'opera il pi\u00f9 generico titolo \"Nobile con calesse\", anticipando anche la datazione al decennio precedente, all'epoca del primo soggiorno del Brujllov in Italia, dove il dipinto sarebbe quindi stato eseguito.\nL'opera \u00e8 conservata ed esposta presso il Museo civico di Crema e del Cremasco. La presenza a Crema, citt\u00e0 che non sembra aver avuto legami di nessun tipo con il Brjullov, ma patria di Enrico Martini, sembra comunque confermare almeno l'identit\u00e0 del soggetto ritratto.\n\"La cavallerizza\".\nEseguito nel 1832, si tratta del doppio ritratto di Giovannina e Amacilia Pacini, figlie del compositore Giovanni Pacini, amico del Brjullov, la cui opera \"Ultimo giorno di Pompei\" fu forse alla base della nascita dell'interesse del pittore verso quella vicenda storica.\nIl doppio ritratto rivela anche il coinvolgimento personale del Brjullov, essendo le due bambine figlie adottive della contessa Julija Sam\u00f2jlova, la nobildonna russa che il Brjullov conobbe a Roma, a cui fu a lungo sentimentalmente legato e di cui esegu\u00ec altri ritratti, il pi\u00f9 celebre dei quali (\"La contessa Julija Sam\u00f2jlova con la figlia Amacilia all'uscita dal ballo\") la vede proprio in compagnia di una delle due bambine qui raffigurate. L'opera, conservata presso la Galleria Tret'jakov di Mosca, fu eseguita durante il primo soggiorno italiano del pittore (1823- 1834) e riproduce l'atmosfera aristocratica del tempo attraverso la raffigurazione di dettagli preziosi e raffinati."}
{"id": "1803978", "revid": "287204", "url": "https://it.wikipedia.org/wiki?curid=1803978", "title": "Novo Horizonte (Santa Catarina)", "text": "Novo Horizonte \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803979", "revid": "124588844", "url": "https://it.wikipedia.org/wiki?curid=1803979", "title": "Marcello Morante", "text": "Biografia.\nNacque nel quartiere Testaccio di Roma, terzo di quattro figli e fratello della scrittrice Elsa Morante; nel 1923 la famiglia si trasfer\u00ec nel quartiere di Monteverde Nuovo. Trasferitosi per alcuni mesi con la madre e la sorella Maria presso uno zio ad Acireale, si diplom\u00f2 con un anno di anticipo a Catania nel 1934. Tornato a Roma con la famiglia, ottenne per concorso un posto di cancelliere di tribunale ad Arezzo nello stesso anno del diploma. Pur lavorando si laure\u00f2 in giurisprudenza all'Universit\u00e0 di Roma La Sapienza nel 1938 e l'anno seguente vinse il concorso diventando il pi\u00f9 giovane magistrato d'Italia. Fu arruolato come ufficiale nel 1941, ma ammalatosi di broncopolmonite evit\u00f2 di partire per il fronte russo con il suo battaglione.\nNel 1943 si spos\u00f2 con Maria Bona Palazzeschi, che gli avrebbe dato otto figli, tra cui l'attrice Laura Morante e Silvia Morante fisica e scrittrice, fino alla separazione legale nel 1978 e al divorzio nel 1983. Dalla seconda moglie, Marilu Martinenghi, conosciuta nel 1972 e con cui si trasfer\u00ec nel 1974 in una cascina a Casciano di Murlo, detta la \"Pispolaia\", avrebbe avuto altri due figli e dopo un primo matrimonio nel 1987, seguito da un divorzio nel 1990, l'avrebbe risposata nel 1994.\nNello stesso anno del primo matrimonio inizi\u00f2 a lavorare come sostituto procuratore prima a Vicenza e poi a Venezia, pur non avendo preso la tessera del partito fascista, ma dopo l'armistizio dell'8 settembre si rifugi\u00f2 con la moglie a Scansano, in provincia di Grosseto. Nel 1944 riprese la professione di magistrato a Grosseto, dove si trasfer\u00ec con la famiglia nel 1946. Abbandon\u00f2 la magistratura nel 1949 per svolgere la professione di avvocato penalista, lasciata solo nel 1986.\nAttivit\u00e0 giornalistica e politica.\nDal 1946 inizi\u00f2 a scrivere sul settimanale politico-economico toscano \"L'Ombrone\", di cui divenne presto direttore. Negli anni successivi collabor\u00f2 con diversi quotidiani e settimanali: il periodico repubblicano della provincia di Grosseto, \"Etruria Nuova\", il quotidiano comunista \"La Gazzetta\" di Livorno, il quotidiano \"La Voce Repubblicana\" diretto da Antonio Calvi, il giornale \"Il Rinnovamento d'Italia\", dove conobbe Paolo Alvise Scarfoglio, il settimanale politico \"Il Mondo\" di Mario Pannunzio e \"Il Nuovo Corriere\" di Firenze, diretto da Romano Bilenchi.\nNel 1947 ader\u00ec al PRI, divenendone presto il segretario provinciale. Ne venne espulso nel 1952 per essersi pubblicamente opposto alla riforma elettorale della cosiddetta \"legge truffa\" e partecip\u00f2 l'anno seguente alla fondazione del movimento Unit\u00e0 Popolare, nato da \"Autonomia Socialista\", degli ex-socialdemocratici Tristano Codignola e Piero Calamandrei, e dall'\"Unione di Rinascita Repubblicana\", costituita da dissidenti del PRI guidati da Ferruccio Parri. In seguito allo scioglimento del movimento nel 1957 abbandon\u00f2 l'attivit\u00e0 politica, rifiutando l'anno seguente una candidatura del PCI. Nel movimento aveva conosciuto Carlo Cassola e Luciano Bianciardi, con cui si mantenne in amicizia per i comuni interessi artistici e culturali.\nProsegu\u00ec nel frattempo l'attivit\u00e0 giornalistica, collaborando con articoli di fondo a diversi quotidiani (\"Paese Sera\" di Mario Melloni).\nCinema e teatro ed attivit\u00e0 letteraria.\nNel 1963 recit\u00f2 nel ruolo di Giuseppe nel film \"Il Vangelo secondo Matteo\" di Pier Paolo Pasolini, che aveva conosciuto tramite la sorella Elsa Morante e il marito di lei Alberto Moravia.\nNel 1967 venne fondato il \"Teatro sperimentale di Grosseto\" (divenuto nel 1982 il \"Teatro Nuovo\"), di cui divenne direttore. Nello stesso tempo inizi\u00f2 a scrivere opere teatrali: nel 1968 pubblic\u00f2 a proprie spese i primi sei drammi, con il titolo \"Teatro 1967-68\". Nel 1970 l'opera \"Il gioco\" vinse il premio del \"Teatro stabile dell'Aquila\", mentre l'anno successivo un'altra opera, \"Inchiesta al villaggio\" fu finalista al \"Premio Ruggeri\".\nIl dramma \"Lo sconosciuto chiamato Isabella\" vinse nel 1980 il premio dell'\"Istituto del dramma italiano\" e venne rappresentato nel 1982 al Teatro degli Industri di Grosseto, con la regia di Angelo Savelli.\nNel 1986 pubblic\u00f2 con la casa editrice Garzanti il libro \"Maledetta benedetta\", dove racconta la storia della propria infanzia nel quadro della sua insolita famiglia.\nNel 1990, dopo un periodo di ricerche sul periodo della dominazione degli Aldobrandeschi in Maremma, scrisse il libro di racconti \"Favole di borgate medioevali\".\nNel 1994 venne pubblicato il libro \"Dialogo con l'eterosessuale\" (edizioni Del Giano), con nota del critico letterario Elio Pecora, di stampo autobiografico e incentrato sul tema del \"demone della rinuncia\".\nNel 2000 ha pubblicato, con il patrocinio del comune di Grosseto, il romanzo \"Nudo e sporco\" (editrice Effequ), scritto nel 1987, ancora autobiografico, in cui tratta in un dialogo con s\u00e9 stesso, ancora della ricerca e del rifiuto del successo. Il libro sarebbe stato ristampato postumo nell'anno della sua morte con il titolo \"Per colpa tua\" e con una prefazione di Beniamino Placido.\nDopo due infarti da cui si era ripreso, nel 1999 e nel 2004, \u00e8 morto dopo un ricovero in ospedale di quindici giorni il 18 agosto 2005 (giorno del compleanno della sorella Elsa). La camera ardente \u00e8 stata allestita per tre giorni dal comune di Grosseto nel Teatro degli Industri."}
{"id": "1803980", "revid": "253269", "url": "https://it.wikipedia.org/wiki?curid=1803980", "title": "Johnny Messner", "text": "Biografia.\nDebutta nel 1998 nella soap opera \"Sentieri\", dove ha ricoperto il ruolo di Rob Layne, successivamente ha ottenuto apparizioni in serie tv come \"Angel\", \"CSI - Scena del crimine\" e \"Friends\". Nel 2002 recita nella commedia \"La cosa pi\u00f9 dolce...\", dove assieme all'attrice Selma Blair \u00e8 protagonista di una bizzarra scena in cui rimangono incastrati in rapporto orale. Ha lavorato nei film \"[ring of death]\", \"L'ultima alba\", \"Spartan\", \"\", \"Anaconda - Alla ricerca dell'orchidea maledetta\", \"Hostage\" e \"Running\".\nNel 2005 \u00e8 guest star in alcuni episodi di \"The O.C.\", interpretando Lance Baldwin, nello stesso anno \u00e8 protagonista della serie \"Killer Instinct\", sospesa dopo tredici episodi. Ha partecipato nell'ottavo episodio della terza stagione della serie Chuck. Nel 2012 esce nelle sale americane \"She Wants Me\", commedia scritta e diretta da \"Rob Margolies\". Il cast del film comprende Hilary Duff, Aaron Yoo, Josh Gad e Charlie Sheen.\nVita privata.\nVive a Los Angeles.[4] L'8 aprile 2013, la sua fidanzata Kathryn Morris ha annunciato che sarebbero diventati genitori di due gemelli, nati il 21 agosto 2013: Jameson West Messner e Rocco McQueen Messner.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1803981", "revid": "110157", "url": "https://it.wikipedia.org/wiki?curid=1803981", "title": "Pinhalzinho (Santa Catarina)", "text": "Pinhalzinho \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803982", "revid": "47767", "url": "https://it.wikipedia.org/wiki?curid=1803982", "title": "Karl Briullov", "text": ""}
{"id": "1803983", "revid": "1728", "url": "https://it.wikipedia.org/wiki?curid=1803983", "title": "Karl Brjullov", "text": ""}
{"id": "1803984", "revid": "1728", "url": "https://it.wikipedia.org/wiki?curid=1803984", "title": "Briullov", "text": ""}
{"id": "1803985", "revid": "80565", "url": "https://it.wikipedia.org/wiki?curid=1803985", "title": "Edinburgh, Tristan da Cunha", "text": ""}
{"id": "1803986", "revid": "110157", "url": "https://it.wikipedia.org/wiki?curid=1803986", "title": "Quilombo (Santa Catarina)", "text": "Quilombo \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803987", "revid": "1728", "url": "https://it.wikipedia.org/wiki?curid=1803987", "title": "Karl Brulloff", "text": ""}
{"id": "1803989", "revid": "63756", "url": "https://it.wikipedia.org/wiki?curid=1803989", "title": "Northland (Somalia)", "text": "Lo Stato somalo di Northland era uno Stato autonomo nelle regioni somale Sool, Sanaag e Cayn contese tra l'auto proclamata repubblica del Somaliland e gli Stati somali Puntland e Maakhir.\nStoria.\nN\u00e9 il Somaliland n\u00e9 il Puntland hanno riconosciuto il nuovo Stato, e neanche il \"non\" riconosciuto Stato di Maakhir.\nQuesta iniziativa \u00e8 stata guidata dal clan somalo Dulbahante, un clan Harti Darod, per le stesse ragioni per cui lo Stato di Maakhir \u00e8 stato dichiarato a Sanaag da Warsangeli, un altro clan Harti Darod situato nel territorio conteso tra il Somaliland e il Puntland.\nLe citt\u00e0 situate dentro i confini erano Taleex, Yagoori, Xudun e Buuhoodle.\nLa capitale era ufficialmente Las Anod, ma poich\u00e9 la citt\u00e0 era sotto il controllo del Somaliland il parlamento del Northland non si \u00e8 sempre riunito altrove.\nLo Stato Northland \u00e8 stato dichiarato come tale il 1\u00ba maggio 2008 e si \u00e8 dissolto gi\u00e0 l'anno successivo: la partecipazione dei Dulbahante alle elezioni del Puntland dell'11 gennaio 2009 ha infatti definitivamente sancito la scomparsa del Northland, confluito in tal modo nel Puntland."}
{"id": "1803990", "revid": "889336", "url": "https://it.wikipedia.org/wiki?curid=1803990", "title": "Rolf Feltscher", "text": "Biografia.\nHa un fratello pi\u00f9 grande, Frank, anch'egli calciatore. Data la sua naturalizzazione, Feltscher possiede il passaporto venezuelano.\nCaratteristiche tecniche.\nTerzino destro, di buona gamba e forte fisicamente. Giocatore duttile tatticamente, pu\u00f2 essere schierato come esterno destro o come difensore centrale, sebbene non sia una posizione da lui preferita.\nCarriera.\nClub.\nMuove i suoi primi passi nel settore giovanile del Grasshoppers con cui esordisce il 18 luglio 2007 a 16 anni in Grasshopper-San Gallo (2-0), partita di esordio della Super League. Nonostante la giovane et\u00e0 rimane stabilmente nel giro della prima squadra, firmando il suo primo contratto da professionista legandosi agli svizzeri per tre anni.\nTermina la sua prima annata tra i professionisti con 22 presenze in campionato e due in Coppa Svizzera.\nIl 28 agosto 2008 scende in campo dal 1' nell'incontro disputato contro il Lech Pozna\u0144 (terminato 0-0), valido per l'accesso alla fase a gironi di Coppa UEFA, esordendo nelle competizioni europee. In precedenza aveva preso parte alla coppa Coppa Intertoto, venendo schierato titolare in Grasshoppers-Besa Kavaj\u00eb (2-1), valevole per il secondo turno della competizione.\nIl 17 agosto 2010 si trasferisce in Italia, firmando con il . Esordisce in Serie A il 6 marzo 2011 contro il ChievoVerona, sostituendo Daniele Galloppa al 77'.\nIl 28 giugno 2012 passa al Padova con la formula del prestito con diritto di riscatto da parte del Padova e contro riscatto da parte del . Il 25 gennaio 2013 passa a titolo temporaneo al . Esordisce con i toscani alla prima partita utile, il 26 gennaio contro il Cittadella, subentrando al 63' al posto di Federico Barba, rendendosi autore di una discreta prestazione.\nIl 30 agosto 2013 viene tesserato dal Losanna, in Svizzera. Il 19 agosto 2014 firma un contratto annuale con il Duisburg, nella terza serie tedesca. Il 19 dicembre 2017 - dopo aver trascorso un anno tra Spagna e Galles, al Cardiff City, con cui a novembre aveva firmato un accordo di due mesi - i Los Angeles Galaxy ne annunciano l'ingaggio a parametro zero.\nNazionale.\nNonostante in precedenza avesse indossato le maglie delle selezioni nazionali giovanili svizzere, il 4 ottobre 2011 ha accettato la convocazione della selezione venezuelana per il doppio impegno contro Ecuador e Argentina, incontri di qualificazione al Mondiale 2014 senza tuttavia scendere in campo. Esordisce in nazionale il 16 novembre successivo contro la Bolivia (1-0) subentrando al 77' al posto di Giancarlo Maldonado.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 16 marzo 2021.\""}
{"id": "1803991", "revid": "767487", "url": "https://it.wikipedia.org/wiki?curid=1803991", "title": "Saltinho (Santa Catarina)", "text": "Saltinho \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803992", "revid": "1305772", "url": "https://it.wikipedia.org/wiki?curid=1803992", "title": "S\u00e3o Carlos", "text": ""}
{"id": "1803994", "revid": "339392", "url": "https://it.wikipedia.org/wiki?curid=1803994", "title": "Ordine di battaglia della Regia Marina allo scoppio della seconda guerra mondiale", "text": ""}
{"id": "1803995", "revid": "110157", "url": "https://it.wikipedia.org/wiki?curid=1803995", "title": "S\u00e3o Carlos (Santa Catarina)", "text": "S\u00e3o Carlos \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1803997", "revid": "287204", "url": "https://it.wikipedia.org/wiki?curid=1803997", "title": "Nino Oliviero", "text": "Biografia.\nNino (Gaetano) Oliviero nacque a Napoli, in una modesta famiglia di Posillipo. I genitori si accorsero prestissimo che il bambino aveva grandi potenzialit\u00e0 musicali, tanto che gli fecero prendere lezioni di violino che lo portarono, a soli 16 anni, a diplomarsi col massimo dei voti al Conservatorio San Pietro a Maiella di Napoli.\nCresciuto, il ragazzo si iscrisse all\u2019Universit\u00e0 Orientale di Napoli e inizi\u00f2 contemporaneamente a comporre le prime canzoni, vincendo, con \u201cPrimmavera\u201d, il 1\u00ba premio al Concorso di Piedigrotta, che all\u2019epoca era un grande trampolino di lancio per giovani musicisti. Il successo lo fece entrare nel novero dei giovani artisti di talento, il che gli permise di iniziare a frequentare i circoli culturali e musicali pi\u00f9 importanti della citt\u00e0. Impareggiabile maestro d\u2019arte e di vita fu per lui Libero Bovio, uno dei pi\u00f9 grandi poeti della storia di Napoli (autore, fra l\u2019altro, di \u201cReginella\u201d, \u2018O paese d\u2019 \u2018o sole\u201d, \u201cZappatore\u201d), che era solito aprire la sua casa ai giovani artisti di talento, cui trasmetteva, con arguzia e simpatia arte e cultura.\nPoi venne il buio della nuova guerra, e Nino si ritrov\u00f2 soldato. Nel 1945 il giovane artista (da poco sposato) decise di trasferirsi a Roma dove entr\u00f2 a far parte della societ\u00e0 Leonardi, che lanci\u00f2 i suoi primi successi: \u201c'Nu quarto \u2018e luna\u201d, \u201cQuanno staje cu mme\u201d, \u201c\u2018O ciucciariello\u201d (scritto con l\u2019amico Roberto Murolo), \u201cGiuvanne cu \u2018a chitarra\u201d, \u201cLa vita \u00e8 un paradiso di bugie\" (sul podio di uno dei primi Festival di Sanremo).\nDivenuto amico del giornalista-regista Gualtiero Jacopetti, inizi\u00f2 a collaborare, come musicista, ai celebri \u201ccinegiornali\u201d dell\u2019epoca (come \u201cLa settimana Incom\u201d e \u201cIeri, oggi, domani\u201d), brevi filmati di cronaca, spesso utilizzati come satira molto ironica, che venivano proiettati nelle sale, con grande successo, prima dei normali film.\nNel \u201962 Jacopetti part\u00ec per le riprese di un film documentario che avrebbe fatto epoca, \u201cMondo Cane\u201d, un\u2019antologia di curiosit\u00e0 (spesso anche forti e dure) raccolte qua e l\u00e0 nella Terra. Oliviero fu quindi incaricato di scrivere la colonna sonora del film che andava nascendo e che sarebbe diventata uno dei pi\u00f9 grandi successi di sempre, soprattutto in America.\nLa canzone tratta dal film, infatti (\u201cTi guarder\u00f2 nel cuore\u201d, tradotta in americano \u201cMore\u201d) ebbe un grandissimo successo negli Stati Uniti, tanto da essere candidata ai Premi Oscar del 1963.\nOrmai Oliviero era un musicista di fama internazionale. Vinse (primo musicista italiano ad ottenerlo) il prestigioso \u201cPremio Grammy\u201d (l\u2019Oscar americano per la musica), e continu\u00f2 a comporre colonne sonore di grande successo (\u201cMondo Cane 2\u2033, \u201cUna moglie americana\u201d con Ugo Tognazzi, \u201cLa moglie giapponese\u201d con Gastone Moschin), fino ad essere prescelto dal grande Vincent Minnelli per musicare il suo ultimo film \u201cNina\u201d, con Liza Minnelli e Ingrid Bergman. \nSi \u00e8 spento a Roma all\u2019et\u00e0 di 62 anni."}
{"id": "1803998", "revid": "399", "url": "https://it.wikipedia.org/wiki?curid=1803998", "title": "Palasport Taliercio", "text": "Il palasport Giuseppe Taliercio \u00e8 il principale palazzetto dello sport del comune di Venezia. Si trova a Mestre, in localit\u00e0 Cavergnago, ed \u00e8 intitolato alla memoria di Giuseppe Taliercio, dirigente d'azienda ucciso dalle Brigate Rosse.\nOspita vari eventi sportivi, nonch\u00e9 concerti, opere teatrali e altre forme d'intrattenimento.\nFu costruito nel 1977 ed inaugurato nel 1978 su iniziativa del Basket Mestre (che ne divenne proprietario, per poi cederlo al Comune di Venezia); dai primi anni 1990 \u00e8 stato utilizzato anche dalla Reyer Venezia dopo che quest'ultima aveva abbandonato il PalaArsenale, sito nel centro storico della citt\u00e0 lagunare e divenuto inadeguato alle normative sulla sicurezza.\nL'arena nel 1979 ha ospitato 6 partite del girone A dei Campionati Europei di pallacanestro svoltisi in Italia; la stessa nazionale italiana vi gioc\u00f2 pertanto 3 partite.\nNel 2012 la societ\u00e0 Reyer Venezia avvi\u00f2 una sua parziale ristrutturazione, con realizzazione di servizi quali climatizzazione e nuove uscite di sicurezza e altro. La capacit\u00e0 degli spalti si attesta a 3.509 posti.\nL'impianto \u00e8 servito dal trasporto pubblico attraverso la linea urbana ACTV 13, sostituita nei giorni festivi dalla 33H."}
{"id": "1804000", "revid": "339392", "url": "https://it.wikipedia.org/wiki?curid=1804000", "title": "Jakutja", "text": ""}
{"id": "1804012", "revid": "1543377", "url": "https://it.wikipedia.org/wiki?curid=1804012", "title": "Heinz Linge", "text": "Biografia.\nHeinz Linge pratic\u00f2 in giovent\u00f9 il mestiere di muratore, dopodich\u00e9 frequent\u00f2 un istituto tecnico. All'et\u00e0 di vent'anni entr\u00f2 volontario, il 17 marzo 1933, nella 1\u00aa Divisione Panzer SS \"Leibstandarte SS Adolf Hitler\". Il 24 gennaio 1935 fu scelto da Adolf Hitler come cameriere personale e, dopo un periodo di istruzione presso la scuola alberghiera di Monaco-Pasing, entr\u00f2 al servizio del dittatore. Dopo le dimissioni di Karl Krause, il 10 settembre 1939, divenne il cameriere preferito di Hitler, nella posizione di \"Chef des pers\u00f6nlichen Dienstes\" (\"capo dei servizi personali\"), e rimase sino alla fine nella cerchia pi\u00f9 intima del \"F\u00fchrer\".\nIl 30 aprile 1945, nel giardino della Cancelleria del Reich, con Joseph Goebbels, Martin Bormann, il medico di Hitler Ludwig Stumpfegger, l'attendente Otto G\u00fcnsche e l'autista Erich Kempka, partecip\u00f2 alla cremazione dei corpi di Adolf Hitler ed Eva Braun.\nNegli ultimi giorni della seconda guerra mondiale (2 maggio 1945), dopo la disfatta e l'abbandono del F\u00fchrerbunker, fu fatto prigioniero dai sovietici. Fu condotto a Mosca, nella prigione della Lubjanka, e interrogato dai servizi segreti dell'NKVD, non senza torture, circa la sorte di Hitler: i sovietici non credevano infatti al suicidio e ritenevano fosse fuggito. Nel 1946 fu condotto per breve tempo a Berlino e indic\u00f2 il punto preciso nei giardini della Cancelleria in cui, un anno prima, erano stati sepolti i resti.\nI sovietici, dal maggio 1945, avevano riesumato, in quell'area devastata, numerosi corpi, di conseguenza non erano sicuri che i resti ritrovati fossero effettivamente quelli di Hitler ed Eva Braun.\nProcessato nel 1950 da un tribunale sovietico, fu condannato a 25 anni di lavori forzati.\nNel 1955, con molti altri prigionieri di guerra, fu liberato in seguito alla storica visita di Konrad Adenauer a Mosca. Dopo il ritorno in patria divenne agente commerciale per una ditta di prefabbricati, il che gli consent\u00ec una certa agiatezza economica. Lavor\u00f2 in questa posizione fino a 65 anni. Mor\u00ec in una clinica di Amburgo il 9 marzo 1980."}
{"id": "1804014", "revid": "35707", "url": "https://it.wikipedia.org/wiki?curid=1804014", "title": "Dischi Ariston", "text": ""}
{"id": "1804015", "revid": "339392", "url": "https://it.wikipedia.org/wiki?curid=1804015", "title": "Chru\u0161\u010d\u00ebv", "text": ""}
{"id": "1804017", "revid": "126257", "url": "https://it.wikipedia.org/wiki?curid=1804017", "title": "Legnanese (territorio)", "text": "Il Legnanese (o Agglomerato urbano di Legnano, \"Legnanees\" in dialetto legnanese) corrisponde alla zona dell'Altomilanese, comprendente Legnano ed alcuni comuni limitrofi, situati nel nord ovest della Citt\u00e0 metropolitana di Milano, adagiati lungo il fiume Olona e la direttrice del Sempione e compresi tra Legnano e Nerviano.\nDescrizione.\nIl territorio ha una popolazione di 184.000 abitanti ed una superficie di circa 100 km\u00b2; la densit\u00e0 di popolazione \u00e8 molto alta e sfiora i 1850 abitanti per chilometro quadrato. Tra i paesi appartenenti al territorio si pu\u00f2 poi distinguere un gruppo di comuni, pi\u00f9 spiccatamente legato a Legnano a cui sono ormai saldati urbanisticamente in un unico agglomerato, si tratta di San Giorgio su Legnano, San Vittore Olona, Cerro Maggiore, Canegrate e Parabiago."}
{"id": "1804018", "revid": "1652635", "url": "https://it.wikipedia.org/wiki?curid=1804018", "title": "Arenile", "text": "L'arenile \u00e8 una parte della spiaggia. Ne consegue la facolt\u00e0 per tutti di transitarvi e l'obbligo, per chi ha una concessione per uno stabilimento balneare, di permettere l'accesso gratuito all'arenile da parte di chiunque lo desideri; ne consegue altres\u00ec il divieto, per chi lo attraversa, di sostarvi o di ingombrare il passaggio. \nLa disciplina del Diritto della navigazione fissa la fascia minima a 5 metri lineari dalla battigia."}
{"id": "1804021", "revid": "827882", "url": "https://it.wikipedia.org/wiki?curid=1804021", "title": "Draft NBA 2004", "text": "Il Draft NBA 2004 si \u00e8 svolto il 24 giugno 2004 al Madison Square Garden di New York."}
{"id": "1804025", "revid": "126257", "url": "https://it.wikipedia.org/wiki?curid=1804025", "title": "Gallaratese (territorio)", "text": "Il Gallaratese (\"Galaratees\" in dialetto varesotto), corrisponde alla zona dell'Altomilanese, comprendente Gallarate ed alcuni comuni limitrofi, situati principalmente lungo il corso del torrente Arno.\nIl Gallaratese, comprende parzialmente l'Aeroporto Intercontinentale della Malpensa. Il territorio ha una popolazione di oltre 150.000 abitanti.\nComuni del Gallaratese.\nGallarate\nCassano Magnago\nSamarate\nCavaria con Premezzo\nCardano al Campo\nOggiona con Santo Stefano\nJerago con Orago\nAlbizzate\nSolbiate Arno\nArsago Seprio\nBesnate\nCasorate Sempione\nSumirago"}
{"id": "1804035", "revid": "367445", "url": "https://it.wikipedia.org/wiki?curid=1804035", "title": "Marco Mele", "text": "Biografia.\nUomo colto ed artista versatile, Mele fu autore di quadri di soggetto religioso nonch\u00e9 abile ritrattista. Amico e collaboratore del noto pittore napoletano Fabrizio Santafede, egli fu tenuto in gran conto anche da un altro famoso maestro, Girolamo Imparato, alla cui morte fu incaricato di completare alcune opere da questi lasciate incompiute. Ebbe il favore dei nobili napoletani, che spesso guid\u00f2 nell'acquisto di quadri di valore.\nMele ha realizzato la bellissima Annunciazione della chiesa dell'Annunziata di Carbonara, nella quale la compostezza delle figure \u00e8 impreziosita dai particolari di gusto fiammingo. Pi\u00f9 aderente all'ideologia della Controriforma \u00e8 la tavola della Madonna delle Grazie, dipinta per la chiesa del SS. Rosario e Corpo di Cristo di Palma Campania, firmata e datata 1593 (si tratta dell'opera trafugata nel 1999 e ritrovata nel 2007 in una bottega antiquaria in Toscana). Altre opere attribuite a Marco Mele sono le tavole dipinte per la chiesa di Santa Maria della Libera e Santa Maria la Nova a Napoli, e la tavola oggi contenuta nella chiesa dell'Annunziata di Minturno.\nDi Marco Mele va ricordato l'inedito taccuino custodito dai discendenti carbonaresi della sua famiglia. Si tratta di un documento unico, ricco di appunti e disegni, a conferma del legame di Marco Mele con Carbonara."}
{"id": "1804045", "revid": "290948", "url": "https://it.wikipedia.org/wiki?curid=1804045", "title": "Idracidi", "text": ""}
{"id": "1804054", "revid": "762947", "url": "https://it.wikipedia.org/wiki?curid=1804054", "title": "Leonard Warren", "text": "Biografia.\nNato da famiglia ebrea di origine russa, mosse i primi passi nell'ambito musicale cantando nel coro del Radio City Music Hall, studiando nel contempo con Sidney Dietch. Con un repertorio di cinque arie d'opera e una selezione di \"Rigoletto\", nel 1938 vinse il \"Metropolitan Opera Competition of the Air\", che gli permise di recarsi a Milano per ulteriori studi con Giuseppe Pa\u00efs e Riccardo Picozzi. Qui conobbe la moglie Agathe, che lo port\u00f2 a divenire un fervente cattolico.\nTornato negli Stati Uniti, pot\u00e9 debuttare al Metropolitan Opera con estratti da \"La traviata\" e \"Pagliacci\" durante un concerto nel novembre 1938, cui fece seguito, nel gennaio 1939, il ruolo di Paolo Albiani in \"Simon Boccanegra\", accanto a stelle come Lawrence Tibbett, Ezio Pinza, Giovanni Martinelli, Maria Caniglia. Dopo tale esibizione firm\u00f2 un contratto discografico con la RCA.\nSuccessivamente, in seguito al declino di Lawrence Tibbett, ne prese il posto come primo baritono del teatro newyorkese, dove si esib\u00ec regolarmente fino alla morte prematura soprattutto nei grandi ruoli verdiani: il Conte di Luna ne \"Il trovatore\", Germont ne \"La traviata\", Simon Boccanegra, Renato in \"Un ballo in maschera\", Don Carlo ne \"La forza del destino\", Amonasro in \"Aida\", Jago in \"Otello\" e \"Rigoletto\", studiato con Giuseppe De Luca e inciso nel 1950. Interpret\u00f2 inoltre Escamillo in \"Carmen\", Valentin in \"Faust\", Barnaba ne \"La Gioconda\", Tonio in \"Pagliacci\", Scarpia in \"Tosca\". Complessivamente prese parte a 657 rappresentazioni al Met.\nL'attivit\u00e0 in Italia si limit\u00f2 al Teatro alla Scala di Milano, con \"Rigoletto\" nel 1953 e \"Otello\" nel 1954. Tuttavia a Roma incise \"Aida\", \"La traviata\", \"Tosca\" e \"Il trovatore\" con i complessi del Teatro dell'Opera, oltre a \"La forza del destino\" e \"La Gioconda\" con l'orchestra e il coro dell'Accademia di Santa Cecilia.\nNel 1958 intraprese una trionfale tourn\u00e9e in Russia; nel 1959 fu protagonista di un'acclamata ripresa di \"Macbeth\" al Metropolitan, poi trasferita su disco. Scomparve l'anno dopo, a 48 anni, per un'emorragia cerebrale, sul palcoscenico del Met durante una rappresentazione de \"La forza del destino\".\nCaratteristiche vocali e interpretative.\nWarren vantava una voce di notevole volume, talora un poco sfocata nel medium, ma eccezionalmente estesa nel registro acuto, che sapeva modulare fino a sfumature precluse a gran parte dei suoi contemporanei. Nel corso della carriera schiar\u00ec progressivamente l'emissione e affin\u00f2 la linea di canto, come testimonia l'incisione del 1959 de \"Il balen del suo sorriso\", cesellata con una delicatezza e dominio del suono forse mai raggiunti in precedenza. Pur contando su doti attoriali limitate e su una padronanza della lingua italiana non eccelsa (non nella pronuncia, che era molto buona, ma nella capacit\u00e0 mnemonica, come si evidenzia nelle registrazioni dal vivo), svilupp\u00f2 una cifra interpretativa estranea alla facile estroversione, conferendo grande pathos a Rigoletto, Germont, Macbeth, Simon Boccanegra, ma eccellendo anche nelle classiche figure di \"cattivo\" del repertorio baritonale come Jago, Scarpia, Tonio, Barnaba, dei quali espresse la malvagit\u00e0 con un fraseggio che sapeva piegarsi fino al pi\u00f9 estremo pianissimo."}
{"id": "1804057", "revid": "244212", "url": "https://it.wikipedia.org/wiki?curid=1804057", "title": "Domenico Donzelli", "text": "Biografia.\nEsponente di quella vera e propria scuola tenoristica bergamasca che si era iniziata con Giacomo David, Donzelli esord\u00ec, nella sua citt\u00e0, nel 1808, come secondo tenore in un'opera di Mayr e poi si trasfer\u00ec a Napoli interpretando molti ruoli, tra cui quello di \"Cinna\" ne \"La Vestale\" di Spontini, ma si rivel\u00f2 pienamente al pubblico nel 1815 quando interpret\u00f2, al Teatro Argentina di Roma, il ruolo di \"Torvaldo\" nella prima rappresentazione dell'opera \"Torvaldo e Dorliska\" di Rossini, e poi, l'anno successivo, esord\u00ec alla Scala con il ruolo protagonistico nell\"'Achille\" di Pa\u00ebr. La sua carriera continu\u00f2, dopo di allora, nei maggiori teatri italiani, a Parigi e a Londra, con molti ruoli rossiniani (soprattutto \"Otello\") e con molte prime rappresentazioni dei maggiori operisti coevi: dal protagonista del \"Cesare in Egitto\" di Pacini (1821), al ruolo di \"Cavalier Belfiore\" ne \"Il viaggio a Reims\" di Rossini (1825), dal primo \"Pollione\" nella \"Norma\" di Bellini (1831), al protagonista de \"Il bravo\" di Mercadante (1839), fino a diverse prime interpretazioni in opere di Donizetti, quali \"Almazio\" nella \"Zoraida di Granata\" (1822), \"Ugo, Conte di Parigi\" nell'opera omonima (1832), \"Don Ruiz\" nella \"Maria Padilla\" (1841).\nSi ritir\u00f2 dal palcoscenico nel 1841, a causa del deterioramento della voce, tornando a cantare per un breve periodo nel 1844/45 al Teatro San Carlo di Napoli. \nDonzelli mor\u00ec in tarda et\u00e0 a Bologna (1873).\nFamiglia.\nDomenico donzelli era sposato con Antonia Dupin da cui ebbe tre figli:\nCaratteristiche artistiche.\nNella carriera artistica di Donzelli si possono individuare tre fasi: la prima, di scarsa rilevanza, legata ai suoi esordi come \"tenorino\" di opera comica, la seconda, pi\u00f9 rilevante (fino a circa il 1822) come cantante di stampo rossiniano, la terza infine, quella per la quale \u00e8 maggiormente passato alla storia, come tenore di forza. Donzelli fu in effetti un \"baritenore\", non molto esteso (nella fase centrale della sua carriera, arrivava al do4 ma solo, ovviamente, in \"falsettone\"), poco versato nella coloratura, ma decisamente potente e dalla voce scura, accento deciso, nobilt\u00e0 di fraseggio e recitazione vibrante e appassionata. Nonostante le critiche che non mancarono alla qualit\u00e0 della sua voce, a certe forzature nel modo di porgere il suo canto e alla scarsa flessibilit\u00e0, Donzelli rappresent\u00f2 lo snodo di passaggio tra il baritenore di stile neoclassico e il tenore di forza romantico, costituendo il modello per il vero e proprio iniziatore di questa nuova tipologia di canto, quel Gilbert-Louis Duprez che \u00e8 rimasto nella cronaca soprattutto per il suo \"do di petto\". E come si favoleggia che quel \"do di petto\" avrebbe portato alla disperazione e al suicidio Adolphe Nourrit, cos\u00ec si racconta che l'emulazione e la rivalit\u00e0 per il potente stile canoro di Donzelli, sarebbe stata alla base del decesso, nel 1821, del suo giovane collega, Americo Sbigoli, il quale, mentre tentava di stargli alla pari durante l'esecuzione di un quintetto del \"Cesare in Egitto\" di Giovanni Pacini al Teatro Argentina di Roma, si produsse la rottura di un vaso sanguigno della gola, cosa che ne caus\u00f2 la morte per emorragia. Come conseguenza Sbigoli dovette essere sostituito in tutta fretta da un contralto alla prima della \"Zoraida di Granata\" di Donizetti che si tenne di l\u00ec a poco presso lo stesso teatro."}
{"id": "1804066", "revid": "628767", "url": "https://it.wikipedia.org/wiki?curid=1804066", "title": "Toktamish", "text": "Fu l'ultimo grande Khan riunificatore dell'Orda d'Oro e degno successore di Gengis Khan.\nInizi\u00f2 la sua carriera militare al servizio di Tem\u00fcr Khan (figlio di Uz Bek Khan).\nArriv\u00f2 al potere dopo un periodo di anarchia; impadronendosi di ci\u00f2 che rimaneva dell'Orda Blu, che aveva tentato in precedenza di controllare Uros Khan dell'Orda Bianca per alcuni anni, assunse anche il dominio dell'intera Orda Bianca, strappandola dalle mani del suo capo ereditario Temur Malik figlio dello stesso Uros Khan, riportando alla luce nel 1380 l'Orda d'Oro dopo che dal 1364 non era pi\u00f9 esistita per 17 anni. Gli ultimi decenni della sua vita lo videro contendersi il potere a est con Tamerlano, a guida dell'impero timuride. \nGenealogia.\nToktamish era figlio di Tuli Kwadja, un Khan dell'Orda Bianca figlio di Chimtay; era il discendente di Orda Khan e perci\u00f2 anche di Gengis Khan in linea diretta.\nUros Khan, il condottiero dell'Orda Bianca era suo zio paterno."}
{"id": "1804070", "revid": "175944", "url": "https://it.wikipedia.org/wiki?curid=1804070", "title": "Open Type", "text": ""}
{"id": "1804072", "revid": "869733", "url": "https://it.wikipedia.org/wiki?curid=1804072", "title": "Gabrielle Anwar", "text": "Biografia.\n\u00c8 nata nel Middlesex, figlia di Shirley Hills, attrice, e Tariq Anwar, un montatore cinematografico nato in India. Studia recitazione e danza a Londra. Dopo aver lavorato in alcune produzioni televisive britanniche, si trasferisce negli Stati Uniti in cerca di fortuna, assieme a Craig Sheffer, attore statunitense con il quale ha lavorato e con cui intraprende una relazione sentimentale da cui nasce una figlia. In seguito ha un altro figlio dall'ex marito John Verea.\nNel 1992 conosce grande popolarit\u00e0 grazie alla partecipazione al film \"Scent of a Woman - Profumo di donna\", dove recita al fianco di Al Pacino e Chris O'Donnell, a tutt'oggi la sua interpretazione pi\u00f9 nota. Grazie alla fama acquisita nell'occasione, le offerte di lavoro aumentano e negli anni seguenti recita nei film \"Ultracorpi - L'invasione continua\" (1993), \"Amore con interessi\" (1993), quest'ultimo al fianco di Michael J. Fox, \"I tre moschettieri\" (1993) e \"Cosa fare a Denver quando sei morto\" (1995).\nDopo un inizio di carriera promettente, l'attrice inizia a collezionare partecipazioni a diversi film di serie B; in questo periodo il suo ruolo di maggior rilievo \u00e8 in \"The Guilty - Il colpevole\" (2000), al fianco di Bill Pullman. Nel 2007 ritorna alla ribalta grazie alla televisione, con le serie \"I Tudors\", dove interpreta Margaret Tudor, e \"Burn Notice - Duro a morire\", in cui recita nel ruolo di un'ex volontaria dell'IRA. Nel 2017 entra nel cast della serie \"C'era una volta\" nel ruolo di Victoria Belfrey.\nDoppiatrici italiane.\nNelle versioni in italiano dei suoi film, Gabrielle Anwar \u00e8 stata doppiata da:"}
{"id": "1804076", "revid": "1979289", "url": "https://it.wikipedia.org/wiki?curid=1804076", "title": "Brezel", "text": "Il Brezel (chiamato anche Bretzel o Pretzel) \u00e8 un tipo di pane molto popolare tra le popolazioni di origine teutonica, e quindi diffuso soprattutto in Germania.\nDescrizione.\nIl \"Brezel\" ha la forma di un anello con le due estremit\u00e0 annodate. I fornai esperti eseguono un movimento veloce per dare al \"Brezel\" in meno di un secondo la sua forma caratteristica. Generalmente ci vogliono anni di esercizio per accorciare i tempi di questo movimento.\nA Monaco di Baviera e in tutta l'area dove \u00e8 diffuso pu\u00f2 accompagnare, ad esempio, il tradizionale Wei\u00dfwurst, il W\u00fcrstel bianco bavarese, con la senape dolce.\nIngredienti e preparazione.\nGli ingredienti del \"Brezel\" sono farina di grano tenero, malto (o miele in alcune varianti), lievito di birra e acqua, oltre al bicarbonato di sodio. In alcune regioni viene aggiunto anche lo strutto o utilizzata farina integrale, di farro o di altri cereali. Sulla glassatura creata dalla soluzione alcalina prima della cottura viene spolverato del sale grosso oppure dei semi di sesamo.\nViene preparato secondo il metodo di panificazione detto \"Laugengeb\u00e4ck\". In Germania indica il pane che, prima della cottura, viene immerso per qualche secondo in una soluzione bollente di acqua e soda caustica (idrossido di sodio). La soda conferisce il particolare aspetto lucido caratteristico di questo prodotto e perde la sua causticit\u00e0 durante la cottura in forno. Tuttavia la soda caustica viene usata quasi esclusivamente in preparazioni industriali, mentre in ambito domestico \u00e8 comune utilizzare il bicarbonato di sodio per evitare i rischi derivanti della manipolazione dell'idrossido di sodio. Nei paesi germanofoni l'uso della soda caustica \u00e8 pi\u00f9 comune.\nStoria.\nLa sua origine si colloca nei monasteri del nord Italia, intorno al 610, dove i monaci producevano, con i resti dell'impasto del pane, delle striscioline che ricordavano le braccia di un monaco incrociate a mo' di preghiera. I tre buchi che si formavano, rappresentavano la Santissima Trinit\u00e0. In seguito si troveranno anche nel sud della Francia e quindi in Germania. \nI monaci davano i Brezel come premio ai fanciulli che imparavano a memoria versi e preghiere della Bibbia. Furono chiamati per tale motivo \"pretiola\", ovvero ricompensa, o come \"brachiola\", dal latino \"brachium\" o \"bracellus\" (dalla posizione delle braccia incorciate o braccia conserte). In seguito i \"pretiola\" attraversarono le Alpi e in Germania, soprattutto in Baviera, divennero conosciuti come \"Brezel\". Prima consumati mezzi crudi, secondo una leggenda divennero tostati grazie a un fornaio che si addorment\u00f2 sul posto di lavoro. \nRitratti in un libro di preghiere, si dice che fossero augurio di fortuna, prosperit\u00e0 e completezza spirituale. Divennero anche cibo pasquale in Germania nel 1450."}
{"id": "1804078", "revid": "1543377", "url": "https://it.wikipedia.org/wiki?curid=1804078", "title": "Batgirl", "text": "Batgirl \u00e8 una serie di personaggi immaginari apparsi nei fumetti pubblicati dalla DC comics, e rappresentanti una controparte femminile a Batman. Creata originariamente da Bob Kane e Sheldon Moldoff, la prima apparizione del personaggio di Batgirl, alter ego di Bette Kane, \u00e8 in \"Batman\" n. 139 del 1961.\nIn seguito alla promozione di Julius Schwartz alla guida delle sceneggiature della serie regolare di Batman, avvenuta nel 1964, il personaggio nei panni di Batgirl, Bette Kane, fu rimossa dalle pubblicazioni e dalla storia ufficiale, e rimpiazzata da una nuova Batgirl, Barbara Gordon. Barbara fece il suo esordio nella pagine di \"Detective Comics\" n. 359, scritto da Gardner Fox e disegnato da Carmine Infantino, chiamato: \"The Million Dollar Debut of Batgirl\". L'interpretazione di Barbara Gordon nel ruolo di Batgirl fece regolari apparizioni nei fumetti di Batman dal 1966 al 1988, e viene descritta come uno dei personaggi di maggiore spessore pubblicati durante la Silver Age.\nA seguito del ritiro editoriale del personaggio avvenuto in \"Batgirl Special\" n. 1 del 1988, Barbara Gordon viene colpita alla spina dorsale da un proiettile esploso dal Joker, che la rende paraplegica (narrato nella graphic novel \"Batman: The Killing Joke\" del 1988, di Alan Moore). Successivamente gli sceneggiatori Kim Yale e John Ostrander reinventarono Barbara Gordon nei panni di Oracolo (\"Oracle\"), la principale fonte di informazioni dell'Universo DC, e capo del gruppo dei Birds of Prey.\nNella miniserie \"\" del 1999, fa la sua apparizione il personaggio di Helena Bertinelli, conosciuta anche come \"la Cacciatrice\" (\"The Huntress\"), che assume il ruolo vacante di Batgirl, finch\u00e9 Batman non la induce alla rinuncia del ruolo alla fine della storia. Sempre nello stesso anno viene impiegato un altro personaggio apparso nella storia di \"Terra di nessuno\"; si tratta di Cassandra Cain, che diviene la terza Batgirl, sotto la guida di Batman e di Oracolo. Cassandra Cain \u00e8 stata la prima versione di Batgirl ad avere una serie mensile eponima, che fu cancellata nel 2006, concludendosi con Cain che rinuncia al titolo di Batgirl.\nDurante la saga dei Birds of Prey \"Headhunt\" \u00e8 stato un inedito personaggio, creato da Gail Simone, a prendere il ruolo di Batgirl: Charlotte Gage-Radcliffe; tuttavia dopo poco fu sfiduciata da Oracolo, e prese l'identit\u00e0 di Misfit. Durante gli eventi narrati nella serie limitata \"52\" (2006) Cassandra Cain rivendica nuovamente il manto di Batgirl.Finir\u00e0 tuttavia per cederlo nuovamente (e questa volta in maniera definitiva) alla notizia della presunta morte di Batman, lasciando il titolo e il mantello all'amica Stephanie Brown alias Spoiler (figlia del criminale Cluemaster e quarto Robin), con la quale la serie viene rilanciata nel 2009.\nStoria editoriale.\nBetty Kane.\nPersonaggio in attivit\u00e0 dal 1961 al 1966. In seguito alle accuse di omosessualit\u00e0 mosse al duo Batman e Robin (Dick Grayson) da parte dello psichiatra Fredric Wertham nel suo famoso libro del 1954 \"Seduction of the Innocent\", fu introdotto il personaggio della ragazza pipistrello, Batgirl. Betty Kane fece il suo esordio nel fumetto \"Batman n\u00b0139\", del 1961, nel ruolo di un interesse amoroso del giovane Robin. Il nuovo personaggio non fu una invenzione molto originale, dal momento che gi\u00e0 un altro personaggio femminile, Batwoman (Kathy Kane), aveva un legame amoroso con la sua controparte maschile Batman.\nLa creazione della Batfamiglia (\"Batman Family\"), che era formata dai genitori Batman e Batwoman, dai figli Robin e Batgirl, dal folletto extraterrestre Bat-Mite e dal cane Asso port\u00f2 i fumetti di Batman verso una narrazione insolita, pi\u00f9 incentrata verso la commedia d'ambientazione che non verso la classica azione in stile vigilante.\nQuando Julius Schwartz sal\u00ec al vertice della sceneggiatura, decise di abbandonare tutti questi nuovi personaggi, eccettuato Robin, ritenendoli inappropriati. Schwartz prese questa decisione in seguito alla flessione nelle vendite di tutte le serie legate a Batman, ripristinando il mito dell'eroico vigilante Batman. Batgirl, insieme ad altri personaggi della batfamiglia, fu reintrodotta nella trama nella serie limitata del 1985: Crisi sulle Terre infinite. Comunque, se anche Bette Kane non esiste pi\u00f9 nella storia successiva la Crisi, una versione modificata del personaggio, tale Mary Elizabeth 'Bette' Kane, fu introdotta come la supereroina Flamebird, che continua ad essere tuttora pubblicata.\nBarbara Gordon.\nPersonaggio in attivit\u00e0 dal 1966 al 1988. Una nuova Batgirl debutta nel fumetto \"Detective Comics\" n. 359 pubblicato nel novembre del 1966 (che tuttavia ha indicata come data il gennaio 1967): Barbara \"Babs\" Gordon, la figlia di James Gordon, il contatto che Batman ha nella polizia di Gotham. Nella sua prima apparizione, Barbara sta andando ad un ballo in maschera vestita alla Batman, quando sorprende un tentativo di rapimento rivolto a Bruce Wayne da parte del criminale Killer Moth, riuscendo a sventarlo. Questo fatto attrae l'attenzione di Batman, ponendosi come il suo inizio alla sua carriera di vigilante.\nQuesto nuovo personaggio, creato congiuntamente da Julius Schwartz, Carmine Infantino e Gardner Fox, fu una collaborazione fra la DC Comics e la serie televisiva di Batman degli anni sessanta. Allorquando il produttore televisivo William Dozier oper\u00f2 per la produzione di una terza stagione del programma, chiese a Schwarz un nuovo personaggio femminile, da inserire nel medium fumettistico, che fosse adattabile per la serie televisiva, perch\u00e9 si potesse attirare maggiormente l'attenzione del pubblico femminile. Nacque cos\u00ec una nuova Batgirl: una giovane donna adulta, dottoressa in scienze librarie e bibliotecaria capo alla biblioteca pubblica di Gotham City.\nNei panni di Batgirl, Barbara Gordon divenne molto pi\u00f9 celebre delle precedenti Batgirl (Bette Kane) e Batwoman, e apparve sia in \"Detective Comics\" che in \"Batman\", che in altre pubblicazioni DC relative a Batman. Il personaggio ebbe anche un ruolo fisso nella serie a fumetti \"Batman Family\" che inizi\u00f2 nel 1975, in cui divenne parte del \"Dinamico Duo: Batgirl &amp; Robin\", insieme con Dick Grayson. Descritta come uno dei pi\u00f9 celebri personaggi apparsi nei fumetti della Silver Age, Barbara Gordon appare nei panni di Batgirl con regolarit\u00e0 dal 1966 al 1988, e viene impiegata nei panni di Batgirl ancora oggi in episodi che fanno uso di analessi. Barbara inoltre era legata a Dick Grayson in modo particolare, tanto da essere la sua prima fidanzata in maschera e costume.\nNella storia del 1988 \"Batgirl Special\" n. 1, Barbara rinuncia al suo ruolo di Batgirl; in seguito, nell'albo autoconclusivo \"Batman: The Killing Joke\" viene ferita gravemente dal Joker alla spina dorsale e resa paraplegica. Il personaggio ritorna nelle pubblicazioni nelle vesti di Oracolo, grazie a Kim Yale e a John Ostrander, nel fumetto \"Suicide Squad\" n. 23 (prima serie) del 1989; Oracolo \u00e8 una esperta hacker che procaccia informazioni di ogni genere, purch\u00e9 accessibili per via informatica, ai vigilanti ed ai supereroi con cui \u00e8 in contatto; ha inoltre fondato il supergruppo delle Birds of Prey.\nHelena Bertinelli.\nPersonaggio in attivit\u00e0 dal 1998 al 1999. Undici anni dopo il ritiro editoriale della Batgirl interpretata da Barbara Gordon, una nuova versione del personaggio viene introdotta nella maxiserie del 1999 \"Batman: No Man's Land\". La nuova Batgirl \u00e8 ora Helena Bertinelli, una supereroina gi\u00e0 nota ai lettori come \"la Cacciatrice\". Un terremoto si abbatte su Gotham City provocando immani distruzioni, e in conseguenza di questo, il governo dichiara la citt\u00e0 terra di nessuno (da cui il titolo del fumetto, \"No Man's Land\") inducendo Batman ad abbandonarla.\nPer riportare ordine nella citt\u00e0, la cacciatrice indossa il manto del pipistrello, scoprendo che i criminali hanno molta pi\u00f9 paura di \"Batgirl\" che non della \"Cacciatrice\". Quando Batman ritorna, la nomina ufficialmente nuova Batgirl, dicendole che se mai lo avesse deluso, avrebbe dovuto deporre il costume. Quando Helena fallisce nel proteggere il territorio di Batman da Due Facce e dalla sua banda di 200 criminali, si assume le sue responsabilit\u00e0 spogliandosi autonomamente del manto di Batgirl. Dopo aver proclamato la sua identit\u00e0 di Cacciatrice, Helena si unir\u00e0 successivamente ai \"Birds of Prey\" guidati da Oracolo, facendo s\u00ec che il gruppo contasse fra gli effettivi ben due ex Batgirl.\nCassandra Cain.\nPersonaggio in attivit\u00e0 dal 1999 a oggi. Descritta come una bambina prodigio nelle arti marziali, Cassandra \u00e8 sceneggiata come una giovane donna di origini in parte asiatiche, divenuta la terza Batgirl, con l'approvazione sia di Batman che di Oracolo. \u00c8 stata introdotta per la prima volta nel fumetto \"Batman: Terra di nessuno\". cassandra indossa lo stesso costume indossato da Helena Bertinelli, con la maschera che copre interamente il volto.\nLa storia di Cassandra \u00e8 profondamente complessa e unica fra gli aiutanti di Batman. Allevata dall'assassino David Cain, Cassandra non aveva imparato a parlare, ma in cambio aveva imparato a \"leggere\" i movimenti del corpo, cos\u00ec Cassandra poteva comunicare soltanto con il linguaggio del corpo. La parte del cervello normalmente usata per il linguaggio fu allenata perch\u00e9 Cassandra potesse leggere il linguaggio del corpo delle altre persone e anticiparne i movimenti.\nQuesta diversa capacit\u00e0 di apprendimento le caus\u00f2 dei problemi, come una forma di dislessia, che le ha impedito di imparare a leggere e a scrivere. Nonostante la disabilit\u00e0 di Cassandra, l'autore Andersen Gabrych descrive la particolare comunicazione del personaggio come il fattore chiave che la rende una cos\u00ec brava investigatrice, capace di intuire se qualcosa non va semplicemente camminando in una stanza e basandosi sul linguaggio del corpo. Durante il primo volume della serie di fumetti \"Batgirl Vol 1: Silent Running\" (2001), Cassandra incontra uno scienziato che le riprogramma il cervello, rendendola in grado di comprendere il linguaggio verbale, ma atrofizzando nello stesso tempo le sue capacit\u00e0 di predire i movimenti. Questa storia si conclude nel numero della serie \"Batgirl Vol. 2: A Knight Alone\" (2001), quando Batgirl incontra l'assassina Lady Shiva, che le insegna nuovamente come predire i movimenti. Sei anni dopo il suo debutto, nel 2006, la DC Comics cancell\u00f2 la serie dei fumetti di Batgirl, arrivati al numero \"Batgirl n\u00b0 73\", terminando con Cassandra Cain che rinuncia al suo ruolo di Batgirl.\nAd un certo momento la trama della continuit\u00e0 DC mise da parte la storia del 2006 \"One Year Later\", e dopo gli eventi della serie limitata Crisi infinita, Cassandra Cain viene riproposta nelle vesti del capo della Lega degli assassini, avendo abbandonato il suo precedente atteggiamento altruista. L'evoluzione del personaggio da eroina a malvagia sollev\u00f2 le ire di molti fan di lunga data, che criticarono pesantemente tale scelta. Cassandra ritorn\u00f2 al suo ruolo di Batgirl nel fumetto \"Teen Titans n\u00b043\", partecipando al gruppo dei Titans East, dove si mostr\u00f2 che il suo cambiamento di personalit\u00e0 fu dovuto ad una droga in grado di alterare la mente, somministratale dal supercriminale Deathstroke. Infine la DC Comics reintegr\u00f2 Cassandra nella sua originaria caratterizzazione di supereroina, nel ruolo di aiutante nei fumetti di Batman e degli Outsiders.\nCharlotte Gage-Radcliffe.\nPersonaggio in attivit\u00e0 dal 2006 al 2007. Dopo un'apparizione cameo nella storia a fumetti di Gail Simone del 2006 \"Birds of Prey n\u00b096: Headhunt Part One\", e la conclusione della storia nel successivo \"Birds of Prey n\u00b097: Headhunt Part Two\", il ruolo di Batgirl era divenuto nuovamente vacante, orfano di Cassandra Cain. Fu occupato da una nuova eroina, che emerse a Gotham City assomigliante ad una riedizione di Barbara Gordon nel suo originale ruolo.\nUn ufficiale di polizia afferm\u00f2 che la rossa Batgirl non si era vista per anni e che il suo fascicolo era stato chiuso. Nel fumetto del 2006 \"Birds of Prey n\u00b098: Headhunt Part Three\", la Cacciatrice e Black Canary accusano Oracolo di avere segretamente riassunto il suo ruolo di Batgirl, accuse che Barbara respinge. Pi\u00f9 tardi si scopr\u00ec che la misteriosa Batgirl era una ragazza adolescente di nome Charlotte Gage-Radcliffe dotata di superpoteri. Dopo un incontro con Oracolo, Charlotte viene forzata ad abbandonare la carriera di vigilante dalla Batgirl originale. In seguito Charlotte ritorna nella organizzazione delle Birds of Prey nel fumetto \"Birds of Prey n\u00b0101\" (di Gail Simone, anno 2006) nelle vesti di Misfit, divenendo la terza Batgirl ad entrare nell'organizzazione.\nStephanie Brown.\nDopo la morte di Bruce Wayne, una disillusa Cassandra Cain cede il manto di Batgirl alla sua migliore amica Stephanie Brown, poco prima di sparire dalla circolazione.\nSteph, nei panni della nuova Batgirl torna ad un modello pi\u00f9 classico del suo costume, unendolo anche a quello precedentemente usato nei panni di Spoiler.\nAltri media.\nVideogiochi.\nBatgirl appare nei seguenti videogiochi:"}
{"id": "1804079", "revid": "2163675", "url": "https://it.wikipedia.org/wiki?curid=1804079", "title": "Baosteel", "text": "La Shanghai Baosteel Group Corporation (in breve Baosteel) \u00e8 il maggiore gruppo siderurgico cinese ed uno dei maggiori produttori mondiali di acciaio, con una produzione di 115 milioni di tonnellate (2020). Di propriet\u00e0 statale, nacque nel 1978 a Shanghai, per la precisione nel porto di Baoshan, dove, con la collaborazione giapponese, fu progettato un polo siderurgico che doveva utilizzare le migliori tecnologie disponibili per l'epoca. L'impianto di Baoshan entr\u00f2 in funzione nel 1985, specializzandosi nella produzione di laminati piani e tubi. La Baoshan Iron &amp; Steel divenne il principale fornitore dell'industria automobilistica cinese. Nel 1998 si fuse con altri produttori minori dell'area di Shanghai, assumendo la denominazione attuale; nel frattempo Baosteel non produceva pi\u00f9 solo per il mercato interno, ma anche per l'esportazione. \"Xie Qihua\", presidente e da anni al vertice di Baosteel, \u00e8 stata considerata una delle donne pi\u00f9 potenti del mondo.\nIn Italia Baosteel negli anni '80 acquis\u00ec i macchinari della dismessa Italsider di Bagnoli, per poi smontarli pezzo per pezzo, trasportarli in Cina e riassemblarli. Nel 2001 sigl\u00f2 un accordo con FIAT, diventando uno dei suoi maggiori fornitori di acciaio.\nBaosteel ha costituito una filiale commerciale in Italia, con sede a Genova, in societ\u00e0 con imprenditori locali. "}
{"id": "1804081", "revid": "110157", "url": "https://it.wikipedia.org/wiki?curid=1804081", "title": "Prva slovenska nogometna liga 2007-2008", "text": "La Prva slovenska nogometna liga 2007-2008 \u00e8 stata la 17\u00aa edizione della massima serie del campionato di calcio sloveno disputata tra il 20 luglio 2007 e il 31 maggio 2008 e conclusa con la vittoria del , al suo secondo titolo.\nCapocannoniere del torneo fu Dario Zahora (), con 22 reti.\nFormula.\nCome nella stagione precedente le squadre partecipanti furono 10 e disputarono un doppio turno di andata e ritorno per un totale di 36 partite. L'ultima fu retrocessa mentre la penultima disput\u00f2 uno spareggio con la seconda classificata della Druga slovenska nogometna liga per la permanenza in massima serie.\nLe squadre qualificate alle coppe europee furono quattro: i campioni alla UEFA Champions League 2008-2009, la seconda classificata e la vincitrice della coppa nazionale alla Coppa UEFA 2008-2009 e un ulteriore club alla Coppa Intertoto 2008.\nClassifica finale.\nLegenda:\nNote:\nSpareggio.\nIl NK Drava incontr\u00f2 il NK Bonifika, secondo in 2.SNL e al secondo spareggio consecutivo, con gara di andata e ritorno. Vinse e rimase in massima serie.\nLe partite si disputarono il 4 e 8 giugno 2008."}
{"id": "1804086", "revid": "767487", "url": "https://it.wikipedia.org/wiki?curid=1804086", "title": "Caf\u00e9 Chantant (film)", "text": "Caf\u00e9 Chantant \u00e8 un film del 1954 diretto da Camillo Mastrocinque.\nNote introduttive.\n\u00c8 una raffinata antologia della rivista teatrale e radiofonica ispirata al programma \"cult\" della radio Rosso e nero, ideato e presentato da Corrado.\nNel film si vede il presentatore nel suo lavoro dietro le quinte e sulla scena mentre introduce i numeri dei vari attori fra i quali Alberto Talegalli che ripropone la macchietta del Sor Clemente; Ugo Tognazzi, Elena Giusti e Raimondo Vianello che recitano due scene dalla rivista \"Ciao fantasma\" di Giulio Scarnicci e Renzo Tarabusi; il Quartetto Cetra che canta \"In un vecchio palco della Scala\" di Aldo Garinei e Giovannini, Gorni Kramer; le Peters Sisters cantano \"Merci beaucoup\" di Gorni Kramer da \" Attanasio cavallo vanesio\". Nino Taranto con Dolores Palumbo si esibisce in una scena dalla rivista \"Sci\u00f2 Sci\u00f2\" di Nelli e Mangini.\nLa trama.\nIl sor Clemente con lo zio Angelino, si reca ad assistere ad uno spettacolo di rivista composto da varie scene e protagonisti; durante l'intermezzo si recano nei camerini delle ballerine, dove arriver\u00e0 improvvisamente l'inaspettata e gelosa moglie, la contessa Gerza, che colpir\u00e0 con l'ombrello i malcapitati familiari mandandoli all'ospedale.\nLa critica.\nPiero Virgintino nella Gazzetta del Mezzogiorno del 18 giugno 1954 \"Caf\u00e9 Chantant \u00e8 un pretesto per mettere insieme scene comiche, canzoni e danze, scelte tra quelle che ebbero maggior successo durante la scorsa stagione teatrale. Mastrocinque si \u00e8 assunto il facile compito di fotografare a colori questo centone che spesso \u00e8 divertente soprattutto per merito dei bravi professionisti\".\nIncassi.\nIncasso accertato a tutto il 31 marzo 1959 \u00a3 134.639.923"}
{"id": "1804088", "revid": "729019", "url": "https://it.wikipedia.org/wiki?curid=1804088", "title": "Nello Iacchini", "text": "Carriera.\nDurante la seconda guerra mondiale Nello Iacchini fu arruolato nel 3\u00ba Reggimento artiglieria d'armata \"Reggio Emilia\" e inviato sulle Alpi friulane. Nel 1944 aderisce alla Resistenza entrando a far parte delle formazioni partigiane comuniste della Brigata Garibaldi \"Bruno Lugli\" operante in provincia di Pesaro e Urbino e nominato membro del CLN. Il 26 agosto del 1944 salv\u00f2 la vita al primo ministro britannico Winston Churchill e al generale George Alexander, comandante in capo delle Forze Alleate in Italia. Churchill era arrivato in Italia per supervisionare l'avvio dell'operazione Olive, l'attacco dell\u2019Ottava Armata alla Linea Gotica allestita dai tedeschi, e stava dirigendosi da Montemaggiore al Metauro (luogo di inizio dell'operazione, perch\u00e9 da quell'altura si poteva scrutare l'intera vallata e dunque le postazioni nemiche) verso la valle del Foglia, accompagnato dal generale.\nPoco prima del loro passaggio lungo la strada principale, subito dopo l'abitato di Saltara (all'incrocio con la via che oggi conduce al Museo astronomico del Bal\u00ec), Nello Iacchini individu\u00f2 un militare tedesco isolato, armato di mortaio e appostato ai margini di essa e lo disarm\u00f2, catturandolo e consegnandolo di l\u00ec a poco agli ufficiali canadesi al seguito del primo ministro britannico. Per il suo gesto coraggioso, che scongiur\u00f2 conseguenze molto gravi che avrebbero potuto cambiare la storia della seconda guerra mondiale, il partigiano italiano fu insignito pochi giorni dopo del \u201cCertificato al Patriota\u201d (noto anche come \"Brevetto Alexander\").\nIl fatto, ricostruito decenni dopo sulla base di un carteggio del dicembre 1974 tra Nello Iacchini e l'onorevole Arrigo Boldrini (a lungo presidente dell'ANPI), dei documenti (foto, reperti e testimonianze) contenuti nel Museo Storico del Fiume Metauro W. Churchill di Montemaggiore al Metauro e ad alcuni riferimenti contenuti nel \"Diario di Guerra\" di Winston Churchill (25 agosto 1944), \u00e8 stato reso noto a livello mondiale dal Times di Londra, che il 23 agosto 2004 ha dedicato una pagina alla vicenda, e successivamente da numerosi organi di stampa italiani e di altri paesi. Tuttavia esso era gi\u00e0 stato riferito nel dicembre 2001 dall'edizione pesarese del quotidiano Il Messaggero. Il 24 settembre del 2005 il Comune di Saltara ha inaugurato un parco pubblico intitolato a Nello Iacchini. Il 2 novembre del 2006, su sollecitazione della Presidenza della Repubblica, lo stesso Comune di Saltara ha inoltrato richiesta di \"riconoscimento al valor civile\" per il partigiano pesarese.\nGalleria d'immagini.\nIl primo ministro Winston Churchill (centro), discute la situazione della battaglia con il comandante dell'8\u00aa Armata, tenente generale Oliver Leese (sx) e il comandante supremo alleato nel Mediterraneo, generale Harold Alexander (dx), presso il quartier generale del generale Leese a Montemaggiore."}
{"id": "1804089", "revid": "729019", "url": "https://it.wikipedia.org/wiki?curid=1804089", "title": "Macroglossia", "text": "Per macroglossia in campo medico, si intende un'anomalia che comporta un'eccessiva crescita volumetrica della lingua.\nEziologia.\nTale manifestazione viene causata soprattutto da un deposito anomalo di sostanze chimiche, per un edema e pu\u00f2 essere causato anche da forme neoplastiche. Generalmente, la macroglossia deriva da cause congenite o acquisite: tra le prime vi \u00e8 l'ipotiroidismo e la sindrome di Down, \ntra le seconde l'amiloidosi primitiva, le neoplasie della lingua e l'acromegalia, che prevede la crescita esagerata di tutti gli organi interni.\nPatologie associate.\nTale malformazione si ritrova in diversi sindromi, come quella di Down e di Beckwith-Wiedemann, ma anche in patologie ossee come l'acromegalia e ancora amiloidosi, ipotiroidismo, tiroide ectopica, duplicazione intestinale, linfangioma, mannosidosi, rabdomioma."}
{"id": "1804091", "revid": "237106", "url": "https://it.wikipedia.org/wiki?curid=1804091", "title": "HIP 53260", "text": ""}
{"id": "1804094", "revid": "365417", "url": "https://it.wikipedia.org/wiki?curid=1804094", "title": "Anti-Tauro", "text": "L'Anti-Tauro (turco: Alada\u011flar o Alada\u011f) \u00e8 un gruppo montuoso della Turchia. A nord-ovest c'\u00e8 la citt\u00e0 di Ni\u011fde, capoluogo dell'omonima provincia. Culmina nei 3756 metri del monte Demirkaz\u0131k.\nIl Tauro Orientale o Anti-tauro \u00e8 il prolungamento orientale dei monti Tauro, si estende verso l'entroterra in due catene parallele dette Tauro Orientale interno (a nord-ovest) e Tauro Orientale esterno (a sud-est) che va dal Golfo di Alessandretta alle propaggini del Lago di Van. \nAlcune propaggini giungono sul mare determinando il profilo roccioso e a precipizio sulla costa.\nL'Eufrate ha inizio nell'area fra le due catene a nord di Erzurum.\nAnti-Tauro orientale.\nAnti-Tauro(greco: \u0391\u03bd\u03c4\u03af\u03c4\u03b1\u03c5\u03c1\u03bf\u03c2, latino: Anti Taurus (ANTITAVRVS), la sua parte occidentale \u00e8 chiamata oggi dai turchi \"Alada\u011flar\") \u00e8 la catena centrale delle montagne degli altopiani armeni, che si estende da ovest a est fino a attraverso l'Armenia occidentale parallelamente al Tauro orientale. L'Anti-Tauro \u00e8 composto da due parti, occidentale e orientale. Ad ovest, l'Anti-Tauro inizia a nord dei monti della Cilicia(Tauro centrale), e passando per il centro dell'altopiano armeno termina a est con le vette dell'Ararat. Il punto pi\u00f9 alto dell'Anti-Tauro \u00e8 il Monte Ararat, che, inoltre, \u00e8 la vetta pi\u00f9 alta degli altopiani dell'Armenia e di tutta la Turchia, e anche la montagna pi\u00f9 alta del mondo dai piedi alla corona (in relazione con la pianura), l'altezza del cono sul livello del mare \u00e8 di 5165 metri e la distanza dalla base alla sommit\u00e0 di 4365 metri.\nInoltre, l'Anti-Tauro orientale divide gli altopiani armeni in due zone climatiche. La zona climatica secca delle montagne Tauride meridionali e la zona climatica umida della Transcaucasia settentrionale occidentale.\nIn geografia storica ed etnografia.\nStrabone disse dell'Anti-Tauro occidentale, che dopo essersi arrampicato sulle sue vette, entrambi i mari (Mediterraneo e Nero) possono essere visti bagnare la penisola dell'Asia Minore.\nFino al 1915, il versante settentrionale dell'Anti-Tauro era una delle principali aree di concentrazione della popolazione armena nell'Armenia turca (occidentale)."}
{"id": "1804102", "revid": "1573940", "url": "https://it.wikipedia.org/wiki?curid=1804102", "title": "Hypochilidae", "text": "Hypochilidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco ', \"yp\u00f2\", cio\u00e8 sotto, inferiore, minore e ', \"ch\u00e8ilos\", cio\u00e8 labbro, nello specifico si riferirebbe ai cheliceri, ed il suffisso \"-idae\", che designa l'appartenenza ad una famiglia.\nCaratteristiche.\nI ragni di questa famiglia sono fra i pi\u00f9 primitivi del sottordine Araneomorphae. Sono anche chiamati \"ragni abat-jour\" per la particolare forma a paralume che contraddistingue le loro tele.\nA somiglianza dei migalomorfi, hanno i polmoni a guisa di libro, cio\u00e8 costituiti da sottilissimi foglietti; caratteri comuni agli araneomorfi sono invece le zampe segmentate e alquanto lunghe.\nComportamento.\nIn genere costruiscono le loro tele in luoghi coperti e con poca luce: in piccole grotte o sotto rami nel folto della boscaglia.\nDistribuzione.\nLe specie conosciute del genere Hypochilus sono diffuse soprattutto negli USA, principalmente nelle Montagne Rocciose, sugli Appalachi e in gruppi montuosi della California. Il genere Ectatosticta \u00e8 tipico invece della Cina.\nTassonomia.\nAttualmente, a novembre 2020, si compone di due generi e 14 specie:"}
{"id": "1804103", "revid": "93656", "url": "https://it.wikipedia.org/wiki?curid=1804103", "title": "Altophobia", "text": ""}
{"id": "1804104", "revid": "1719883", "url": "https://it.wikipedia.org/wiki?curid=1804104", "title": "Musica delle sfere", "text": "La musica o armonia delle sfere, detta anche musica universale, \u00e8 un antico concetto filosofico che considerava l'universo come un enorme sistema di proporzioni numeriche. I movimenti dei corpi celesti (Sole, Luna e pianeti), ritenuti collocati su sfere ruotanti, avrebbero prodotto una sorta di musica, udibile solo dall'orecchio dei veggenti, e consistente in formule armonico-matematiche.\nLa teoria della musica delle sfere ebbe origine nell'antichit\u00e0 e continu\u00f2 a essere seguita almeno fino al XVII secolo, suscitando l'interesse di filosofi, musicologi e musicisti.\nStoria.\nLa musica delle sfere incorpora il principio metafisico secondo il quale le relazioni matematiche esprimono non solo rapporti quantitativi, ma anche qualit\u00e0 che si manifestano in numeri, forme e suoni, tutto connesso in un enorme modello di proporzioni.\nAntichit\u00e0.\nPitagora, per primo, cap\u00ec che l'altezza di una nota \u00e8 proporzionale alla lunghezza della corda che la produce, e che gli intervalli fra le frequenze sonore sono semplici rapporti numerici.\nSecondo Pitagora, il Sole, la Luna e i pianeti del sistema solare, per effetto dei loro movimenti di rotazione e rivoluzione, produrrebbero un suono continuo, impercettibile dall'orecchio umano, formando tutti insieme un'armonia. Di conseguenza, la qualit\u00e0 della vita sulla Terra sarebbe influenzata da questi suoni celesti.\nNel mondo greco il cosmo era paragonato a una scala musicale, nella quale i suoni pi\u00f9 acuti erano assegnati a Saturno e alle stelle fisse. Il Sole era indispensabile per la realizzazione dell'armonia in quanto, secondo i greci, corrispondeva alla nota centrale che congiunge due tetracordi.\nPer Filolao, matematico e astronomo pitagorico, il mondo \u00e8 \"armonia e numero\", e tutto \u00e8 ordinato secondo proporzioni che corrispondono ai tre intervalli fondamentali della musica: 2:1 (ottava), 3:2 (quinta) e 4:3 (quarta).\nIn seguito, Platone descrisse l'astronomia e la musica come studi \"gemellati\" per le percezioni sensoriali: astronomia per gli occhi, musica per le orecchie, ma entrambe riguardanti proporzioni numeriche. Egli, inoltre, appoggi\u00f2 l'idea di una musica delle sfere nel dialogo \"La Repubblica\", nel quale descriveva un sistema di otto cerchi, ovvero orbite, per i corpi celesti: stelle fisse, Saturno, Giove, Marte, Mercurio, Venere, Sole e Luna, che si distinguono in base alle loro distanze, al colore, e alle velocit\u00e0 di rivoluzione.\nLa visione di un universo strutturato in cerchi concentrici, aventi come centro la Terra, era del resto comune a tutta l'antichit\u00e0: si trattava di sfere intese come ambiti di pertinenza, ognuna delle quali contenente un pianeta che esse trascinavano con s\u00e9, muovendosi in maniera circolare. Era questo loro movimento a generare il suono, come affermava anche Cicerone:\nPi\u00f9 tardi i filosofi, fra i quali Tolomeo, mantennero la stretta correlazione fra astronomia, ottica, musica e astrologia. Nel IX secolo, l'astronomo arabo al-Kindi svilupp\u00f2 le idee di Tolomeo nel suo \"De Aspectibus\", che associa anch'esso astronomia e musica.\nMedioevo.\nL'antica concezione cosmologica della musica delle sfere pass\u00f2 nel Cristianesimo, dal quale venne ulteriormente meditata e approfondita, costituendo la base di numerose raffigurazioni di angeli musicanti, suddivisi in cori angelici gerarchicamente ordinati, identificati con le orbite celesti di astri e pianeti: nella musica delle sfere si udiva cantare cio\u00e8 il coro degli angeli, che accompagnava gli eventi principali che avvenivano in Cielo, quali la \"Trinit\u00e0\", l\"Ascensione\", l\"Incoronazione di Maria\".\nGi\u00e0 Agostino d'Ippona, nel \"De Musica\" e nelle \"Confessioni\", vedeva nei suoni il riflesso di un'armonia primordiale dell'anima. Furono poi soprattutto Macrobio e Boezio a fare da tramite fra il pensiero pitagorico, basato sul simbolismo dei numeri, e la nuova teologia cristiana. La Via Lattea, intersecando lo Zodiaco, forniva per Macrobio il \u00ablatte\u00bb, ossia il nutrimento alle anime dimoranti nei cieli, in attesa di incarnarsi. Tutto l'universo \u00e8 per lui fondato su rapporti numerici, nei quali si riflette il progetto creativo di Dio, esprimibili secondo accordi musicali basati sulla \"tetraktys\" pitagorica.\nBoezio, ponendo le basi del \"quadrivium\" scolastico, ossia il complesso delle materie scientifiche che verranno insegnate nelle \"scholae\" medievali (aritmetica, musica, geometria e astrologia), spiegava l'ordine del cosmo secondo la rinuncia da parte dei quattro elementi agli aspetti discordanti. Egli introdusse inoltre nel \"De Institutione musicae\" una distinzione fondamentale, destinata ad avere grande fortuna nel Medioevo, tra \"musica mundana\", propria delle sfere celesti, \"musica humana\", quale si riflette nell'interiorit\u00e0 umana, e \"musica instrumentalis\", fatta dagli uomini a imitazione di quelle.\nDante allude in pi\u00f9 occasioni all'armonia delle sfere, in particolare nel primo canto del \"Paradiso\" della Divina Commedia, quando si rivolge all'Amore che governa le Sfere dei Cieli, il cui movimento rotatorio, reso eterno dal desiderio che esso accende in loro, desta la sua attenzione (\u00abmi fece \"atteso\"\u00bb):\nDal Rinascimento all'et\u00e0 moderna.\nNel Rinascimento, a fianco della teoria pitagorica si svilupp\u00f2 la visione magico-ermetica dell'armonia, espressa dalla concezione del monocordo di Robert Fludd, nel quale le sfere dei quattro elementi, dei pianeti e degli angeli sono disposte verticalmente sul monocordo, accordato dalla mano divina. Dio, dunque, \u00e8 architetto e musicista supremo del creato. Un modello analogo era stato delineato da Franchino Gaffurio, il quale aveva collocato i pianeti attorno a un'ideale corda musicale, secondo una scala eseguita dalle nove Muse, accompagnata dalle tre Grazie e diretta da Apollo.\nGiovanni Keplero, nel XVII secolo, influenzato dagli argomenti di Tolomeo, scrisse il libro \"Harmonices Mundi\", nel quale vengono descritte le consonanze fra percezioni ottiche, forme geometriche, musica e armonie planetarie. Secondo Keplero, il punto d'incontro fra geometria, cosmologia, astrologia e musica \u00e8 rappresentato dalla musica delle sfere. Keplero, per\u00f2, super\u00f2 il modello statico delle sfere di concezione copernicana in favore di un modello dinamico, trasformando le orbite da circolari a ellittiche, che i pianeti percorrono a velocit\u00e0 variabili (seconda legge di Keplero). Inoltre, Keplero attribu\u00ec a ogni pianeta non un singolo suono, ma un intervallo di suoni, in cui la nota pi\u00f9 grave corrispondeva alla velocit\u00e0 minima che il pianeta teneva durante la rivoluzione (in corrispondenza dell'afelio), e quella pi\u00f9 acuta alla velocit\u00e0 massima, raggiunta nel perielio.\nBaruch Spinoza, nella sua \"Etica dimostrata secondo il metodo geometrico\", critic\u00f2 con fermezza tale concetto filosofico, indicandolo come idea priva di fondamento scientifico, frutto dell'immaginazione umana: \u00ab[...] la follia degli umani \u00e8 arrivata al punto di credere che dell'armonia si diletti anche Dio; e nemmeno mancano filosofi profondamente convinti che i movimenti dei corpi celesti producano un'armonia\u00bb.\nL'immagine ritorna in Goethe, che nel \"Faust\" apre il \"Prologo in Cielo\" con le parole dell'arcangelo Raffaele, intento a contemplare la \u00abmelodica\u00bb armonia vigente tra il Sole e i corpi celesti:\nNel primo Novecento, nell'ambito delle concezioni esoteriche elaborate dalla scuola antroposofica, l'esoterista Rudolf Steiner sosteneva l'esigenza di recuperare la capacit\u00e0 sovrasensibile, propria dei pitagorici e di epoche ancora pi\u00f9 remote dell'umanit\u00e0, di percepire la musica delle sfere. Solo inconsciamente, durante il sonno, l'uomo riuscirebbe ad attingere dal mondo astrale e spirituale quell'armonia che gli consente di fornire un sostegno alla sua anima razionale, e ricomporne gli aspetti dissonanti. Tale armonia celeste secondo Steiner, diffusa attraverso gli spazi cosmici per mezzo del cosiddetto \u00abetere-chimico\u00bb, ha effetto principalmente sul ritmo della respirazione. Steiner si propose di ricreare nel microcosmo umano l'armonia stellare attraverso l'arte da lui stesso fondata, denominata euritmia, dell'equilibrio tra parole, gesti e movimenti."}
{"id": "1804105", "revid": "435108", "url": "https://it.wikipedia.org/wiki?curid=1804105", "title": "Altofobia", "text": ""}
{"id": "1804106", "revid": "113757", "url": "https://it.wikipedia.org/wiki?curid=1804106", "title": "Metalcamp", "text": ""}
{"id": "1804108", "revid": "3082", "url": "https://it.wikipedia.org/wiki?curid=1804108", "title": "Armonia delle sfere", "text": ""}
{"id": "1804109", "revid": "770634", "url": "https://it.wikipedia.org/wiki?curid=1804109", "title": "Distretto di Bargarh", "text": "Il distretto di Bargarh \u00e8 un distretto dell'Orissa, in India, di 1.345.601 abitanti. Il suo capoluogo \u00e8 Bargarh."}
{"id": "1804111", "revid": "767487", "url": "https://it.wikipedia.org/wiki?curid=1804111", "title": "Distretto di Jharsuguda", "text": "Il distretto di Jharsuguda \u00e8 un distretto dell'Orissa, in India, di 509.056 abitanti. Il suo capoluogo \u00e8 Jharsuguda."}
{"id": "1804112", "revid": "767487", "url": "https://it.wikipedia.org/wiki?curid=1804112", "title": "Distretto di Kalahandi", "text": "Il distretto di Kalahandi \u00e8 un distretto dell'Orissa, in India, di 1.334.372 abitanti. Il suo capoluogo \u00e8 Bhawanipatna."}
{"id": "1804113", "revid": "767487", "url": "https://it.wikipedia.org/wiki?curid=1804113", "title": "Distretto di Kandhamal", "text": "Il distretto di Kandhamal \u00e8 un distretto dell'Orissa, in India, di 647.912 abitanti. Il suo capoluogo \u00e8 Phulbani."}
{"id": "1804114", "revid": "258391", "url": "https://it.wikipedia.org/wiki?curid=1804114", "title": "Virtua tennis", "text": ""}
{"id": "1804116", "revid": "31886", "url": "https://it.wikipedia.org/wiki?curid=1804116", "title": "Specie di Hypochilidae", "text": "Di seguito sono descritte tutte le specie della famiglia di ragni Hypochilidae note al giugno 2013.\nEctatosticta.\n\"Ectatosticta\" \nHypochilus.\n\"Hypochilus\" "}
{"id": "1804119", "revid": "767487", "url": "https://it.wikipedia.org/wiki?curid=1804119", "title": "Distretto di Kendrapara", "text": "Il distretto di Kendrapara \u00e8 un distretto dell'Orissa, in India, di 1.301.856 abitanti. Il suo capoluogo \u00e8 Kendrapara."}
{"id": "1804121", "revid": "124123", "url": "https://it.wikipedia.org/wiki?curid=1804121", "title": "Julio Baghy", "text": "Autore di numerosi componimenti originali in lingua esperanto, \u00e8 stato uno dei protagonisti della letteratura esperantista del XX secolo. Viene spesso ricordato unitamente a K\u00e1lm\u00e1n Kalocsay, ungherese, che come lui nacque nel 1891 e riscosse un enorme successo come autore di traduzioni e opere originali in esperanto."}
{"id": "1804124", "revid": "767487", "url": "https://it.wikipedia.org/wiki?curid=1804124", "title": "Distretto di Kendujhar", "text": "Il distretto di Kendujhar (conosciuto anche come distretto di Keonjhar) \u00e8 un distretto dell'Orissa, in India, di 1.561.521 abitanti. Il suo capoluogo \u00e8 Kendujhar."}
{"id": "1804130", "revid": "27723", "url": "https://it.wikipedia.org/wiki?curid=1804130", "title": "Gyula Baghy", "text": ""}
{"id": "1804131", "revid": "767487", "url": "https://it.wikipedia.org/wiki?curid=1804131", "title": "Distretto di Khordha", "text": "Il distretto di Khordha \u00e8 un distretto dell'Orissa, in India, di 1.874.405 abitanti. Il suo capoluogo \u00e8 Bhubaneswar."}
{"id": "1804133", "revid": "287204", "url": "https://it.wikipedia.org/wiki?curid=1804133", "title": "Campionati europei di corsa campestre 2006", "text": "Il XIII Campionato europeo di corsa campestre si \u00e8 disputato a San Giorgio su Legnano, comune della citt\u00e0 metropolitana di Milano, in Lombardia, il 10 dicembre 2006. Il titolo maschile \u00e8 stato vinto da Mohamed Farah mentre quello femminile da Tetjana Golov\u010denko. In questa edizione del campionato sono state introdotte le gare per gli atleti under 23.\nRisultati.\nI risultati del campionato sono stati:"}
{"id": "1804134", "revid": "110157", "url": "https://it.wikipedia.org/wiki?curid=1804134", "title": "Distretto di Koraput", "text": "Il distretto di Koraput \u00e8 un distretto dell'Orissa, in India, di 1.177.954 abitanti. Il suo capoluogo \u00e8 Koraput."}
{"id": "1804136", "revid": "124123", "url": "https://it.wikipedia.org/wiki?curid=1804136", "title": "Uros Khan", "text": "Biografia.\nUros era figlio di Chimtay e zio di Toktamish; era il discendente di Orda Khan e perci\u00f2 anche di Gengis Khan in linea diretta; rifondo' la citt\u00e0 di Sygnak per ricostituire la capitale dell'Orda Bianca. Fu un condottiero talmente potente da dare guerra a Tamerlano.\nDopo il periodo di crisi ed anarchia succeduto all'insediamento di Mamai a capo dell'Orda Blu prima e dell'Orda d'Oro poi, i grandi Kahnati andavano frammentandosi in entit\u00e0 in conflitto tra loro; Uros a questo punto si propose come condottiero dell'Orda Blu per tenere unite le tribu'. Il suo apporto fu controverso e mai pienamente riconosciuto anche se fu proclamato Khan di entrambe le Orde per alcuni anni.\nGenealogia.\nUros era il primogenito di Chimtay Khan;\nSuoi figli furono:"}
{"id": "1804139", "revid": "767487", "url": "https://it.wikipedia.org/wiki?curid=1804139", "title": "Distretto di Malkangiri", "text": "Il distretto di Malkangiri \u00e8 un distretto dell'Orissa, in India, di 480.232 abitanti. Il suo capoluogo \u00e8 Malkangiri."}
{"id": "1804141", "revid": "33689", "url": "https://it.wikipedia.org/wiki?curid=1804141", "title": "Vincenzo (console)", "text": "Biografia.\nUfficiale imperiale sin dal 395 (forse \"vicarius\"), tra il 397 e il 400 esercit\u00f2 la carica di Prefetto del pretorio per le Gallie. Fu console per il 401, assieme al prescelto della corte d'Oriente, Fravitta.\nVincenzio era un cristiano e amico di Martino di Tours; scambi\u00f2 lettere con Quinto Aurelio Simmaco, il quale gli chiese di acquistare dei cavalli in Spagna."}
{"id": "1804142", "revid": "1305887", "url": "https://it.wikipedia.org/wiki?curid=1804142", "title": "Flavio Vincenzio", "text": ""}
{"id": "1804143", "revid": "124982719", "url": "https://it.wikipedia.org/wiki?curid=1804143", "title": "Andreuccio da Perugia", "text": "Andreuccio da Perugia \u00e8 il protagonista e il titolo della quinta novella della seconda giornata (in cui vengono trattate le avventure a lieto fine) del Decameron di Giovanni Boccaccio. La narratrice \u00e8 Fiammetta, sotto la reggenza di Filomena.\nPersonaggi della novella.\nAndreuccio da Perugia.\nMercante di cavalli, rappresenta il popolano, ancora inesperto, come dimostra in pi\u00f9 occasioni, ed estremamente sfortunato. \u00c8 un personaggio dinamico, infatti durante la storia diventa pi\u00f9 consapevole e maturo, acquisendo anche le virt\u00f9 del buon mercante, come l'astuzia: dal gesto preventivo di aggrapparsi al bordo del pozzo prima che venisse abbandonata la fune, all'atto di nascondere l'anello ai ladri.\nFiordaliso.\nFiordaliso, \"La giovane siciliana bellissima, ma disposta per piccol pregio\", \u00e8 una prostituta ed esempio della donna maliziosa, orditrice di inganni ai danni di poveri sprovveduti. Utilizza, nel perseguire i suoi scopi, la sua intelligenza ma anche la sua bellezza \u201cvolgare\u201d e tutta una schiera di aiutanti, come l'ancella, il paggio, la casa del camorrista Buttafuoco, e tutto il vicinato del Malpertugio. Recita la sua parte di finta sorella \u201ccos\u00ec ordinatamente, cos\u00ec compostamente, alla quale niuno atto moriva tr\u00e0 i denti n\u00e9 balbettava la lingua\u201d che Andreuccio ne rimane soggiogato.\nLe guardie.\nLe guardie, \u201calcuni della famiglia della signoria\" descritte in modo buffo e critico: infatti non sono riuscite a catturare il malvivente..\nI ladri.\nI ladri vengono rappresentati dapprima come aiutanti, poi esprimono la loro vera natura opportunistica e spregiudicata, fuggendo prima all'arrivo delle guardie, chiudendolo poi nell'arca dell'arcivescovo morto. A questi ladri seguono altri ladri, ancor pi\u00f9 degradati: uno di loro, il pi\u00f9 irrispettoso delle cose sacre, \u00e8 nientemeno che un prete, che si cala senza remore nella tomba: \"\u201dChe paura avete voi? Credete voi che egli vi manuchi? Li morti non mangian gli uomini, io v'entrer\u00f2 dentro io\".\u201d\nI vicini.\nI \u201c\"circumstanti vicini\"\u201d che ammoniscono Andreuccio di far troppo rumore e di non lasciarli dormire. Altri gli dicono di andarsene dalla citt\u00e0. Una donna s'affaccia dalla finestra e, dopo aver ascoltato la storia del giovane lo accusa di essere ubriaco e rende definitivamente consapevole Andreuccio della truffa che ha subito.\nTrama della novella.\nAndreuccio da Perugia, un giovane, si reca a Napoli per acquistare dei cavalli con 500 fiorini d'oro.\nNon era stato mai fuori dalla sua citt\u00e0, Perugia, e al mercato di Napoli, pur avendo visto molti cavalli che potevano interessarlo, non ne aveva acquistato nessuno. Per dimostrare che era intenzionato ad acquistare, mostra pubblicamente la borsa con i fiorini. Per caso, una prostituta siciliana, Fiordaliso, \u00e8 al mercato con un'anziana che mostra di conoscere bene Andreuccio, in quanto amica del padre e della famiglia. Grazie alle informazioni avute dalla vecchia, la ragazza ha in mente di abbindolare Andreuccio, convincendolo di essere sua sorella.\nUna serva della prostituta viene mandata da quest'ultima da Andreuccio per condurlo a casa di Fiordaliso, in una contrada malfamata (chiamata non a caso Malpertugio). La siciliana, appena vede Andreuccio, gli corre incontro e lo abbraccia come una persona amata che non si vede da molto tempo. Il giovane osserva gli oggetti preziosi che arredano l'abitazione della siciliana e crede di aver a che fare con una ricca e onesta donna.\nLa giovane dice di essere sorella di Andreuccio in quanto sua madre, secondo la storia che inventa, era stata a Palermo amante del padre del giovane.\nLa storia raccontata \u00e8 verosimile anche per il fatto che la donna chiede ad Andreuccio notizie dei suoi parenti (le informazioni le aveva avute dalla vecchia). I due cenano assieme, poi, siccome di notte le strade di Napoli non sono sicure, la donna lo invita a dormire nella sua casa.\nA causa del caldo e della lauta cena, Andreuccio si spoglia, mette i suoi vestiti sul letto e chiede dove poter andare in bagno. Gli indicano uno stanzino usato come latrina con un foro nel pavimento, costruita nello spazio tra il palazzo e quello adiacente, al di sopra di un chiassetto, vicolo stretto fra due case. Una delle tavole di legno che ne costituivano il pavimento, schiodata in precedenza su ordine della giovane prostituta, lo fa cadere nei liquami sottostanti. Non si fa male, ma si sporca e non pu\u00f2 pi\u00f9 rientrare nell'appartamento della donna, la quale, nel frattempo, ha chiuso le imposte per potersi impossessare dei soldi che Andreuccio nascondeva fra i vestiti che aveva lasciato sul letto.\nInvano Andreuccio chiama, piange e si dispera. Il fracasso richiama l'attenzione dei vicini, che lo invitano ad andare via per evitare problemi e bastonate. Il giovane obbedisce e si allontana.\nLa puzza di Andreuccio \u00e8 nauseabonda, cos\u00ec lui va verso il mare per lavarsi, ma non conoscendo l'intricato labirinto di vicoli, prende una strada che invece di scendere verso il mare sale dalla parte opposta. Vedendo venire verso di lui due uomini con una lanterna in mano, temendo che fossero delle guardie, si rifugia in un casolare dove i due uomini entrano e sentendo il lezzo di Andreuccio lo scoprono. Gli uomini non sono guardie, ma ladri e dopo aver sentito la storia di Andreuccio gli dicono che l'esser caduto gli ha salvato la vita: sicuramente sarebbe stato ucciso appena avesse preso sonno e con i denari avrebbe perso la vita.\nEspongono al giovane un piano criminale: andare a spogliare il cadavere dell'arcivescovo seppellito quel d\u00ec con molti ornamenti preziosi e soprattutto con un anello di rubino di enorme valore. Andreuccio, non avendo pi\u00f9 nulla, acconsente a partecipare alla rapina.\nAndando verso la chiesa maggiore, i tre giungono a un pozzo e decidono di lavare il giovane mercante; mancando per\u00f2 il secchio, legano Andreuccio alla corda e lo calano gi\u00f9 affinch\u00e9 si ripulisca un poco. L'arrivo di alcuni gendarmi assetati mette in fuga i due ladri che lasciano Andreuccio nel pozzo. Credendo che alla corda fosse legato il secchio, dopo aver deposto le armi, le guardie la tirano e, vedendo Andreuccio, vengono colti da una terribile paura e fuggono. Il giovane, dopo aver rischiato di cadere nuovamente nel pozzo e quindi di morire, si aggrappa alla sponda, si incammina per la strada ritrovando i due ladri poco lontano.\nVanno cos\u00ec alla chiesa maggiore, scoperchiano la tomba alzando la pesantissima lastra di marmo e la puntellano. Costringono poi Andreuccio a entrare nel sepolcro. Il giovane capisce subito che i due ladri, dopo aver avuto gli oggetti preziosi del vescovo, lo avrebbero lasciato solo e senza niente, quindi pensa di tenersi la sua parte del bottino: un anello con un grosso rubino (non casualmente del valore di pi\u00f9 di 500 fiorini, come gli spiegano prima i ladri).\nI due ladri, improvvisamente, tirano via il puntello e lasciano il giovane chiuso nella tomba. Andreuccio piange e si dispera, poi, sentendo il rumore di persone che entrano in chiesa e capendo che anch'essi sono dei ladri (tra cui un sagrestano), rimane paralizzato dalla paura. I nuovi ladri aprono l'arca, puntellano il coperchio e fanno entrare nella tomba il prete che li ha condotti l\u00ec. Il giovane gli afferra le gambe e il ladro emette un urlo di terrore. Tutti fuggono e lasciano aperta la tomba. Andreuccio \u00e8 salvo e torna a Perugia col prezioso anello pastorale, guadagnandoci.\nCommento.\nLa giornata vuole esprimere come la sfortuna cerchi di dominare l'uomo, ma anche come esso, attraverso un processo di formazione, giunga a combattere contro questa usando la propria intelligenza. Per questo vengono trattate le avventure a lieto fine, le quali mostrano ai lettori uno scenario molto ampio, mettendo in evidenza soprattutto i bassifondi e le abitudini comuni delle varie citt\u00e0.\nAndreuccio al principio della novella incarna il ruolo dell'anti-eroe poich\u00e9 i suoi comportamenti non sono coerenti con il tema della giornata, la Fortuna. Al termine per\u00f2 Andreuccio ha fatto tesoro delle sue esperienze e riesce a volgere a suo favore la situazione grazie all'ingegno.\nNella novella di Andreuccio prevale la funzione narrativa della fiaba: allontanamento, divieto, danneggiamento, persecuzione, salvataggio, maturazione. Infatti il protagonista, nella storia, subisce un processo di formazione, costituito da un'imbrattatura con conseguente rinascita (iniziazione tipica di tutte le culture). Tali cadute si ripetono per tre volte, suddividendo cos\u00ec l'asse sintagmatico della novella: tranello, vagabondare, furto.\n\u00c8 davvero divertente soprattutto il tratto dell'incontro con la siciliana. Il tutto si basa sul dato visivo, compare molte volte il verbo \"vedere\": ad esempio quando la fanciulla nota la borsa, o quando lui va a trovarla nel suo bordello, che lui scambia per una casa, confondendo la sua volgarit\u00e0 per eleganza.\nInfatti nella novella gli ambienti non vengono raccontati bens\u00ec visti dagli occhi di Andreuccio. Il narratore qui \u00e8 onnisciente e eterodiegetico poich\u00e9 la vera storia, ovvero ci\u00f2 che deve veramente colpire il lettore, non \u00e8 tanto le disavventure di quel povero ragazzo bens\u00ec la sua maturazione, il processo che lo porta ad essere da un giovane sprovveduto e vanitoso ad uno accorto e assennato. Cos\u00ec facendo, Boccaccio mostra al pubblico quanto egli abbia fiducia nell'umanit\u00e0, quella che per\u00f2 rispetta i valori cortesi con la masserizia borghese.\nNote storico-topografiche.\nBenedetto Croce ha dimostrato (\"La novella di Andreuccio\", 1911) l'accuratezza dell'ambientazione topografica della novella: la \"Ruga (Rua = via) Catalana\" esiste ancor oggi, comunicante con il vicolo \"Malpertugio\"; altrettanto nota \u00e8 la stessa Piazza del mercato. \nPer di pi\u00f9 si sa di una certa \"Flora\" siciliana come di un tale \"Francesco Buttafuoco\" di lei conterraneo. Quanto all'arcivescovo \"Filippo Min\u00f9tolo\", morto il 24 ottobre 1301, si pu\u00f2 vederne la bella tomba nella cappella di famiglia del Duomo di Napoli."}
{"id": "1804144", "revid": "124732950", "url": "https://it.wikipedia.org/wiki?curid=1804144", "title": "Sport- und Schwimmverein Jahn 2000 Regensburg", "text": "Lo Sport- und Schwimmverein Jahn Regensburg e.V., abbreviato in Jahn Regensburg, SSV Jahn o Jahn, \u00e8 una societ\u00e0 calcistica tedesca di Ratisbona, in Baviera. Milita nella 2. Bundesliga, la seconda divisione del campionato tedesco.\nFa parte di una grande societ\u00e0 polisportiva nata nel 1886 con il nome di \"Turnerbund Jahn Regensburg\", il cui nome deriva da Friedrich Ludwig Jahn, noto anche come \"il padre della ginnastica tedesca\". La sezione calcistica nacque nel 1907.\nDal 2015 disputa le partite interne nella Continental Arena di Ratisbona (15.224 posti).\nStoria.\nLa sezione calcistica nacque nel 1907 e insieme a quella del nuoto, nel 1924, and\u00f2 a formare lo \"Sportbund Jahn Regensburg\". La societ\u00e0 poi si un\u00ec nel 1934 con lo \"Sportverein 1889 Regensburg\" e lo \"Schwimmverein 1920 Regensburg\" per formare il \"Sport- und Schwimmverein Jahn 1889 Regensburg\" con il principale obiettivo di rinforzare la squadra di calcio, che per\u00f2 in seguito ottenne risultati mediocri in Gauliga Bayern, una delle sedici massime divisioni create dal Nazismo nel 1933. I migliori risultati ottenuti in questi anni furono due terzi posti nel 1938 e nel 1939.\nTra la fine della seconda guerra mondiale e la creazione della Bundesliga nel 1963 lo Jahn gioc\u00f2 tra l'Oberliga S\u00fcd e la 2. Oberliga S\u00fcd. Per due stagioni, nel 1976 e nel 1977, la squadra gioc\u00f2 in 2. Fu\u00dfball-Bundesliga S\u00fcd prima di retrocedere in Amateurliga Bayern e in Landesliga Bayern-Mitte (IV) nel 1978. La squadra raggiunse il punto pi\u00f9 basso della sua storia nel 1996, allorquando retrocesse in Landesliga Bayern-Mitte, diventata nel frattempo un girone di quinta divisione.\nNel 2000 la sezione calcistica si stacc\u00f2 dalla societ\u00e0 per aggregarsi nel 2002 con i giocatori del \"SG Post/S\u00fcd Regensburg\". Nel 2003 la compagine raggiunse la 2. Bundesliga, ma retrocesse dopo solo una stagione, afflitta da problemi finanziari che riusc\u00ec a risolvere soltanto nel 2005. Nella stagione 2008-2009 lo Jahn gioc\u00f2 in 3. Liga in virt\u00f9 del nono posto conquistato l'anno precedente in Regionalliga (III), mentre nella stagione 2011-2012 la squadra raggiunse di nuovo la 2. Bundesliga, ma retrocesse anche questa volta in modo immediato.\nDopo altre due stagioni nella 3. Liga, alla fine della stagione 2014-2015 retrocesse in Regionalliga Bayern, avendo occupato l'ultimo posto nella terza serie tedesca. Nel 2015-2016, dopo una sola stagione nel quarto livello del campionato tedesco, fu promossa in 3. Liga grazie al primo posto e alla vittoria contro la Primavera del (Campione della Regionalliga Nord) allo spareggio. Nella stagione seguente ottenne la promozione in 2. Bundesliga sconfiggendo nel doppio spareggio il , condannando la squadra di Monaco alla retrocessione in terza serie.\nOrganico.\nRosa 2021-2022.\n\"Aggiornata al 27 dicembre 2021.\""}
{"id": "1804145", "revid": "767487", "url": "https://it.wikipedia.org/wiki?curid=1804145", "title": "Distretto di Mayurbhanj", "text": "Il distretto di Mayurbhanj \u00e8 un distretto dell'Orissa, in India, di 2.221.782 abitanti. Il suo capoluogo \u00e8 Baripada."}
{"id": "1804148", "revid": "16509118", "url": "https://it.wikipedia.org/wiki?curid=1804148", "title": "Bat-girl", "text": ""}
{"id": "1804150", "revid": "123848102", "url": "https://it.wikipedia.org/wiki?curid=1804150", "title": "Distretto di Nuapada", "text": "Il distretto di Nuapada \u00e8 un distretto dell'Orissa, in India, di 530.524 abitanti. Il suo capoluogo \u00e8 Nuapada."}
{"id": "1804151", "revid": "16509129", "url": "https://it.wikipedia.org/wiki?curid=1804151", "title": "Bat girl", "text": ""}
{"id": "1804153", "revid": "16509135", "url": "https://it.wikipedia.org/wiki?curid=1804153", "title": "Bat Girl", "text": ""}
{"id": "1804156", "revid": "16509141", "url": "https://it.wikipedia.org/wiki?curid=1804156", "title": "Bat-Girl", "text": ""}
{"id": "1804160", "revid": "154893", "url": "https://it.wikipedia.org/wiki?curid=1804160", "title": "Studi clinici", "text": ""}
{"id": "1804163", "revid": "767487", "url": "https://it.wikipedia.org/wiki?curid=1804163", "title": "Distretto di Nabarangpur", "text": "Il distretto di Nabarangpur \u00e8 un distretto dell'Orissa, in India, di 1.018.171 abitanti. Il suo capoluogo \u00e8 Nabarangpur."}
{"id": "1804171", "revid": "767487", "url": "https://it.wikipedia.org/wiki?curid=1804171", "title": "Distretto di Nayagarh", "text": "Il distretto di Nayagarh \u00e8 un distretto dell'Orissa, in India, di 863.934 abitanti. Il suo capoluogo \u00e8 Nayagarh."}
{"id": "1804173", "revid": "167951", "url": "https://it.wikipedia.org/wiki?curid=1804173", "title": "Caf\u00e9 chantant (film)", "text": ""}
{"id": "1804174", "revid": "767487", "url": "https://it.wikipedia.org/wiki?curid=1804174", "title": "Distretto di Puri", "text": "Il distretto di Puri \u00e8 un distretto dell'Orissa, in India, di 1.498.604 abitanti. Il suo capoluogo \u00e8 Puri."}
{"id": "1804176", "revid": "767487", "url": "https://it.wikipedia.org/wiki?curid=1804176", "title": "Distretto di Rayagada", "text": "Il distretto di Rayagada \u00e8 un distretto dell'Orissa, in India, di 823.019 abitanti. Il suo capoluogo \u00e8 Rayagada."}
{"id": "1804179", "revid": "287204", "url": "https://it.wikipedia.org/wiki?curid=1804179", "title": "Slobo", "text": ""}
{"id": "1804180", "revid": "1573940", "url": "https://it.wikipedia.org/wiki?curid=1804180", "title": "Aphylidae", "text": "Aphylidae , \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Pentatomoidea, comprendente tre sole specie endemiche dell'Australia.\nDescrizione.\nGli Aphylidae sono insetti di piccole dimensioni con corpo marcatamente convesso e capo corto, provvisto di antenne di 5 segmenti. Il pronoto si prolunga posteriormente in due grandi lobi laterali e lo scutello \u00e8 ben sviluppato, lasciando per\u00f2 scoperti i margini laterali dell'addome e del corio.\nSistematica e diffusione.\nLa famiglia comprende tre specie appartenenti a due generi:\nLa posizione sistematica di questa famiglia \u00e8 controversa. Diversi Autori, infatti, considerano questo raggruppamento una sottofamiglia dei Pentatomidae."}
{"id": "1804183", "revid": "114371891", "url": "https://it.wikipedia.org/wiki?curid=1804183", "title": "Peroz I", "text": "Guerra di successione.\nAlla morte di suo padre era Governatore della distante Sistan. In sua assenza, sal\u00ec al trono il fratello minore Hormizd e Peroz fu costretto a cercare protezione presso gli Eftaliti. Il re eftalita Khush-Nevaz era contento di accoglierlo e di aiutarlo nella guerra contro suo fratello. Con l'aiuto degli Eftaliti, Peroz condusse un esercito contro Hormizd, sconfiggendolo e tenendolo in cattivit\u00e0. Le fonti sono discordi sul destino di Hormizd dopo la sua cattura. Secondo alcune, fu condannato a morte. Tuttavia secondo lo storico persiano Mirkhond, Peroz lo perdon\u00f2 e gli risparmi\u00f2 la vita.\nRegno.\nLa guerra civile in Persia afflisse la nazione cos\u00ec tanto da costare una provincia. Vatche, il re di Aghuank (Alb\u00e0nia caucasica), si ribell\u00f2 contro il predominio Persiano e dichiar\u00f2 la propria indipendenza dalla Persia mentre i due fratelli lottavano tra di loro per il potere. Quando Peroz I sal\u00ec al trono nel 459, condusse un esercito in Alb\u00e0nia caucasica e la riannett\u00e9 all'impero.\nI sette anni di carestia (464-471).\nGli storici del tempo narrano di una carestia durata ben sette anni che devast\u00f2 i campi e rovin\u00f2 il paese. Le fonti riportano che i pozzi divennero asciutti e che il Tigri e l'Eufrate andarono in secca. Migliaia di uomini morirono di fame o di sete.\nGli storici riportano che Peroz I mostr\u00f2 grande saggezza nell'affrontare la catastrofe. Grazie alla sua saggezza e benevolenza, la Persia gradualmente si riprese dalla carestia.\nLa prima campagna contro gli Unni.\nMentre la Persia non si era ancora ripresa dalla carestia, scoppi\u00f2 una guerra con gli eftaliti (gli unni bianchi). Insultato dal re eftalita Khush-Newaz, Peroz invase il paese degli Eftaliti costringendoli alla ritirata. Ma sub\u00ec poi una cocente sconfitta e fu costretto ad arrendersi e a pagare loro dei tributi. Inoltre dovette consegnare come ostaggio suo figlio Kavad I a Khush-Newaz.\nGuai in Armenia.\nNel 481, Peroz venne sconfitto dai Chioniti dell'impero Kushan. Poco dopo, l'Iberia si rivolt\u00f2 e dichiar\u00f2 la propria indipendenza. Peroz mand\u00f2 il governatore Persiano di Armenia in Iberia a sedare la rivolta. Ma anche l'Armenia si rivolt\u00f2 e scelse come suo imperatore Bargatide, un cristiano armeno.\nIl governatore persiano, Adar-Vishnasp, dopo aver sedato la rivolta in Iberia and\u00f2 a sedare anche quella in Armenia ma venne sconfitto. Peroz mand\u00f2 allora due eserciti pi\u00f9 grandi nella regione. Sahag, il re armeno, venne ucciso e l'Armenia ritorn\u00f2 in mano sasanide.\nSeconda campagna contro gli Unni e morte di Peroz I.\nVerso la fine del suo regno, Peroz aveva formato un esercito di 50.000-100.000 uomini e invase il regno degli Eftaliti in modo da vendicarsi dalla sconfitta nella prima campagna. Tuttavia gli Eftaliti tesero un'imboscata all'esercito di Peroz. Il piano ebbe successo e i Persiani vennero sconfitti perdendo molti uomini, tra cui lo stesso imperatore. Khush-Newaz, tuttavia, tratt\u00f2 il cadavere del suo ex amico con rispetto e lo rimand\u00f2 in Persia dove venne sepolto con grandi onori.\nPoco dopo gli Eftaliti invasero e saccheggiarono la Persia. La Persia, tuttavia, venne salvata da un nobile persiano, Zarmihr (o Sokhra/Sufra), che nomin\u00f2 imperatore di Persia Balash (484\u2013488), uno dei fratelli di Peroz I."}
{"id": "1804184", "revid": "767487", "url": "https://it.wikipedia.org/wiki?curid=1804184", "title": "Distretto di Sambalpur", "text": "Il distretto di Sambalpur \u00e8 un distretto dell'Orissa, in India, di 928.889 abitanti. Il suo capoluogo \u00e8 Sambalpur."}
{"id": "1804187", "revid": "767487", "url": "https://it.wikipedia.org/wiki?curid=1804187", "title": "Distretto di Subarnapur", "text": "Il distretto di Subarnapur \u00e8 un distretto dell'Orissa, in India, di 540.659 abitanti. Il suo capoluogo \u00e8 Sonepur."}
{"id": "1804191", "revid": "2022202", "url": "https://it.wikipedia.org/wiki?curid=1804191", "title": "Lanci dell'Atlas V", "text": "Questa pagina contiene la lista dei lanci del vettore Atlas V.\nLanci dell'Atlas V.\nLanci effettuati.\nData della lista: 18 maggio 2021\nLanci pianificati.\nData della lista: 18 maggio 2021"}
{"id": "1804193", "revid": "965226", "url": "https://it.wikipedia.org/wiki?curid=1804193", "title": "Lorenzo Diana", "text": "Biografia.\nDopo aver conseguito il diploma di laurea in \"storia e filosofia\" con il massimo dei voti presso l'Universit\u00e0 degli Studi di Napoli Federico II, inizia la carriera di insegnante di liceo. Sin dall'adolescenza \u00e8 leader di organizzazioni politiche studentesche. Diventa Consigliere Comunale del comune di San Cipriano d'Aversa prima, poi Consigliere Provinciale di Caserta. Nel 1994 viene eletto alla Camera dei Deputati con i Democratici di Sinistra, nel collegio Campania 2, entrando a far parte delle commissioni Lavori Pubblici ed Antimafia.\nAlle elezioni del 1996 viene eletto al Senato della Repubblica, ricoprendo la carica di segretario della Commissione parlamentare antimafia. Nel 2001, viene eletto nuovamente alla Camera dei Deputati, con l'Ulivo, presso il collegio Campania 2. Nel 2006 assume la carica di Responsabile Nazionale DS per la lotta alle mafie.\nDopo quasi 4 anni dall\u2019avviso di Garanzia \u00e8 stata archiviata l\u2019accusa a suo carico di essere colluso con la camorra.\nAttivit\u00e0.\nMembro di diverse associazioni coinvolte nelle lotte alle mafie e antiracket. Il suo continuo impegno nella lotta alle mafie gli vale diversi premi e riconoscimenti tra cui, Premio Borsellino 2008.\nConsiderato come uno dei maggiori esponenti della lotte alle mafie, ha subito diverse minacce dal Clan dei Casalesi, che progett\u00f2 di ucciderlo agli inizi degli anni 90. Dal 1994 \u00e8 costretto a vivere sotto scorta.\nRiconoscimenti.\n\u00c8 l'unico politico citato nel best seller \"Gomorra\" di Roberto Saviano, che lo descrive come un vero eroe della lotta alle mafie, coraggioso e attaccato alla sua terra d'origine."}
{"id": "1804196", "revid": "1573940", "url": "https://it.wikipedia.org/wiki?curid=1804196", "title": "Distretto di Sundergarh", "text": "Il distretto di Sundergarh \u00e8 un distretto dell'Orissa, in India, di 1.829.412 abitanti. Il suo capoluogo \u00e8 Sundergarh."}
{"id": "1804200", "revid": "599013", "url": "https://it.wikipedia.org/wiki?curid=1804200", "title": "Gso", "text": ""}
{"id": "1804201", "revid": "125794227", "url": "https://it.wikipedia.org/wiki?curid=1804201", "title": "Juan Camilo Z\u00fa\u00f1iga", "text": "Carriera.\nClub.\nNacional Medell\u00edn.\nDebutta nel calcio professionistico tra le file del Nacional Medell\u00edn, dove milita per sette stagioni vincendo 3 titoli nazionali e collezionando 123 presenze e 9 gol nei tornei nazionali, oltre ad altre 17 presenze nelle competizioni sudamericane per club.\nSiena.\nNell'estate 2008 viene acquistato per 3 milioni di euro dal , club nel quale si mette in luce con ottime prestazioni, attirando l'interesse di diversi club. Colleziona complessivamente 28 presenze in campionato.\nNapoli.\nIl 9 luglio 2009 viene acquistato a titolo definitivo dal , con cui firma un contratto fino al 2014. Esordisce con la maglia partenopea il 23 agosto 2009 nella prima di campionato contro il , subentrando a Jes\u00fas D\u00e1tolo. Chiude la prima stagione in maglia azzurra con 22 presenze, di cui 14 dal primo minuto.\nSchierato all'occorrenza anche nel ruolo di esterno sinistro, il 20 febbraio 2011 realizza la prima rete in maglia azzurra e in Serie A, decidendo il match al San Paolo contro il (1-0). Il 15 maggio 2011 realizza contro l'Inter il secondo gol in maglia azzurra siglando il definitivo 1-1, risultato che sancisce il ritorno del Napoli in UEFA Champions League dopo 21 anni dall'ultima partecipazione.\nL'esordio nella massima competizione europea avviene il 14 settembre 2011 partendo dal primo minuto nella partita in trasferta contro il , terminata 1-1. In questa stagione viene utilizzato stabilmente nel ruolo di esterno sinistro titolare nel 3-4-2-1 di Walter Mazzarri, cui si adatta proficuamente dopo qualche difficolt\u00e0 iniziale a livello difensivo. Il 18 dicembre 2011, in occasione della partita contro il Genoa, segna da fuori area il gol del definitivo 6-1 per il Napoli, dedicato al figlio nato da poco.\nIl 20 maggio 2012 vince il primo trofeo italiano, la Coppa Italia, disputando da titolare la vittoriosa finale di Roma contro la . Anche nella stagione seguente, conclusa dal Napoli al secondo posto in classifica, \u00e8 il titolare sulla fascia sinistra, disputando complessivamente 40 partite tra campionato e coppe.\nNella stagione 2013-2014, sotto la guida del nuovo tecnico Rafael Ben\u00edtez, arretra nel ruolo di terzino sinistro nel 4-2-3-1 del tecnico spagnolo. Il 1\u00ba ottobre 2013 firma il prolungamento del contratto fino al 2018. Il 21 ottobre si sottopone ad un intervento chirurgico per rimuovere una calcificazione al ginocchio destro. A dispetto dei tempi di recupero inizialmente previsti, stimati in 6-8 settimane, torna in campo dopo sei mesi e mezzo, l'11 maggio seguente, alla penultima di campionato sul campo della Sampdoria. Chiude la stagione con otto presenze complessive e vince la seconda Coppa Italia, sebbene non venga mai utilizzato nel corso della manifestazione. La stagione 2014-2015 \u00e8 sulla falsariga della precedente: colleziona 7 presenze in campionato e 10 complessive in stagione.\nI prestiti a Bologna, Watford e Atletico Nacional.\nFuori dai piani tecnici del nuovo tecnico azzurro Maurizio Sarri, che non lo schiera mai in campo, il 13 gennaio 2016 passa in prestito al Bologna fino al termine della stagione, giocando 9 partite nella seconda met\u00e0 del campionato.\nIl 16 luglio 2016 passa agli inglesi del con la medesima modalit\u00e0, ritrovando l'allenatore Walter Mazzarri. Il 18 settembre segna il gol del 2-1 contro il Manchester United. Colleziona complessivamente 21 presenze (in gran parte a gara in corso) e una rete in Premier League.\nA fine stagione non viene riscattato dal Watford, e rientra al Napoli rimanendo per\u00f2 fuori rosa.\nIl 30 gennaio 2018 viene ufficializzata la sua cessione a titolo temporaneo per un anno (con opzione per il secondo) all'Atl\u00e9tico Nacional, squadra dove il colombiano era cresciuto, ritornando in madrepatria dopo ben 10 anni di permanenza in Europa.\nIl 4 luglio 2018 annuncia il ritiro dall'attivit\u00e0 agonistica, a causa dei perduranti problemi fisici.\nNazionale.\nPartecipa al Campionato mondiale di calcio Under-20 2005 con la selezione di categoria, eliminata agli ottavi dall'Argentina.\nEsordisce in Nazionale maggiore il 9 marzo 2005 nell'amichevole contro gli Stati Uniti a Los Angeles, terminata 3-0 per gli americani. Partecipa alla Copa Am\u00e9rica 2007 e prende parte alle qualificazioni per la Coppa del Mondo FIFA 2010, cui i \"cafeteros\" non si qualificano. Disputa da titolare la Copa Am\u00e9rica 2011, nella quale la , dopo aver vinto il proprio girone, viene eliminata ai quarti di finale dal cedendo 2-0 dopo i tempi supplementari.\nRealizza la prima rete il 7 settembre 2012 nel 4-0 ai danni dell', gara valida per le qualificazioni al Mondiale 2014, nelle quali colleziona dodici presenze contribuendo alla qualificazione alla fase finale della massima competizione internazionale, 16 anni dopo l'ultima partecipazione dei \"Cafeteros\". Convocato per il Mondiale in Brasile, viene impiegato in 4 delle 5 gare della Colombia e contribuisce al raggiungimento dei quarti di finale della manifestazione per la prima volta nella storia della Nazionale. Durante la partita dei quarti, vinta per 2-1 dai padroni di casa del , Zuniga frattura una vertebra con una ginocchiata a Neymar, una delle stelle dei Mondiali, costringendolo a saltare le partite successive.\nStatistiche.\nPresenze e reti nei club.\n\"Statistiche aggiornate al 30 gennaio 2018.\"\nNote.\npesc"}
{"id": "1804202", "revid": "287204", "url": "https://it.wikipedia.org/wiki?curid=1804202", "title": "Juan Zuniga", "text": ""}
{"id": "1804204", "revid": "122538779", "url": "https://it.wikipedia.org/wiki?curid=1804204", "title": "Bipede", "text": "Un animale si definisce bipede (dal latino \"bipes\", che ha due piedi) nel caso in cui utilizzi, per muoversi, prevalentemente i due arti posteriori. Si tratta di uno dei tratti comportamentali caratteristici dell'Homo sapiens e di tutti gli uccelli."}
{"id": "1804207", "revid": "27723", "url": "https://it.wikipedia.org/wiki?curid=1804207", "title": "Cooperativa Literatura Foiro", "text": ""}
{"id": "1804208", "revid": "124123", "url": "https://it.wikipedia.org/wiki?curid=1804208", "title": "Temur Malik", "text": "Dopo un breve periodo di conflitti col cugino Toktamish, dove inanell\u00f2 una serie di vittorie, giunse alla disfatta conclusiva presso le sponde del lago d'Aral dove trov\u00f2 la morte in battaglia presso Qara-Tal."}
{"id": "1804226", "revid": "599013", "url": "https://it.wikipedia.org/wiki?curid=1804226", "title": "Aquivaldo Mosquera", "text": ""}
{"id": "1804230", "revid": "1418004", "url": "https://it.wikipedia.org/wiki?curid=1804230", "title": "Victoria Benedictsson", "text": "Biografia.\nMatrimonio.\nCrebbe in una fattoria della Svezia meridionale, dove conobbe e impar\u00f2 ad apprezzare la pittura. Avrebbe voluto entrare nell\"'Accademia delle Arti di Stoccolma\", ma il padre non glielo permise e decise di darla in moglie ad un vedovo quarantanovenne di H\u00f6rby, una piccola citt\u00e0 della Scania, che aveva avuto cinque figli dalla prima moglie.\nI due si sposarono nel 1871, ma per la Benedictsson non fu un matrimonio felice, pur avendo avuto due figli: Hilma, nata nel '73 e Ellen, nel '76, morto per\u00f2 dopo tre settimane.\n\"Diario\".\nNel 1881 per una distorsione al ginocchio fu costretta a letto e cos\u00ec inizi\u00f2 a scrivere il suo diario. L\u00ec la Benedictsson scrisse prima racconti e poi un vero e proprio romanzo su una donna che come lei avrebbe voluto diventare un artista, ma fin\u00ec per vivere una mediocre vita borghese in un paesino di provincia.\nIl romanzo fu pubblicato nel 1885 con il titolo di \"Pengar\" (\"Denaro\") e grazie ad esso l'autrice ebbe un certo successo.\nIl rapporto con Georg Brandes.\nAnnoiata dalla banalit\u00e0 del suo matrimonio, la Benedictsson part\u00ec per Copenaghen, dove incontr\u00f2 nel 1886 il critico e studioso letterario Georg Brandes. Per impressionarlo, scrisse il suo secondo romanzo, \"Madame Marianne\", ispirandosi al \"Decameron\" di Boccaccio.\nEbbe con lui un breve rapporto amoroso, grazie al quale pot\u00e9 accrescere le proprie conoscenze sulla Letteratura.\nMorte.\nDopo aver gi\u00e0 tentato due volte il suicidio, nel 1888 in una camera del \"Leopold's Hotel\" di Copenaghen si tagli\u00f2 la carotide con quattro tagli di rasoio. \u00c8 stata sepolta nel cimitero di Copenaghen e sulla sua lapide \u00e8 stato inciso quello che doveva essere il suo motto: \"Sanning och Arbete\" (\"Verit\u00e0 e Lavoro\").\nOpera.\nLa Benedictsson \u00e8 considerata assieme ad August Strindberg fautrice del romanzo realista svedese. Infatti nei suoi romanzi raccontava spesso di matrimoni infelici, la differenza di et\u00e0 tra marito e moglie, dei diritti delle mogli e pi\u00f9 in generale della questione femminile."}
{"id": "1804232", "revid": "339392", "url": "https://it.wikipedia.org/wiki?curid=1804232", "title": "Ling Bouvier", "text": ""}
{"id": "1804237", "revid": "78273", "url": "https://it.wikipedia.org/wiki?curid=1804237", "title": "Anton Hansen", "text": ""}
{"id": "1804238", "revid": "1310927", "url": "https://it.wikipedia.org/wiki?curid=1804238", "title": "Alexandre Negri", "text": "Possiede anche la cittadinanza cipriota.\nCarriera.\nClub.\nHa giocato in vari club calcistici in particolare nel campionato cipriota, di cui stato ha ottenuto la cittadinanza. Fra i suoi club pi\u00f9 importanti troviamo l'Athletic Club Ajaccio, l'Associa\u00e7\u00e3o Atl\u00e9tica Ponte Preta e l'Aris Salonicco.\nNazionale.\n\u00c8 stato convocato con la Nazionale di calcio del Brasile per la CONCACAF Gold Cup 2003 nella quale \u00e8 arrivato al secondo posto."}
{"id": "1804239", "revid": "78273", "url": "https://it.wikipedia.org/wiki?curid=1804239", "title": "Tammsaare", "text": ""}
{"id": "1804243", "revid": "599013", "url": "https://it.wikipedia.org/wiki?curid=1804243", "title": "N\u00e1dson", "text": "Carriera.\nClub.\nHa giocato in vari club calcistici soprattutto in Brasile, dove gioca tuttora, fra cui il Corinthians, lo Sport Club do Recife e il Bahia.\nNazionale.\nNel 2003 ha ottenuto 2 presenze con la Nazionale di calcio del Brasile partecipando alla CONCACAF Gold Cup 2003 in cui ha vinto l'argento perdendo in finale."}
{"id": "1804244", "revid": "124123", "url": "https://it.wikipedia.org/wiki?curid=1804244", "title": "Toktakya", "text": "Di lui pochissimo \u00e8 noto; per certo si sa che ebbe un confronto bellico col cugino Toktamish dove per\u00ec lasciando la successione al Khanato nello stesso anno al fratello Temur Malik il quale avrebbe a breve subito la stessa identica sorte."}
{"id": "1804246", "revid": "267317", "url": "https://it.wikipedia.org/wiki?curid=1804246", "title": "Emulatore di terminale", "text": ""}
{"id": "1804247", "revid": "1442080", "url": "https://it.wikipedia.org/wiki?curid=1804247", "title": "Sin\u00e9ad O'Connor", "text": "Nel 2017 cambia il suo nome all'anagrafe in Magda Davitt e nel 2018 in Shuhada' Davitt, essendosi convertita all'Islam.\nBiografia.\nFormazione.\nSin\u00e9ad, nata a Dublino da famiglia numerosa (suo fratello Joseph O'Connor \u00e8 uno scrittore di successo), \u00e8 stata una tra le voci pi\u00f9 affascinanti degli anni ottanta e novanta, artista dalla spiccata personalit\u00e0, che deve la sua fama sia alla musica sia al suo anticonformismo; \u00e8 ricordata per il suo look fuori dal comune (spesso aveva i capelli rasati a zero) e le sue opinioni controverse.\nSin\u00e9ad impara a suonare la chitarra e a comporre canzoni mentre frequenta la scuola. All'et\u00e0 di 14 anni si unisce al gruppo irlandese In Tua Nua col quale esordisce come autrice nel brano \"Take my hand\" che diventa un successo nel 1984 e in seguito collabora con il gruppo dei Ton Ton Macoute. Questa collaborazione le vale un contratto con l'etichetta indipendente Ensign Records.\nIl successo.\nNel 1985 Sin\u00e9ad si trasferisce a Londra per lavorare al suo primo album. \"The Lion and the Cobra\", scritto e prodotto dalla stessa Sin\u00e9ad e che viene pubblicato nel 1987. L'album \u00e8 un immediato successo di pubblico e critica, in cui compare anche una giovane Enya che nel brano \"Never get old\" recita in gaelico alcuni passi della Bibbia. Sull'onda del successo del disco, Sin\u00e9ad intraprende un tour attraverso l'Europa e gli Stati Uniti. Il concerto tenuto al Dominion Theatre di Londra nel giugno 1988 viene ripreso dal regista John Maybury e l'anno seguente viene pubblicato col titolo \"The Value of Ignorance\".\nIl 1989 vede inoltre l'esordio di Sin\u00e9ad come attrice nel film Hush-a-Bye Baby.\nIn campo musicale il suo successo maggiore rimane legato al singolo \"Nothing Compares 2 U\", del 1990, e incluso nell'album \"I Do Not Want What I Haven't Got\". Il brano \u00e8 una struggente ballata romantica e raggiunge i vertici delle classifiche mondiali. Prince, nel 1985, l'aveva composta e affidata ai The Family che la inclusero nel loro unico disco, rivelatosi un totale insuccesso. La O'Connor, dopo cinque anni, spinta dal suo manager, reinterpreta a suo modo il brano, altrimenti destinato a rimanere sconosciuto. Lo stesso album ottenne un ragguardevole successo, trainato anche dai singoli successivi \"The Emperor's New Clothes\" e \"Three Babies\". L'album vende 7 milioni di copie nel mondo.\nSulla scia della popolarit\u00e0, prende parte al mastodontico concerto \"The Wall - Live in Berlin\" organizzato da Roger Waters il 10 settembre 1990, esibendosi sulle note del brano \"Mother\" insieme a The Band.\nNel 1992 pubblica il terzo album \"Am I Not Your Girl?\", composto da una serie di omaggi a celebri standard jazz che abbracciano circa sessant'anni di storia della canzone, con un solo inedito, \"Success Has Made a Failure of Our Home\", di cui ha scritto il testo.\nTra il 1990 e il 1991 ha una relazione con il cantante Anthony Kiedis, membro del gruppo Red Hot Chili Peppers, il quale le dedica la canzone \"I Could Have Lied\" (contenuto nell'album \"Blood Sugar Sex Magik\").\nLe polemiche, la crisi personale e il ritorno.\nNel 1992, dopo aver manifestato l'intenzione di non esibirsi in New Jersey se fosse stato suonato l'inno nazionale degli Stati Uniti D'America, Frank Sinatra dichiar\u00f2 che l'avrebbe volentieri presa \"a calci nel sedere\" (\"kick her ass\"). Nel mese di ottobre dello stesso anno, mentre cantava \"War\" di Bob Marley al \"Saturday Night Live\" cambi\u00f2 inaspettatamente le ultime parole del testo per riferirsi esplicitamente al problema della pratica della pedofilia denunciata contro alcuni esponenti della Chiesa cattolica negli Stati Uniti d'America. Al termine della canzone immediatamente strapp\u00f2 davanti alle telecamere una foto di Papa Giovanni Paolo II dicendo con fermezza \"combatti il vero nemico\" (\"Fight the real enemy\", nell'originale).\nLa cantante partecipa il 16 ottobre 1992 al concerto presso il Madison Square Garden dedicato ai trent'anni di carriera di Bob Dylan ma, salita sul palco, il pubblico comincia a insultarla per via delle sue posizioni provocatorie. La O'Connor aspetta in silenzio che il pubblico si calmi, poi perde le staffe, fa segno di non avere alcuna intenzione di cantare e comincia a recitare arrabbiata la canzone \"War\" di Bob Marley. Il pubblico rimane ammutolito mentre lei esce e viene abbracciata da un comprensivo Kris Kristofferson.\nL'album del 1994 \"Universal Mother\" non ottiene particolari consensi, e in realt\u00e0 anche gli album successivi non arriveranno pi\u00f9 a toccare il picco di popolarit\u00e0 dei primi album, anche per via del diradarsi delle apparizioni pubbliche della cantante e alla scarsa promozione dei suoi lavori.\nNei tardi anni novanta la cantante \u00e8 stata ordinata prete da un movimento cattolico indipendente, decidendo di farsi chiamare Madre Bernadette Mary, annunciando nel 2003 di avere intenzione di abbandonare l'industria discografica.\nPur continuando a esibirsi, nel 2005 dichiara in una intervista concessa a \"Interview\" che la sua missione \u00e8 di \"salvare Dio dalla religione\".\nIl 27 dicembre 2011, dopo soli 18 giorni di matrimonio, la cantante irlandese ha divorziato dal marito Barry Herridge, con il quale si era sposata a Las Vegas.\nIl 5 marzo 2012 pubblica l'album \"How About I Be Me (And You Be You)?\". Il successivo 23 aprile annuncia l'annullamento di tutte le date del suo tour a causa di un disturbo bipolare ma poi ci ripensa. L'album \u00e8 tra i pi\u00f9 lucidi e vibranti della O'Connor e nella versione deluxe include una cover di \"Song To The Siren\" di Tim Buckley.\nIl 2 luglio 2013 durante un concerto in provincia di Milano dedica solo voce la canzone \"I Am Stretched on Your Grave\" ad Albino Luciani, papa Giovanni Paolo I. Poco prima del concerto ha ricevuto il Direttore del Museo dei Papi di Padova, Ivan Marsura, che le ha portato in dono un ritaglio dell'abito di Papa Luciani.\nIl 26 agosto 2014 esce l'album \"I'm Not Bossy, I'm the Boss\", ultimo lavoro della cantante irlandese, che riceve buoni plausi dalla critica e che raccoglie, come nello stile dell'artista, ballate dolenti accanto a pezzi classicamente rock. Il mese successivo parte il suo tour mondiale: prima data a Terni il 20 settembre davanti a oltre 5.000 persone, a seguire Amsterdam, Bruxelles, Toronto, Chicago e New York.\nIl 16 marzo 2015 Sin\u00e9ad O'Connor dichiara sulla sua pagina Facebook che non canter\u00e0 pi\u00f9 \"Nothing Compares 2 U\" perch\u00e9 non la sente pi\u00f9 sua e non riesce a dare emozioni al brano.\nIl 29 novembre 2015 sulla sua pagina Facebook dichiara \"Le ultime due notti mi hanno distrutto. Ho preso un'overdose. Non c'\u00e8 altro modo per ottenere rispetto. Non sono a casa, sono in un hotel da qualche parte in Irlanda, sotto un altro nome\" (in originale \"I have taken an overdose. There is no other way to get respect. I am not at home, I'm at a hotel, somewhere in Ireland, under another name\") e subito dopo aggiunge: \"Finalmente vi siete sbarazzati di me\". Le sue dichiarazioni hanno allertato le autorit\u00e0 irlandesi che hanno rassicurato i numerosi fan sulle condizioni della cantante.\nL'8 agosto 2017 pubblica un video di 11 minuti sulla sua pagina Facebook nel quale dichiara le seguenti parole: \"Sono da sola, tutti mi trattano male e sono malata. Le malattie mentali sono come le droghe. Vivo in un motel Travelodge in New Jersey e sono da sola. E non c'\u00e8 niente nella mia vita eccetto il mio psichiatra, la persona pi\u00f9 dolce al mondo, che mi tiene in vita. Voglio che tutti sappiano cosa significa, e perch\u00e9 faccio questo video. Le malattie mentali sono come le droghe, sono uno stigma: all'improvviso tutte le persone che dovrebbero amarti e prendersi cura di te ti trattano male\".\nIl 7 gennaio 2022 viene ritrovato morto il figlio Shane, di soli 17 anni, avuto da una relazione col cantante folk Donal Lunny. \u00c8 stata la stessa cantante a darne annuncio sul suo profilo Twitter. Il ragazzo era scomparso da due giorni, dopo essere scappato da un centro psichiatrico dove era ricoverato per aver manifestato tendenze suicide..\nLa conversione all\u2019Islam.\nIl 19 ottobre 2018 annuncia pubblicamente di essersi convertita all\u2019Islam adottando il nome di Shuhada\u2019 Davitt."}
{"id": "1804248", "revid": "113757", "url": "https://it.wikipedia.org/wiki?curid=1804248", "title": "Bruno Rock", "text": ""}
{"id": "1804250", "revid": "125174344", "url": "https://it.wikipedia.org/wiki?curid=1804250", "title": "Twilight (serie)", "text": "Twilight (letteralmente \"crepuscolo\") \u00e8 una serie di romanzi di genere paranormal romance, scritto dalla scrittrice americana Stephenie Meyer a cominciare dal 2005.\nI romanzi trattano della vita di Isabella Swan, un'adolescente che trasferitasi dalla calda ed assolata Phoenix alla piovosa e umida Forks, una piccola cittadina della penisola di Washington, si innamora perdutamente di un vampiro di nome Edward Cullen. La materia dei romanzi, intarsiata inevitabilmente di elementi fantastici e soprannaturali, ruota attorno alle avventure e alla struggente e burrascosa storia d'amore dei due protagonisti.\nElenco dei romanzi.\nLa storia \u00e8 filtrata principalmente dal punto di vista di Bella, ma l'epilogo di \"Eclipse\" e una parte di \"Breaking Dawn\" sono narrati attraverso gli occhi del coprotagonista licantropo, Jacob Black.\nIn principio, avrebbe dovuto essere pubblicato un libro complementare a \"Twilight\" dal titolo \"Midnight Sun\", in cui sarebbe stata raccontata la storia d'amore tra Bella ed Edward dal punto di vista di Edward; tuttavia, la bozza del romanzo (ancora in fase di stesura) venne diffusa in rete senza il consenso dell'autrice; per questo motivo, Stephenie Meyer decise temporaneamente di non continuarne la scrittura e di pubblicare sul proprio sito solo il lavoro fino ad allora eseguito.\nIl 4 maggio 2020, a distanza di 12 anni dalla pubblicazione dell'ultimo capitolo della saga, sul sito web ufficiale dell'autrice (https://stepheniemeyer.com/), \u00e8 apparsa la notizia che il 4 agosto dello stesso anno, sarebbe stato rilasciato \"Midnight Sun\", la cui stesura, come gi\u00e0 detto, era stata precedentemente iniziata e poi interrotta.\nL'8 giugno 2010, la Meyer ha inoltre pubblicato un breve romanzo su di un personaggio minore apparso in \"Eclipse\", la vampira neonata Bree. Il volume \u00e8 intitolato \"La breve seconda vita di Bree Tanner\".\nLa scrittrice, poich\u00e9 accusata di essere sessista dalla critica, ha deciso di completare la saga di \"Twilight\" con un nuovo romanzo dal titolo \"\" nella quale la scrittrice si diverte ad invertire i ruoli di vampiro e umana. In questo romanzo, la giovane vampira prende il nome di Edythe Cullen, mentre il ragazzo si chiama Beaufort Swan. Il romanzo \u00e8 stato pubblicato nel 2015.\nPersonaggi.\nIsabella Swan.\nIsabella Swan (detta \"Bella\") \u00e8 la protagonista, nonch\u00e9 voce narrante per quanto riguarda i libri \"Twilight\", \"New Moon\", \"Eclipse\" e \"Breaking Dawn\", esclusi l'epilogo di \"Eclipse\" e uno squarcio dell'ultimo romanzo, \"Breaking Dawn\". Dalla maniera in cui essa stessa si descrive nel corso dei quattro romanzi, si evince chiaramente che la ragazza non \u00e8 dotata di una grande autostima, e ci\u00f2 \u00e8 confermato anche da quanto viene raccontato da Edward in \"Midnight Sun\". Bella si descrive come impacciata, goffa e \"una calamita per le disgrazie\", non ama essere posta al centro dell'attenzione o essere oggetto di interesse, ma allo stesso tempo si dimostra anche coraggiosa, incredibilmente tenace e soprattutto altruista; pone sempre se stessa dopo gli altri e farebbe di tutto per salvare chiunque le stia a cuore. La sua goffaggine e il suo essere impacciato scompariranno nel momento in cui acquisir\u00e0 l'immortalit\u00e0 nell'ultimo capitolo della saga, dove una volta trasformata, scoprir\u00e0 anche di possedere un talento molto potente; Bella \u00e8 infatti uno \"scudo\", per se stessa e per gli altri, che riesce a bloccare gli effetti di tutti i poteri comuni ad altri vampiri che agiscono sulla mente. Nel corso del primo romanzo (\"Twilight\"), Bella si trasferir\u00e0 a Forks, dal padre Charlie, dove far\u00e0 nuove amicizie tra cui Mike Newton, Eric Yorkie, Jessica Stanley e Angela Weber. Qui, oltre ad incontrare nuovi amici in una nuova scuola, Bella incontrer\u00e0 il pericolo pi\u00f9 grande per se stessa, nonch\u00e9 il suo grande amore e sua salvezza: Edward Cullen, un ragazzo-vampiro di 17 anni che vive a Forks con la sua famiglia e che si innamorer\u00e0 perdutamente di lei. I due saranno per se stessi reciprocamente veleno e antidoto. La loro storia d'amore \u00e8 destinata a durare per sempre, sebbene gli ostacoli, anche in una vita eterna, non vengano a mancare.\nI Cullen.\nI Cullen sono la famiglia di Edward, e compreso lui in tutto sono sette: Carlisle, Esme, Alice, Rosalie, Jasper, Emmett ed Edward. Sono vampiri e si considerano scherzosamente \"vegetariani\", perch\u00e9 seguono una dieta particolare: infatti, per dei forti principi etico-morali, non bevono sangue umano come la maggior parte dei vampiri, ma animale. Alla fine della serie, nel quarto libro, si aggiungono al clan: Bella, ormai moglie di Edward trasformata da quest'ultimo, e Renesmee Carlie Cullen, la loro figlia.\nSi possono considerare parte del clan dei Cullen, o quantomeno, alleati, anche i componenti del clan di Denali citati lungo tutto l'arco della storia e che fanno la loro apparizione alla fine di \"Breaking Dawn.\" Essi sono: Tanya, Kate, Garret, Carmen ed Elazar, e sono anche loro \"vegetariani\" come i Cullen.\nEdward Cullen.\nEdward \u00e8 insieme a Bella, l'altro protagonista della storia. \u00c8 un ragazzo-vampiro di 17 anni, figlio \"adottato\" di Carlisle ed Esme Cullen, e \"fratello\" di Alice, Rosalie, Emmett e Jasper. Edward \u00e8 il primo componente della famiglia Cullen dopo Carlisle; infatti, venne trasformato da quello che poi diventer\u00e0 come suo padre, nel 1918, in fin di vita perch\u00e9 malato di febbre spagnola. Il giovane vampiro conosce Bella non appena lei si trasferisce a Forks e con lei intraprender\u00e0 una relazione destinata a durare per l'eternit\u00e0. Edward sente per Bella un amore cos\u00ec forte che va ben oltre l'amore per la sua stessa vita, e per questo, spesso si trover\u00e0 a \"scontrarsi\" con Jacob Black, licantropo appartenente alla trib\u00f9 dei Quileute e pretendente della giovane Bella, verso cui prova un forte disprezzo (contraccambiato) non solo per la rivalit\u00e0 in amore, ma anche per la naturale avversione tra vampiri e licantropi.\nCome alcuni vampiri, Edward ha un \"talento\", ovvero un dono naturale comparso al momento della trasformazione in vampiro. Nel libro, la Meyer spiega come questi talenti siano l'acuirsi di qualit\u00e0 particolarmente forti dell'animo umano che, come un po' tutti i sensi, si \"evolvono\" al momento della trasformazione. Edward ha il talento di leggere il pensiero di qualunque persona nel raggio di qualche miglio; l'unica limitazione \u00e8 che pu\u00f2 leggere solo ci\u00f2 che la persona pensa in un preciso momento, al contrario di Aro, il pi\u00f9 potente dei Volturi, che riesce con un solo tocco della mano a leggere qualunque pensiero la persona abbia avuto nel corso della vita. Bella, grazie al suo talento difensivo, \u00e8, fino ad ora, l'unica persona immune al potere di entrambi e, in generale, a qualunque talento che agisca sulla sfera psichica.\nAlice Cullen.\n\u00c8 una delle sorelle di Edward, compagna di Jasper e migliore amica di Bella. e tra i due si \u00e8 formato un rapporto molto intenso in quanto Edward \u00e8 l'unico che la capisce veramente grazie al suo talento. I tratti somatici di Alice sono simili a quelli di un folletto; porta i capelli corti e neri, e nei libri, ci viene detto che \"cammina e combatte come se stesse ballando\". Estremamente solare e socievole, la sua abilit\u00e0 speciale \u00e8 quella vedere i cambiamenti del futuro nel momento esatto in cui qualcuno prende una decisione. Il suo \"talento\" \u00e8 di grande aiuto per la famiglia, poich\u00e9 da un avviso anticipato per tutti i pericoli in arrivo. Sfortunatamente, questa sua capacit\u00e0 non funziona con i licantropi e con sua nipote Renesmee, in quanto Alice non ha nessun legame diretto con queste strane creature mezzosangue (legame che invece ha con gli umani -dal momento che era una di loro- e con i vampiri, che appartengono alla sua specie).\nJasper Hale.\nJasper, descritto come un ragazzo \"alto e leonino\", \u00e8 l'anima gemella di Alice. Anche lui, come la sua compagna ed Edward, possiede una dote naturale che gli permette di modellare a proprio piacimento lo stato d'animo di chi gli sta vicino. Trasformato in vampiro durante la sua militanza come tenente nella guerra civile americana, ha maturato una grande esperienza con i vampiri neonati e le loro tecniche di combattimento, che, in \"Eclipse\", sar\u00e0 di fondamentale aiuto a sconfiggere l'esercito di questi ultimi messo su dalla vampira antagonista, Victoria.\n\u00c8 l'ultimo arrivato della famiglia Cullen, e di conseguenza, quello che ha pi\u00f9 problemi con la dieta speciale dei Cullen; per questo, per i primi tempi, Edward vuole che stia lontano da Bella. Tuttavia, in alcune circostanze, la presenza di Jasper si riveler\u00e0 salvifica per la ragazza e con il tempo migliora il suo controllo sulla sete di sangue umano, potendo stare in presenza di Bella.\nRosalie Hale.\nRosalie \u00e8 bionda e alta, e per questa somiglianza lei e Jasper sono stati presentati agli umani come gemelli. La sua caratteristica principale, oltre alla sua incredibile bellezza accentuata dal suo status di vampiro, \u00e8 la sua tenacia, definita testardaggine da Edward. Nel libro \u00e8 descritta come \"la creatura pi\u00f9 bella\". All'inizio Bella non le piace, dato che secondo lei trasformandosi in un vampiro sta per buttare via la sua vita umana, cosa che Rosalie ha sempre rimpianto, ricca di persone, di amore, e di opportunit\u00e0, per un'eternit\u00e0 vuota da vampiro. In Eclipse i rapporti con lei si distendono e finiscono per diventare ottime amiche. In Breaking Dawn Rosalie \u00e8 l'unica che sostiene Bella nel suo rischioso proposito di portare a termine la gravidanza. \u00c8 la compagna di Emmett con il quale avrebbe voluto invecchiare, avere figli e stare in veranda ad osservare i nipotini giocare. Si disprezza molto per quello che \u00e8. Ama ed \u00e8 molto protettiva nei confronti di Renesmee che accudisce, insieme agli altri, come la figlia che non potr\u00e0 mai avere.\nEmmett Cullen.\nEmmett \u00e8 giunto nella famiglia per quarto, salvato dall'attacco di un orso da quella che in seguito \u00e8 diventata la sua compagna, Rosalie. Per questo motivo adora cacciare l'orso, poich\u00e9 reputa divertente stuzzicarlo fino a farlo arrabbiare, e poi a ucciderlo. Del suo aspetto, i tratti salienti sono la sua altezza e muscolosit\u00e0. Emmett \u00e8 una persona aperta, positiva, e da Bella \u00e8 per lo pi\u00f9 divertito, per la sua goffaggine, ma anche per la sua brillante intuitivit\u00e0. Il suo rapporto con Edward \u00e8 schietto, vivace e aperto, migliore di quello con Jasper.\nCarlisle Cullen.\nCarlisle \u00e8 il fondatore del clan Cullen; con il suo veleno ha trasformato prima Edward, poi Esme, Rosalie e infine Emmett. Alice e Jasper invece si sono uniti alla famiglia solo successivamente, dopo essere stati trasformati da altri vampiri. La sua storia affonda le radici nell'Inghilterra degli anni 30 del secolo XVII, ha conosciuto i Volturi con cui \u00e8 vissuto per un periodo. In Twilight \u00e8 descritto come biondo e \"pi\u00f9 bello di qualsiasi stella del cinema\". La sua vena profondamente compassionevole lo ha portato alla professione medica, che ha affinato nella sua lunga vita insieme al suo autocontrollo. Ci\u00f2 gli permette di esercitare la sua professione senza soffrire della sete provocata dal sangue.\nEsme Cullen.\nEsme \u00e8 la moglie di Carlisle. Lui l'ha trasformata dato che la donna si trovava in punto di morte per essersi gettata da uno scoglio dopo la morte - prematura - del figlio neonato. Esme ha i capelli color caramello e il viso a forma di cuore. A Bella ricordava, come scritto in Twilight \"le svampite dei film muti\". Un personaggio minore nei primi tre libri, la sua caratteristica principale \u00e8 quella di amare appassionatamente ed avere un istinto materno.\nRenesmee Carlie Cullen.\nRenesmee Cullen (affettuosamente chiamata Nessie) \u00e8 la figlia di Edward e Bella, concepita durante la loro luna di miele, mentre Bella era ancora umana. Renesmee \u00e8 una creatura molto particolare, infatti essendo mezza vampira e mezza umana, fin dalla nascita cresce molto velocemente. Secondo le previsioni della sua famiglia, la sua crescita accelerata dovrebbe fermarsi a sette anni dalla nascita (quando il suo corpo e la sua mente raggiungeranno lo stadio adulto). Renesmee possiede una grande capacit\u00e0 di autocontrollo, adora gli umani, i vampiri e i licantropi. Nessie (chiamata cos\u00ec da Jacob) \u00e8 l'oggetto dell'imprinting di Jacob, e per questo prova grande affetto per lui. Nell'ultimo libro della Meyer, Renesmee ha un grande potere: riesce, con il solo il tocco della mano, a comunicare quello che vuole, tramite delle immagini scaturite dalla sua mente. Ci\u00f2 spiega come Edward riuscisse a percepirne i pensieri anche quando era nel grembo di Bella. La sua capacit\u00e0 \u00e8 il suo mezzo di comunicazione preferito, ed \u00e8 anche l'esatto contrario di quella del padre e di quella della madre. Riesce infatti a penetrare qualsiasi scudo mentale col solo ausilio del contatto fisico (Edward riesce a leggere i pensieri senza contatto, Bella \u00e8 impenetrabile da qualunque intrusione mentale, tranne quella di Renesmee). La piccola sembra avere un potere aleatorio grazie al quale tutti quelli che la incontrano riescono subito ad averla in simpatia, avvalorato da quello reale di mostrare i propri pensieri e ricordi. Alice non riesce a vedere il suo futuro, cos\u00ec come non riesce a vedere quello dei licantropi. Questo, come dice lei stessa, accade perch\u00e9 sono creature in bilico (Per quanto riguarda Renesmee mezza umana e mezza vampira; per quanto riguarda i licantropi mezzi uomini e mezzi lupi). Alice, nel libro Breaking Dawn parlando con Jacob, dice che le viene molto facile prevedere il futuro dei vampiri perch\u00e9 lei \u00e8 una di loro; ed essendo stata precedentemente umana, pu\u00f2 utilizzare il suo potere senza problemi, ma quando prova a leggere il futuro dei licantropi o di Renesmee vede solo il vuoto perch\u00e9 sono creature che lei non conosce.\nI Licantropi Quileute.\nI licantropi Quileute non sono dei veri e propri licantropi, infatti non sono, come li definiscono in molti, \"Figli della Luna\". In realt\u00e0 sono dei mutaforma, come sostiene Edward, che fin dalle loro origini hanno deciso di mutare come lupi.\nAmbientazioni.\nLa storia si svolge per lo pi\u00f9 nella citt\u00e0 di Forks, Washington, dove vivono Bella, suo padre Charlie, Edward con la sua famiglia e il branco dei licantopi. Appaiono brevemente nel corso della storia anche altri luoghi, come Port Angeles, la Riserva e la spiaggia di La Push. Alcuni eventi nel finale di \"Twilight\" sono ambientati a Phoenix, in Arizona, dove Bella \u00e8 cresciuta e abita sua madre Ren\u00e9e. La Florida viene menzionata in \"Eclipse\", dato che Bella ed Edward visitano Ren\u00e9e e il compagno Phil, a Jacksonville. Altri luoghi al di fuori degli Stati Uniti menzionati, sono: Volterra, in Italia, in cui \u00e8 ambientata l'ultima parte di \"New Moon (\"quando Edward, convinto che Bella si sia suicidata, va a chiedere ai Volturi di essere ucciso); Rio de Janeiro e la fittizia isola Esme, in Brasile, che fanno da scenario ad alcuni capitoli di \"Breaking Dawn.\"\nCritiche.\nNonostante il successo della serie, \u00e8 emerso come i romanzi di Stephenie Meyer siano straordinariamente simili a quelli del ciclo \"Roswell High\" della scrittrice Melinda Metz (da cui \u00e8 stata tratta la serie televisiva \"Roswell\") e alla saga \"Il diario del vampiro\" della scrittrice Lisa Jane Smith.\nLa Meyer \u00e8 inoltre stata accusata di plagio da Jordan Scott, il quale ha affermato che \"Breaking Dawn\" sembra avere troppi elementi in comune con \"The Nocturne\".\nTrasposizioni in altri media.\nCinema\nIl ciclo di romanzi \u00e8 stato adattato anche al grande schermo, riscuotendo un enorme successo a livello mondiale e facendo record d'incassi al botteghino.\nIl primo capitolo (Twilight), diretto da Catherine Hardwicke \u00e8 uscito il 21 novembre 2008 negli Stati Uniti, e anche se inizialmente l'uscita della versione italiana era stata fissata per il 12 dicembre dello stesso anno, in Italia usc\u00ec in contemporanea a quella in lingua originale.\nL'uscita dell'adattamento di \", diretto da Chris Weitz e prodotto dalla Summit, \u00e8 avvenuta il 18 novembre 2009. Il terzo capitolo della saga , diretto da David Slade, e sempre prodotto dalla Summit, \u00e8 sbarcato nelle sale il 30 giugno 2010.\n\", \u00e8 stato diviso in due film; le riprese sono iniziate il 1\u00ba novembre 2010 e si sono concluse a marzo dell'anno dopo, sotto la guida del regista Bill Condon. Le date di uscita sono state per la prima parte, il 18 novembre 2011 negli Stati Uniti e il 16 novembre 2011 in Italia. Mentre per la seconda parte, il 16 novembre 2012 negli Stati Uniti e il 14 novembre in Italia."}
{"id": "1804255", "revid": "438678", "url": "https://it.wikipedia.org/wiki?curid=1804255", "title": "La danzatrice di Singapore", "text": "La danzatrice di Singapore (\"The Road to Singapore\") \u00e8 un film del 1940 diretto da Victor Schertzinger.Primo film della serie \"Road to Movies\" (Strada verso..) con il trio Hope, Crosby e la Lamour che ebbe un gran successo, sia negli Stati Uniti sia all'estero.Alcuni episodi della serie tv di cartoni animati \"I Griffin\" hanno come titolo \"Road to...\" citando appunto questi film.\nTrama.\nDue ufficiali di marina in fuga dalle loro fidanzate che mirano al matrimonio si imbarcano per Singapore. Qui hanno una serie di comiche avventure, perch\u00e9 cercano di proteggere una bella danzatrice dai maltrattamenti del suo compagno di lavoro. Si innamorano tutti e due della ragazza.\nProduzione.\nLa Paramount Pictures inizi\u00f2 nel settembre 1939 la produzione del film che venne girato a Los Angeles, al County Arboretum &amp; Botanic Garden e negli Studios della Paramount, al 5555 di Melrose Avenue, a Hollywood. La coreografia del film fu affidata a LeRoy Prinz.\nDistribuzione.\nDistribuito dalla Paramount Pictures, il film fu presentato in prima a New York il 14 marzo, uscendo poi nelle sale USA il 22 marzo 1940. In Italia il film usc\u00ec nelle sale nel 1948."}
{"id": "1804257", "revid": "21583", "url": "https://it.wikipedia.org/wiki?curid=1804257", "title": "El presente", "text": "El presente \u00e8 uno degli inediti nonch\u00e9 il primo singolo estratto dall'album live \"MTV Unplugged\" di Julieta Venegas.\nAppena messo in vendita il singolo ha riscontrato un ottimo successo di vendite soprattutto in Messico e nei paesi sudamericani.\nCome il resto dell'album anche il singolo \u00e8 cantato dal vivo.\nTesto.\nYa se lo que te diga \nno va a ser suficiente \nay, ay, ay, ay \nY lo que tu me entreges \ndejar\u00e1 pendientes \nay, ay, ay, ay\nQuien nos dice que la herida \nnos dar\u00e1 el tiempo necesario \ntoma de mi lo que deseas \ncomo si solo quedara\nEl presente es lo \u00fanico que tengo \nel presente es lo \u00fanico que hay \nes contigo mi vida con quien puedo sentir \nque merece la pena vivir\nCon el mundo como va \nse nos acaba todo \nay, ay, ay, ay \nLa tempestad y la calma \ncasi son la misma cosa \nay, ay, ay, ay\nQuien nos dice que la herida \nnos dar\u00e1 el tiempo necesario \ntoma de mi lo que deseas \ncomo si solo quedara\nEl presente es lo \u00fanico que tengo \nel presente es lo \u00fanico que hay \nes contigo mi vida con quien puedo sentir \nque merece la pena vivir\nEl presente es lo \u00fanico que tenemos \nel presente es lo \u00fanico que hay \nes contigo mi vida con quien puedo sentir \nque merece la pena vivir\nYa se lo que te diga \nno va a ser sufiente, consuelo \npor perder ese lugar \nque amamos y destrozamos\nEl presente es lo \u00fanico que tengo \nel presente es lo \u00fanico que hay \nes contigo mi vida con quien puedo sentir \nque merece la pena vivir..."}
{"id": "1804264", "revid": "729019", "url": "https://it.wikipedia.org/wiki?curid=1804264", "title": "Ferrovia Parma-Suzzara", "text": "La ferrovia Parma-Suzzara \u00e8 una linea ferroviaria italiana di propriet\u00e0 regionale che collega Parma, in Emilia-Romagna, con Suzzara, in provincia di Mantova.\nL'infrastruttura \u00e8 gestita dalla Ferrovie Emilia Romagna Srl (FER), mentre il servizio passeggeri \u00e8 svolto da Trenitalia Tper, prevalentemente impiegando treni regionali tra le due localit\u00e0 capolinea.\nStoria.\nLa linea entr\u00f2 nella lista delle ferrovie di quarta categoria previste dalla legge 29 luglio 1879, n. 5002. Il progetto originario prevedeva che la linea ferroviaria Parma-Guastalla-Suzzara fosse a scartamento ridotto: solo all'approssimarsi del completamento dei lavori si opt\u00f2 per utilizzare quello standard a , grazie anche al soccorso straordinario da parte dello Stato. La concessione per la costruzione e l'esercizio della strada ferrata fu ottenuta dalla \"Societ\u00e0 per la ferrovia Parma-Guastalla-Suzzara\", costituitasi il 23 maggio 1881 e con sede a Parma, il cui capitale era formato dall'impresa costruttrice Weil-Scott &amp; C, dalla provincia e dal comune.\nLa linea ferroviaria fu inaugurata il 27 dicembre 1883.\nLa societ\u00e0 anonima subconcesse la ferrovia alla Societ\u00e0 Veneta che la eserc\u00ec a partire dal 1\u00ba gennaio 1885 fino al 6 febbraio 1986 quando subentr\u00f2 la \"Gestione commissariale governativa della Ferrovia Parma Suzzara\" (FPS). Nel luglio 1969, nell'ambito di una ristrutturazione aziendale che riguardava la Societ\u00e0 Veneta, essa avrebbe dovuto cedere l'esercizio a una sua controllata: la \"Societ\u00e0 Veneta Autoferrovie\" (SVA). La societ\u00e0 concessionaria originaria, ora semplice Consorzio Intercomunale, pose il veto alla sostituzione dell'ente esercente, per cui la Societ\u00e0 Veneta dovette mantenere la gestione diretta della linea emiliana. Tuttavia, l'esercizio fu svolto dalla SVA per conto della societ\u00e0 subconcessionaria tramite mandato institutorio.\nDal 1\u00ba gennaio 1990, con l'eccezione di quella relativa alla Ferrovia Bologna-Portomaggiore, le gestioni commissariali governative della vecchia Societ\u00e0 Veneta, compresa la FPS, furono unificate sotto un'unica amministrazione: la gestione commissariale governativa delle Ferrovie Venete. A seguito della legge n. 662/1996, dal 1\u00ba gennaio 1997 la gestione commissariale fu affidata, a titolo provvisorio, alle Ferrovie dello Stato allo scopo di regolare il previsto passaggio di gestione alla regione Emilia-Romagna. Il passaggio si verific\u00f2 il 31 dicembre 2000, quando la FER subentr\u00f2 all'azienda ferroviaria di stato.\nTra il 2004 e il 2010 il tronco fra Brescello e Parma \u00e8 rimasto chiuso per i lavori necessari alla costruzione dell'interconnessione di Parma Est fra la linea Milano-Bologna Tradizionale e quella ad Alta Velocit\u00e0 e per quelli relativi alla messa in sicurezza del ponte sul torrente Enza.\nNel 2012 il servizio passeggeri \u00e8 passato a TPER e, dal 1\u00ba gennaio 2020, a Trenitalia Tper.\nil 16 marzo 2018 \u00e8 stato annunciato che la linea verr\u00e0 elettrificata.\nDa fine 2017 alla primavera del 2019 la linea \u00e8 stata chiusa nel tratto fra Brescello e Parma a causa dei lavori di messa in sicurezza dei binari, in seguito all'alluvione del fiume Enza presso Lentigione.\nNel 2021 la Regione Emilia-Romagna ha finanziato i lavori per l'elettrificazione della linea. La prima tratta a essere elettrificata sar\u00e0 la Guastalla-Suzzara, con l'intento di attivare un servizio ferroviario diretto fra la stazione di Mantova e la stazione Mediopadana. Il 19 aprile 2021 \u00e8 stato comunicato che i lavori di elettrificazione della tratta Guastalla-Suzzara partiranno nel 2021 con termine nel 2022, mentre l'intera linea sar\u00e0 elettrificata entro il 2024.\nPercorso.\nLa linea ferroviaria si stacca dalla stazione di Suzzara, punto di incrocio con la linea statale Mantova\u2013Modena e la regionale Suzzara\u2013Ferrara, per giungere al piazzale binari della stazione di Parma. Poco prima dell'ingresso alla stazione, la linea si congiunge a quella proveniente da Piadena.\nPresso la stazione di Guastalla ha termine la linea per Reggio Emilia, mentre presso la stazione di Boretto si diramava un'altra ferrovia diretta al capoluogo emiliano, dismessa dal 1955. Nonostante molti utenti cadano in errore, non esiste nessuna stazione che serve direttamente il paese di Sorbolo a Levante, il quale \u00e8 a sua volta servito da corse di bus interurbani parallele. Dopo il ponte sull\u2019Enza la ferrovia raggiunge la cittadina di Sorbolo, punto di incrocio fra i treni da e per Parma. Dopo la fermata di Chiozzola, la linea si avvicina al capoluogo ducale.\nIl posto di comunicazione \"2\u00b0 Bivio/PC Parma Est\" \u00e8 nato in funzione dell'interconnessione di \"Parma Est\" fra la Milano-Bologna Tradizionale e quella ad AV/AC. Tra questa localit\u00e0 ferroviaria e la stazione di Parma il binario \u00e8 doppio ed \u00e8 elettrificato in corrente continua, alla tensione di 3 000 V. Prima dei lavori di costruzione della linea ad alta velocit\u00e0, il tronco in uscita dalla stazione di Parma fino alla localit\u00e0 denominata \"Bivio Forno del Gallo\" era in comune con la Parma-Brescia.\nTraffico.\nIl servizio passeggeri \u00e8 svolto da treni regionali lungo tutta la linea.\nGli orari dei treni sono cadenzati prevalentemente ogni ora.\nIl servizio ferroviario \u00e8 sospeso nei giorni festivi e sostituito da autobus.\nNonostante questa linea non attraversi di certo paesi molto popolati, essa registra, soprattutto negli orari di punta, un buon numero di utenti diretti verso il capoluogo Parma o verso i paesini rivieraschi.\nIl servizio ferroviario \u00e8 svolto da automotrici ALn 668/663 e rimorchiate Trenitalia Tper e ATR 220.\nIl traffico merci sulla linea \u00e8 generato principalmente dallo scalo merci di san Giacomo per il trasporto di coils.\nSicurezza.\nLa linea da marzo 2020 \u00e8 attrezzata con SCMT, unitamente alla Reggio Emilia-Ciano d'Enza, e, prossimamente, alla linea Ferrara-Suzzara.\nCuriosit\u00e0.\nLa ferrovia compare in molte scene dei film della saga di Don Camillo soprattutto nella conosciuta stazione di Brescello-Viadana."}
{"id": "1804266", "revid": "729019", "url": "https://it.wikipedia.org/wiki?curid=1804266", "title": "Montecarlo GTB Centenaire", "text": "La Montecarlo GTB Centenaire \u00e8 un'automobile sportiva di lusso, prodotta dalla casa automobilistica monegasca, Monte Carlo Automobile (MCA).\nIl contesto.\nAncora oggi \u00e8 l'unica prodotta dall'omonima azienda, se si tralascia il prototipo \"Ala 50\", ed \u00e8 anche l'unica automobile prodotta da una casa di Monaco.\nL'idea della GTB nacque nel 1983, anno di fondazione dell'impresa del Principato, quando il proprietario e padre della casa, Fulvio Maria Ballabio, decise di dar vita ad un nuovo produttore di auto di lusso, per celebrare i cento anni dell'Automobile Club de Monaco, ricorrenza che risale al 1990.\nIl prototipo venne terminato nel 1989 e testato in pista a pi\u00f9 riprese da Ballabio stesso; nel 1990 venne poi presentata al Principe Ranieri III di Monaco, in occasione del centenario dell'Automobile Club de Monaco.\nInizialmente era stata pianificata la realizzazione di cento esemplari, ma in conclusione ne vennero costruiti solamente cinque: uno di questi modelli era di propriet\u00e0 del Principe Ranieri, una venne verniciata di nero, una rossa, una bianca e due blu.\nUno di questi esemplari (una delle due blu), era una versione targa, ossia col tettuccio rigido amovibile e, a differenza della normale GTB, non era munita dell'alettone posteriore.\nEsiste un solo esemplare di questa versione, il cui nome non \u00e8 GTB Centenaire, bens\u00ec Beau Rivage, come la famosa curva del circuito di Montecarlo.\nIl secondo fattore che influenz\u00f2 particolarmente il prezzo, oltre alla realizzazione in un numero cos\u00ec ridotto di esemplari, fu il fatto che per realizzarla si fece ampio utilizzo di materiali avveniristici, che avevano un peso molto limitato in relazione alle leghe metalliche adottate fino ad allora, ma allo stesso tempo avevano delle caratteristiche di resistenza similari.\nTuttavia queste nuove tecnologie erano decisamente pi\u00f9 costose, proprio perch\u00e9 anch'esse non erano diffuse, ma limitate a particolari campi d'applicazione, come quello aerospaziale, aeronautico e delle competizioni di Formula 1.\nMeccanica.\nIl progetto venne seguito e diretto dall'ingegnere aeronautico Carlo Chiti che aveva dato i natali a numerose auto da corsa, che spesso si rivelarono vincenti.\nChiti aveva una notevole esperienza, tant'\u00e8 che progett\u00f2 alcune Ferrari di Formula 1 che si aggiudicarono il campionato del Mondo, ed era da parecchi anni direttore tecnico del reparto corse dell'Alfa Romeo, alla quale garant\u00ec diversi campionati mondiali sport-prototipi.\nChiti venne affiancato da un altro progettista, ossia Guglielmo Bellasi che aveva acquisito una certa esperienza nel settore essendo stato anch'egli attivo in Formula 1.\nBallabio riusc\u00ec a raggiungere un accordo con la Lamborghini, per poter montare i motori della casa di Sant'Agata Bolognese sulle sue vetture, in quanto non era possibile progettarne uno completamente nuovo.\nLa casa del toro, gli concesse la licenza per poter utilizzare il propulsore a dodici cilindri, 5000\u00a0cm\u00b3 di cilindrata, della Countach.\nTuttavia, il patron della MCA, decise che il suo bolide doveva esprimere una potenza ancora superiore rispetto a quella erogata dal motore originario, in modo tale da porsi ai vertici della categoria e risultare l'auto pi\u00f9 potente che ci fosse in circolazione.\nL'ing. Chiti decise di rivisitare il motore della Countach rendendo il V12 da aspirato a sovralimentato, dotandolo di due turbocompressori, uno per bancata; conseguentemente la potenza crebbe dai 455 cavalli iniziali, fino a 720 cavalli.\nGrazie a questi interventi, la GTB Centenaire poteva contare sul motore pi\u00f9 potente che esistesse su una vettura stradale, e solo nel 1993 qualcuno ha fatto meglio, la Dauer 962 Le Mans con 730 CV; la contemporanea Ferrari F40 sviluppava 478 CV, ed era la vettura stradale pi\u00f9 veloce al mondo. Il motore trasmetteva il moto alle ruote posteriori per mezzo di un cambio manuale a 5 marce.\nIn tutto si impiegarono 5 anni di progettazione e sviluppo per riuscire ad ottenere un telaio che garantisse valori di rigidezza torsionale e flessionale, adeguati al propulsore.\nQuest'ultimo, venne montato in posizione posteriore centrale, e ci\u00f2 permise di ottenere una ripartizione ottimale delle masse che risultavano essere concentrate al centro del telaio.\nPer costruire il telaio, si scelse di impiegare kevlar e fibra di carbonio, con struttura a nido d'ape, il tutto in un sol pezzo, ossia di tipo monoscocca.\nPer concludere l'opera, i tre tecnici decisero di utilizzare anche per le sospensioni una conformazione tipica delle auto di F1, ossia a quadrilatero basso del tipo push-rod (ancora usata in Formula 1), con barra anti-rollio.\nMolto interessante anche il profilo aerodinamico che era di tipo ogivale; la vettura si presentava molto tondeggiante e sinuosa, ma le linee era molto armoniche, perci\u00f2 il rendimento fluidodinamico abbastanza elevato.\nVista di profilo, aveva un andamento a cuneo, tipico delle vetture da cui deriva, le Lamborghini.\nIl muso molto sottile, puntava verso l'asfalto e le donava un ottimo coefficiente di penetrazione aerodinamica.\nLa MiG M100.\nNel 1993, il georgiano Aleksander Mirianachvizi, compr\u00f2 i diritti che la MCA deteneva sulla Centenaire, ribattezzandola MIG (Migrelia &amp; Georgia).\nLo scopo per\u00f2, non era quello di continuare a costruirla come auto stradale, bens\u00ec utilizzarla per disputare la 24 ore di Le Mans con la scuderia Automotive Mig Tako.\nIl motore fu sostituito con un Motori Moderni V12 turbo, tuttavia con risultati deludenti.\nLa macchina, ribattezzata MiG M100, venne affidata ai piloti Giampiero \"Peo\" Consonni, (che tra l'altro ne cur\u00f2 anche la preparazione), Pierre Honegger, Alfonso Orleans de Bourbon e Aleksandre Mirianachvizi.\nOttennero il trentesimo tempo in qualifica, a circa un minuto e mezzo di distanza dall'auto pi\u00f9 veloce, la Peugeot 905, e l'auto non prese parte alla corsa.\nL'unica gara da lei disputata fu la 6 ore di Vallelunga, finendo in 23\u00aa posizione."}
{"id": "1804268", "revid": "767487", "url": "https://it.wikipedia.org/wiki?curid=1804268", "title": "Laca Jahuira", "text": "Il Laca Jahuira (aymara Laq'a Jawira, \"laq'a\" terra (suolo), \"jawira\" fiume, in spagnolo \"R\u00edo Laca Jahuira\") \u00e8 un fiume della Bolivia, emissario del lago Poop\u00f3. Scorre interamente nel Dipartimento di Oruro.\nIl fiume nasce dall'estremit\u00e0 sud-ovest del lago e scorre in direzione ovest-sud-ovest fino a sfociare nel Salar de Coipasa, un deposito di sale. Ha una lunghezza di 135 chilometri e le sue acque sono salate come quelle del lago da cui proviene."}
{"id": "1804269", "revid": "1243", "url": "https://it.wikipedia.org/wiki?curid=1804269", "title": "Ferrovia Suzzara-Parma", "text": ""}
{"id": "1804271", "revid": "287204", "url": "https://it.wikipedia.org/wiki?curid=1804271", "title": "Vito Orlando", "text": "Biografia.\nNegli anni '80 ha fondato a Trapani il periodico giovanile \"Lo scarabeo\", insieme a Luciano Mirone, Salvatore Mugno e Giacomo Pilati e collaborato con il periodico del Fronte della Giovent\u00f9 \"Dissenso\", diretto da Gianfranco Fini. Dopo la laurea in Scienze politiche inizia a collaborare con \"La Sicilia\", con il \"Secolo d'Italia\", con il settimanale Superbasket e con Lo Stato di Marcello Veneziani. Nel 1994 ha diretto la Tv regionale Videosicilia. Ha lavorato poi come cronista politico nel quotidiano di Palermo \"Oggi Sicilia\" (1997-1999). Per due legislature, dal 1999 al 2006, \u00e8 stato Addetto stampa della Presidenza dell'Assemblea regionale siciliana, portavoce dei presidenti Nicola Cristaldi e Guido Lo Porto. \u00c8 stato caporedattore nell'Ufficio stampa della Regione Siciliana (2006-2013) .\nHa diretto alcuni periodici: \"Luxury\", \"Cronache parlamentari siciliane\" (2003-2006), \"L'Euromediterraneo\", \"Sport Nazionale\".\n\u00c8 stato presidente del Consiglio nazionale del Centro Nazionale Sportivo Fiamma, componente del Consiglio regionale del CONI siciliano, dirigente del Comitato zonale 90 della Federazione Italiana Pallacanestro, presidente della \"Societ\u00e0 sportiva Fiamma Trapani\" ed Esperto per lo Sport promozionale dell'Assessore regionale al Turismo e sport Fabio Granata. \u00c8 responsabile del settore Rapporti con le regioni di Alleanza Sportiva Italiana."}
{"id": "1804272", "revid": "765341", "url": "https://it.wikipedia.org/wiki?curid=1804272", "title": "Garth (Shannara)", "text": "Garth \u00e8 un personaggio immaginario della tetralogia \"L'Eredit\u00e0 di Shannara\" scritta da Terry Brooks.\nStoria.\nGarth \u00e8 il fedele compagno di Wren Ohmsford che l'accompagner\u00e0 nei suoi viaggi nella ricerca degli Elfi. Egli \u00e8 sempre al suo fianco e la difende in qualsiasi situazione."}
{"id": "1804275", "revid": "47767", "url": "https://it.wikipedia.org/wiki?curid=1804275", "title": "Wren Ohmsford", "text": ""}
{"id": "1804278", "revid": "1573940", "url": "https://it.wikipedia.org/wiki?curid=1804278", "title": "Canopidae", "text": "Canopidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Pentatomoidea.\nDescrizione.\nI Canopidae sono insetti di piccole dimensioni con scutello grande e convesso, ricoprente quasi completamente l'addome e le emielitre.\nSistematica e diffusione.\nLa posizione sistematica di questa famiglia \u00e8 controversa. L'inquadramento al rango di famiglia fa capo alla revisione di (1995) . Altre fonti considerano i Canopidae una sottofamiglia dei Pentatomidae o dei Thyreocoridae, quest'ultima non contemplata nello schema tassonomico di .\nL'areale dei Canopidae \u00e8 neotropicale."}
{"id": "1804281", "revid": "35027805", "url": "https://it.wikipedia.org/wiki?curid=1804281", "title": "Ernst Ahlgren", "text": ""}
{"id": "1804282", "revid": "33751", "url": "https://it.wikipedia.org/wiki?curid=1804282", "title": "Felipe Jorge Loureiro", "text": ""}
{"id": "1804286", "revid": "31185", "url": "https://it.wikipedia.org/wiki?curid=1804286", "title": "Metropolitana di Lille", "text": ""}
{"id": "1804290", "revid": "1442080", "url": "https://it.wikipedia.org/wiki?curid=1804290", "title": "Giuseppe Lavaggi", "text": "Biografia.\nAllievo di Emilio Albertario e Vincenzo Arangio-Ruiz, fu professore ordinario di Istituzioni di diritto romano presso l'Universit\u00e0 degli studi di Roma Tor Vergata, dal 1984 al 1991, anno in cui and\u00f2 in quiescenza.\nPrecedentemente aveva insegnato nelle Universit\u00e0 di Cagliari (1949-1959), Macerata (1954-1975), della quale fu rettore dal 1960 al 1966, nonch\u00e9 presso l'Universit\u00e0 di Perugia (1975-1984).\nStudi\u00f2 giurisprudenza a Roma dove nel si laure\u00f2 nel 1937, sotto la guida dell'insigne romanista Emilio Albertario. In quello stesso anno Lavaggi vide pubblicate, nella prestigiosa rivista \"Studia et documenta historiae et iuris\", alcune sue osservazioni a margine di ricerche connesse con la sua tesi di laurea. Particolare attenzione fu dedicata nella sua attivit\u00e0 scientifica al diritto delle persone, al diritto successorio, nonch\u00e9 al diritto processuale civile e penale privato. Tra i suoi studi romanistici si ricordano \"L'arrogazione dei libertini\" (1946), \"Una riforma ignorata da Giustiniano: abrogatio plena e minus plena\" (1946), \"La successione nei beni dei liberti nel diritto postclassico\" (1947), \"La lex iulia et papia e la successione nei beni della libert\u00e0\" (1947), \"La data di C. 6.22.11.\" (1948), \"Iniuria e obligatio ex delicto\" (1948), \"Alimenti: diritto romano\" (1958), \"La bonorum possessio intestati liberti\" (1960). I lavori scientifici del prof Lavaggi comprendono inoltre non solo studi romanistici, ma anche di diritto positivo che abbracciano i pi\u00f9 disparati campi del sapere giuridico e storico-giuridico, tra cui figura \"Indennit\u00e0 di espropriazione e svalutazione monetaria\" (1953). Negli anni cinquanta tradusse la classica opera di Rudolf Jhering \"Serio e faceto nella giurisprudenza\"."}
{"id": "1804291", "revid": "37401", "url": "https://it.wikipedia.org/wiki?curid=1804291", "title": "Stefania Filo Speziale", "text": "Filo Speziale \u00e8 stata la prima donna a laurearsi in architettura a Napoli (nel 1932). Inizia la carriera come assistente alla Facolt\u00e0 di architettura di Napoli con il professor Marcello Canino, lavorando anche nel suo studio. \nNel 1937 partecipa al concorso per la Mostra d'Oltremare con la progettazione di alcuni padiglioni ed il loro restauro nel dopoguerra. Negli anni Trenta realizza abitazioni private a Napoli. Nel 1945 diventa membro dell\u2019Istituto Nazionale di Urbanistica. Dopo la guerra l'attivit\u00e0 di Stefania Filo Speziale si incentra sulla ricostruzione della citt\u00e0 dai bombardamenti con la realizzazione di quartieri IACP, Gescal e INA-Casa.\nA met\u00e0 degli anni cinquanta progetta con Carlo Chiurazzi e Giorgio di Simone il primo grattacielo pi\u00f9 alto di Napoli, della Cattolica Assicurazioni, e il cinema teatro Metropolitan, il pi\u00f9 capiente della citt\u00e0, aperto nel 1948 in una grande cava sotto il palazzo Cellammare, a via Chiaia. Insieme a Chiurazzi e di Simone realizza anche il Palazzo Della Morte.\nTra i lavori di progettazione di quartieri popolari della Filo Speziale si possono annoverare partecipazioni e progetti come il Rione Traiano, il Complesso Soccavo-Canzanella e l'Unit\u00e0 d'abitazione Ponti Rossi. Suoi sono il progetto urbanistico e quello dei principali edifici del quartiere ad Agnano, nel 1953. Nel 1970 diventa docente ordinario, termina la carriera accademica nel 1980 a Napoli, dove aveva la cattedra di Composizione architettonica. Prima di morire, nel 1988, ha distrutto il suo intero archivio."}
{"id": "1804294", "revid": "124129790", "url": "https://it.wikipedia.org/wiki?curid=1804294", "title": "Pesenti (famiglia)", "text": "La famiglia Pesenti, originaria dell'area di Bergamo, \u00e8 stata una delle maggiori famiglie imprenditoriali italiane del XX secolo.\nStoria.\nAlla fine del XIX secolo i sei fratelli Pesenti erano proprietari di una piccola cartiera ad Alzano; uno dei sei fratelli, \"Cesare\", aveva potuto studiare e laurearsi in ingegneria meccanica in Germania. Cesare Pesenti scopr\u00ec le marne adatte alla fabbricazione del cemento, riconvertendo l'azienda di famiglia alla produzione di tale materiale. Nel 1906 l'azienda \"Fratelli Pesenti\" si fuse con la \"Societ\u00e0 Calce e Cemento\" di Bergamo, dando vita ad Italcementi, che pochi anni dopo diventer\u00e0 leader italiano del settore.\nAttiva specialmente nel settore del cemento (Italcementi), attraverso la finanziaria Italmobiliare, furono proprietari anche della Lancia (tra il 1956 ed il 1969), del quotidiano \"La Notte\" e della Franco Tosi Meccanica. Negli anni '70 possedevano anche banche (l'IBI - Istituto Bancario Italiano, la \"Banca Provinciale Lombarda\", il \"Credito Commerciale\") ed assicurazioni (la RAS, ceduta nel 1984), ma nel decennio successivo si concentrarono su Italcementi, della quale guidarono l'espansione internazionale (acquisizione di Ciments Fran\u00e7ais nel 1992). I Pesenti furono azionisti ed alleati di Mediobanca dalla privatizzazione del 1988, oltre che tra i principali azionisti privati del Credito Italiano e di Rcs MediaGroup. \nCon gli Agnelli, i Pirelli e gli Orlando furono tra i membri del cosiddetto \u201csalotto buono\u201d di Gemina, creata da Mediobanca come alleanza di gruppi industriali e finanziari legati da partecipazioni incrociate e patti di sindacato.\nCarlo Pesenti (1907-1984).\nIngegnere, figlio di uno dei sei fratelli fondatori, fu uno dei protagonisti industriali e finanziari dell\u2019Italia del dopoguerra. Laureato in Ingegneria presso il Politecnico di Milano, \u00e8 stato nominato Cavaliere del Lavoro nel 1962. L\u2019ingresso di Carlo Pesenti nel Consiglio di amministrazione di Italcementi risale al 1940. Nel 1942 viene nominato Direttore generale e Consigliere delegato e nel 1967 assume anche la carica di Presidente.\nSi scontr\u00f2 con Michele Sindona che cerc\u00f2 di scalare la Italmobiliare e con gli Agnelli, anch'essi autori di un tentativo di scalata nel 1979. Negli ultimi anni di vita dovette fronteggiare le difficolt\u00e0 finanziarie delle aziende di famiglia, che furono risolte grazie alla cessione della maggior parte delle attivit\u00e0 estranee al settore del cemento.\nGiampiero Pesenti (1931-2019).\nFiglio di Carlo, anch'egli ingegnere, \u00e8 stato presidente di Italcementi, Italmobiliare, nei cui consigli era entrato nel 1967. Oltre agli impegni legati all\u2019attivit\u00e0 del gruppo, uno dei primi 10 a livello nazionale, ha ricoperto incarichi nei Consigli di diverse societ\u00e0 quotate fra cui Falck, Montedison, Snia, Bastogi, Ras, Fiat, Pirelli, Mittel, GIM, Poligrafici editoriale, Credito Italiano/Unicredit, oltre a far parte del Consiglio e del patto di sindacato di Mediobanca e di RCS Mediagroup (di cui \u00e8 stato presidente per 9 anni dal 2004 al 2013).\nQuesta sua capacit\u00e0 di relazione, unitamente ad una profonda conoscenza del settore industriale e delle regole dei rapporti con il mondo della finanza, lo ha portato a diventare Vicepresidente di Confindustria dal '92 al '96,e ne ha fatto uno dei protagonisti dell\u2019economia italiana nel periodo a cavallo degli anni 2000.\nGiampierio Pesenti \u00e8 stato inoltre consigliere di ABI e Assonime, Presidente dell\u2019Universit\u00e0 di Bergamo e Presidente Onorario della Fondazione Pesenti, ed ha ricevuto le onorificenze di Cavaliere del Lavoro (nel 1989), della Legion d'onore (nel 2004) e di Cavaliere di Gran Croce (nel 2009).\nCarlo Pesenti (1963).\nFiglio di Giampiero, dopo la laurea in ingegneria, ha iniziato il suo percorso professionale in Italcementi fino a divenirne Consigliere delegato dal 2004 fino al 2016, quando la societ\u00e0 \u00e8 passata al gruppo tedesco HeidelbergCement.\nDal 1999 siede nel Cda di Italmobiliare Investment Holding, di cui \u00e8 Consigliere delegato dal maggio 2014. \u00c8 Presidente di Clessidra sgr, il principale gestore di Fondi di Private Equity esclusivamente dedicati al mercato italiano.\nDopo aver presieduto la Commissione che ha varato la riforma di Confindustria, \u00e8 membro permanente del Consiglio Generale della confederazione, di cui \u00e8 stato Vice Presidente (2014-2016).\n\u00c8 membro nel Comitato Consultivo di Assolombarda e Presidente della Fondazione Pesenti."}
{"id": "1804301", "revid": "125836664", "url": "https://it.wikipedia.org/wiki?curid=1804301", "title": "Danilo Alvim Faria", "text": "Carriera.\nCresce calcisticamente nell'Am\u00e9rica di Rio de Janeiro. Coi biancorossi gioca fino al 1944 (salvo una breve parentesi nel 1943 con la maglia del Canto), poi nel 1946 compie il salto di qualit\u00e0, accasandosi al Vasco da Gama. A fianco di campioni tra cui Barbosa, Ademir, Augusto e Chico, Danilo diviene immediatamente un caposaldo del leggendario \"Expresso da Vit\u00f3ria\", la formidabile formazione del Vasco che tra la seconda met\u00e0 degli anni quaranta e la prima met\u00e0 degli anni cinquanta domina il calcio brasiliano e sudamericano.\nDopo il titolo carioca nel 1947, il Vasco, guidato da Fl\u00e1vio Costa (che \u00e8 contemporaneamente pure l'allenatore della nazionale brasiliana) vince la Coppa dei Campioni del Sudamerica (antenata dell'odierna Coppa Libertadores) nel 1948, per poi bissare il titolo dello Stato di Rio de Janeiro nel 1949. Nello stesso anno Danilo partecipa con la nazionale al Campeonato Sudamericano disputato proprio in Brasile: la \"Sele\u00e7\u00e3o\" vince il suo terzo titolo continentale battendo nello spareggio il Paraguay con un netto 7-0, dopo che Danilo si era tolto la soddisfazione di segnare il suo primo (e unico) goal in nazionale contro l'Uruguay (battuto dai brasiliani per 5-1).\nNel 1950, dopo l'ennesimo titolo carioca, Danilo partecipa alla fase finale dei mondiali di calcio in programma in Brasile. Perno del centrocampo del team guidato da Fl\u00e1vio Costa, Danilo partecipa, a fianco dei compagni del Vasco, a quella che pare la marcia trionfale della \"Sele\u00e7\u00e3o\" verso il titolo finale. Invece il 16 luglio, nella sfida decisiva del girone finale contro l'Uruguay, il Brasile viene clamorosamente battuto per 2-1. Nel 1952 Danilo conquista l'ennesimo titolo carioca con il Vasco.\nL'anno dopo il Brasile subisce una nuova clamorosa sconfitta, questa volta nel Campeonato Sudamericano ad opera del Paraguay. Dopo la rassegna continentale, Danilo lascia definitivamente la \"Sele\u00e7\u00e3o\". Nel 1955 si accasa al Botafogo, dove disputa due stagioni prima di ritirarsi dall'attivit\u00e0 agonistica. Si ripresenta quindi come allenatore. La maggiore fortuna la fa con la Nazionale boliviana, che guida alla vittoria del Campeonato Sudamericano de Football 1963.\nDanilo \u00e8 morto il 16 maggio 1996, a 75 anni."}
{"id": "1804302", "revid": "599013", "url": "https://it.wikipedia.org/wiki?curid=1804302", "title": "Robson Ponte", "text": ""}
{"id": "1804304", "revid": "599013", "url": "https://it.wikipedia.org/wiki?curid=1804304", "title": "Marco Passera", "text": "Ha giocato due stagioni in Serie A con Varese e vestito la maglia della Nazionale italiana.\nCarriera.\nAttivo nel ruolo di playmaker, cresce nel vivaio della Robur et Fides Varese, per poi passare nelle serie minori. Nella stagione 2005-2006 viene impiegato nella \"Vanoli Soresina\", giudicato MVP della stagione nei play-off, ottenendo la promozione dalla serie B1 alla Legadue.\nIn Legadue viene premiato come miglior playmaker italiano.\nNel 2007-08 arriva in A1 alla Pallacanestro Varese, con cui firma un triennale e batte la concorrenza di Aleksandar \u0106apin e Tierre Brown diventando titolare. Le sue prestazioni non passano inosservate ed il selezionatore Carlo Recalcati lo convoca per delle amichevoli con la maglia azzurra.\nDopo la discesa in A Dilettanti con Piacenza, nel 2012-13 passa all'Orlandina. Un infortunio alla mano subito durante la Coppa Italia gli condiziona l'intera stagione, tenendolo fuori a lungo.\nIl 13 agosto 2014 firma per il Basket Brescia Leonessa dove milita in Serie A2..\nIl 3 gennaio 2017 lascia Brescia dopo circa due anni e mezzo rescindendo il suo contratto, per approdare al Latina Basket societ\u00e0 di Legadue..\nIl 24 luglio 2017 firma per la Viola Reggio Calabria..\nL'8 gennaio 2018 torna dopo pi\u00f9 di cinque anni, in terra emiliana firmando fino a fine stagione con l'Assigeco Piacenza."}
{"id": "1804307", "revid": "339392", "url": "https://it.wikipedia.org/wiki?curid=1804307", "title": "FdG", "text": ""}
{"id": "1804316", "revid": "2128848", "url": "https://it.wikipedia.org/wiki?curid=1804316", "title": "Santa Maria Ho\u00e8", "text": "Santa Maria Ho\u00e8 (\"Santa Maria U\u00e8\" in dialetto brianzolo, semplicemente \"Ho\u00e8\" fino al 1757) \u00e8 un comune italiano di abitanti della provincia di Lecco in Lombardia. Fa parte dell'Unione dei comuni della Valletta.\n\u00c8 composto da cinque frazioni: Tremonte, Ho\u00e8, Bosco, Pa\u00f9, Alduno.\nOrigini del nome.\nCitato come \"Ohe\" in una carta del 1088 e come \"Ho\" nei due secoli successivi, per alcuni il toponimo \u00e8 di derivazione germanica, anche se non si hanno attestazioni di popolazioni germaniche sul monte di Brianza. Secondo altri sarebbe legato al termine dialettale \"oolt\", a indicare un luogo sopraelevato. Entrambe le teorie potrebbero essere riconciliate dalla parola \"H\u00f6he,\" che in tedesco significa \"altura\". \nStoria.\nDurante il periodo medievale, il paese di \"Ho\" apparteneva alla casata dei De Capitani, possessori di un castello recintato e dotato di una torre di segnalazione.\nDopo una breve parentesi di infeudazione da parte di Buoso da Duera, Ho pass\u00f2 a un ramo vimercatese dei De Capitani.\nNel 1456 alcuni Servi di Maria, che in paese avevano un convento, fecero costruire alcuni mulini ad acqua. Gli stessi religiosi promossero la realizzazione di un mercato settimanale di bozzoli di seta (XVII secolo) e una fiera zootecnica annuale (la cosiddetta fiera dell'Addolorata). \nSociet\u00e0.\nEtnie e minoranze straniere.\nGli stranieri residenti nel comune sono 170, ovvero il 7,5% della popolazione. Di seguito sono riportati i gruppi pi\u00f9 consistenti:\nReligione.\nIl comune ha una sola parrocchia appartenente al decanato di Brivio.\nCi sono 4 chiese anche se solo una \u00e8 utilizzata.\nAltro.\nUna caratteristica di Santa Maria Ho\u00e8, \u00e8 che fu il paese in cui visse Giuseppe di Stefano, famoso tenore italiano che si innamor\u00f2 di questa terra."}
{"id": "1804320", "revid": "31886", "url": "https://it.wikipedia.org/wiki?curid=1804320", "title": "Idiopidae", "text": "Idiopidae , 1892 \u00e8 una famiglia di ragni appartenente all'infraordine Mygalomorphae.\nEtimologia.\nIl nome deriva dal greco ', \"\u00ecdios\" cio\u00e8 \"distinto, peculiare, proprio\", e ', \"\u00f2ps\", cio\u00e8 \"aspetto\", riferendosi alle varie parti anatomiche ben chiare e distinguibili nelle varie specie, ed il suffisso \"-idae\", che designa l'appartenenza ad una famiglia.\nCaratteristiche.\nDi aspetto esteriore hanno una conformazione ben proporzionata del corpo che riporta alla mente per analogia quello delle tarantole. In alcune specie i maschi hanno uno sperone sulle loro zampe che protendono verso l'aggressore se minacciate. Le filiere laterali posteriori sono allungate.\nComportamento.\nSono ragni costruttori di cunicoli che poi rivestono con la tela e, alcune specie, con un opercolo apribile. La specie thailandese \"Prothemenops siamensis\", lunga circa 2\u00a0cm, costruisce il cunicolo lungo pareti di terra che si affacciano su corsi d'acqua nelle foreste pluviali di montagna. Ogni cunicolo ha due o tre ingressi che afferiscono nel tubo principale.\nDistribuzione.\nLe oltre 300 specie sono distribuite fra l'America centro-meridionale, l'Africa, l'India e l'Oceania.\nTassonomia.\nAttualmente, a novembre 2020, si compone di 23 generi e 414 specie; per la classificazione in sottofamiglie si segue l'entomologo Joel Hallan:"}
{"id": "1804322", "revid": "767487", "url": "https://it.wikipedia.org/wiki?curid=1804322", "title": "Parapet\u00ed", "text": "Il Parapet\u00ed (in spagnolo \"R\u00edo Parapet\u00ed\") \u00e8 un fiume della Bolivia che ha la sua sorgente nelle Ande, attraversa il Chaco boliviano per svuotarsi infine, dopo 500\u00a0km, nella depressione Ba\u00f1ados de Izozog. Qui la maggior parte della sua acqua evapora.\nNelle stagioni di piogge abbondanti, il fiume Parapet\u00ed comunica con il fiume San Miguel, appartenente al bacino idrografico del fiume Madeira. Inoltre, in questi casi, il Parapet\u00ed alimenta in modo considerevole anche il bacino idrografico del fiume Paraguay.\nL'area del suo bacino (Ba\u00f1ados di Izozog inclusa) \u00e8 61 903\u00a0km\u00b2.\nIl 17 settembre 2001 la Bolivia ha decretato territorio protetto le zone umide formate dal fiume Parapet\u00ed e Ba\u00f1ados di Izozog secondo i principi della Convenzione di Ramsar."}
{"id": "1804331", "revid": "287204", "url": "https://it.wikipedia.org/wiki?curid=1804331", "title": "Parapeti", "text": ""}
{"id": "1804336", "revid": "1305772", "url": "https://it.wikipedia.org/wiki?curid=1804336", "title": "Enzo Pasqui", "text": "Nato a Forl\u00ec nel 1920, figlio di Domenico (1885-1948), economo provinciale delle poste, e Vienna Benzoni (1887-1988), appartenente a una famiglia nota in citt\u00e0 (si ricorda Tito Pasqui), inizi\u00f2 prestissimo la sua attivit\u00e0 di disegnatore. Diplomatosi ragioniere, si arruol\u00f2 volontario e fu destinato al fronte russo nel corpo dei Bersaglieri. Si classific\u00f2 quinto nella graduatoria del 1\u00ba corso allievi ufficiali di complemento a Pola (1941/42) e si distinse in azioni di guerra sul fronte del Don.\nDopo la guerra, laureatosi in economia, si impieg\u00f2 all'Ufficio del Registro dove divenne Direttore; nel 1956 era ispettore delle tasse del Compartimento di Bologna e, 16 anni dopo, Conservatore delle Ipoteche a Forl\u00ec. Nel frattempo aveva progettato arredi per negozi, si era dedicato alla caricatura, alla pittura e alla grafica pubblicitaria. Era anche inventore, come dimostrano la carenatura di una Gilera 125, i cambi multi-rapporti per cicli, un silenziatore per fucile mitragliatore. Fu anche un valido caricaturista sin dagli anni della guerra. \nLa sua attivit\u00e0 artistica si esplica in 83 personali di cui 2 all'estero, 34 collettive all'estero con 12 premiazioni o segnalazioni, 517 collettive nazionali con 191 premiazioni o segnalazioni, 120 estemporanee, con 66 premiazioni o segnalazioni. Complessivamente, sono 754 le manifestazioni cui in mezzo secolo di attivit\u00e0 pittorica ha partecipato e 269 sono i premi o segnalazioni che ha ricevuto. 2654 sono gli olii su masonite, numerati e catalogati dal pittore stesso.\nSecondo Pasqui \"un quadro deve rasserenare e tener compagnia, far vibrare le corde migliori che sono in noi\" perch\u00e9 \"la realt\u00e0 \u00e8 cos\u00ec intrigante e si propone in un'infinit\u00e0 di modi: \u00e8 sufficiente illuminare di pi\u00f9 un oggetto, cambiare un punto di vista per far risaltare significati che spiazzano completamente quelli gi\u00e0 acquisiti\". \nIn occasione del decennale della scomparsa la vedova Gea Geltrude Geminiani ha donato al Comune di Forl\u00ec il quadro \u201cIl bersagliere di Tychovskoy\u201d (olio su masonite, datato 1969, primo classificato al concorso nazionale \u201cIl Bersagliere\u201d e uno dei rarissimi quadri i cui i personaggi mostrano il volto).\nL'opera racconta un momento della ritirata di Russia \u00e8 stata collocata definitivamente nel Sacrario dei Caduti presso la chiesa di Sant'Antonio Vecchio a Forl\u00ec il 3 novembre 2008.\nNella chiesa del Suffragio, sempre a Forl\u00ec, \u00e8 collocata una stele in memoria dei caduti del Conte Rosso, su disegno di Enzo Pasqui."}
{"id": "1804337", "revid": "119936934", "url": "https://it.wikipedia.org/wiki?curid=1804337", "title": "Georg Brandes", "text": "Biografia.\nNascita e studi.\nNacque primogenito a Copenaghen da una famiglia borghese di origine ebraica; tuttavia pi\u00f9 tardi nella vita non si considerava pi\u00f9 ebreo. Nel 1859 inizi\u00f2 lo studio della giurisprudenza all'universit\u00e0 di Copenaghen, come volevano i genitori, ma si dedic\u00f2 poi alla filosofia e all'estetica. Nel 1862 ottenne la medaglia d'oro dall'universit\u00e0 per un saggio intitolato \"L'idea di Nemesi tra gli antichi\", al quale stava lavorando dal 1858. Studi\u00f2 soprattutto gli scritti di Johan Ludvig Heiberg e il pensiero di S\u00f8ren Kierkegaard.\nAi tempi dell'universit\u00e0 aveva scritto delle poesie, che pubblic\u00f2 nel 1898 in una raccolta, dopo aver abbandonato l'idea di diventare poeta.\nLasci\u00f2 l'universit\u00e0 nel 1864.\nFama.\nTra il 1865 e il '71 aveva viaggiato molto per l'Europa accrescendo le proprie conoscenze culturali. Forte di queste esperienze, nel 1866 prese parte alla polemica sollevata dalle opere di Rasmus Nielsen con un trattato intitolato \"Dualismo nella nostra recente Filosofia\" (\"Dualismen i vor nyeste Philosophie\").\nNel 1868 pubblic\u00f2 \"Studi sull'estetica\" (\"\u00c6sthetiske Studier\"), la sua prima grande opera, dopo aver iniziato l'attivit\u00e0 di critico con brevi monografie sui principali poeti danesi. Continu\u00f2 comunque a studiare filosofia interessandosi alle teorie di Taine, in base alle quali scrisse nel 1870 \"L'estetica francese dei nostri giorni\". Approfond\u00ec inoltre gli studi di John Stuart Mill sulla \"naturale sottomissione della donna\".\nDivenne docente di \"Belles Lettres\" presso l'universit\u00e0 di Copenaghen, continuando a tenere conferenze interessanti e famose come quella del 3 novembre 1871. Quando, nel 1872, si liber\u00f2 la cattedra di estetica, Brandes sembrava il naturale candidato al ruolo, ma su di lui pesavano le ascendenze ebree e le accuse di radicalismo e ateismo. Le autorit\u00e0 dell'universit\u00e0 si rifiutarono di eleggerlo, ma non scelsero neppure un sostituto per cui la cattedra rimase vacante per ca. 20 anni.\nNonostante le polemiche scrisse \"Hovedstr\u00f8mninger i det 19e Aarhundredes Lieteratur\" (\"Principali correnti nella Letteratura del Diciannovesimo secolo\"), il pi\u00f9 ambizioso dei suoi lavori, pubblicato in quattro volumi tra il 1872 e il 1875, ma reso noto agli altri critici europei solo nel 1901 con la prima traduzione in lingua inglese oltre che in tedesco]. Cos\u00ec la fama di Brandes crebbe, soprattutto in Russia e in Germania.\nNel 1877 scrisse la monografia di Kierkegaard e nel 1899 di Henrik Ibsen, entrambe considerate la sua massima espressione critica.\nFu il destinatario di uno dei biglietti della follia di Friedrich Nietzsche.\nPartenza per Berlino e ritorno a Copenaghen.\nSempre nel 1877 si trasfer\u00ec a Berlino, diventando in poco tempo un punto di riferimento per gli studi estetici in quella citt\u00e0. Tuttavia il suo punto di vista politico non era condiviso dalla maggior parte dei Prussiani e, sentendosi a disagio, decise di tornare a Copenaghen nel 1883.\nDal 1897 al '98 approfond\u00ec lo studio dell'opera di William Shakespeare e pubblic\u00f2 su varie riviste le sue analisi, molto acclamate specialmente in Inghilterra, dove furono introdotte da William Archer. Nel 1900 inizi\u00f2 a raccogliere tutte le sue opere in una completa edizione popolare, tradotta poi in Tedesco nel 1902.\nRelazione con Victoria Benedictsson.\nTra il 1886 e il 1888 ebbe un rapporto con la scrittrice svedese Victoria Benedictsson, che era annoiata dalla banalit\u00e0 del proprio matrimonio. La relazione fu breve e fin\u00ec in modo drammatico per la Benedictsson, che si suicid\u00f2 tagliandosi la carotide con quattro tagli di rasoio nel 1888.\nGli studi su Nietzsche.\nDal 1890 Brandes si dedic\u00f2 allo studio delle grandi personalit\u00e0 che stavano influenzando particolarmente la cultura del suo tempo. Inizi\u00f2 dunque a studiare il pensiero del grande Friedrich Nietzsche, a cui scrisse una lettera nel 1888 chiedendogli di leggere le opere di Kierkegaard. Descrisse la filosofia di Nietzsche \"radicalismo aristocratico\". Furono particolarmente influenzate da questi studi le sue opere pi\u00f9 tarde: \"Wolfgang Goethe\" (monografia di Goethe scritta tra il 1914 e il '15), \"Fran\u00e7ois de Voltaire\" (su Voltaire, scritta nel 1916-17), \"C\u00e6sar\" (su Giulio Cesare, 1918) e \"Michelangelo\" (1921).\nBrandes era per\u00f2 ormai quasi scomparso dallo scenario culturale internazionale, pur essendo ancora considerato il principale filosofo danese.\nDurante la Prima Guerra mondiale.\nIn Danimarca qualcuno paragon\u00f2 Brandes a Voltaire per la sua costante condanna del maltrattamento delle minoranze e del fanatismo, fatta sempre con grande autorit\u00e0 morale. Durante la Prima guerra mondiale torn\u00f2 sulla scena internazionale condannando l'imperialismo, il colonialismo e dedicandosi ad una polemica anti-religiosa.\nInoltre in questo periodo conobbe gli scrittori Henri Barbusse, Romain Rolland e E.D. Morel, con i quali intraprese una fitta corrispondenza."}
{"id": "1804341", "revid": "1573940", "url": "https://it.wikipedia.org/wiki?curid=1804341", "title": "Plotosaurus", "text": "Il plotosauro (Plotosaurus ) \u00e8 un genere di rettili marini estinti, appartenente alla famiglia Mosasauridae. Vissero alla fine del Cretacico superiore (Maastrichtiano, circa 70 milioni di anni fa) e i loro resti fossili sono stati ritrovati in Nordamerica (California). \u00c8 uno degli ultimi mosasauri noti, e anche uno dei pi\u00f9 specializzati.\nDescrizione.\nQuesto rettile marino era uno dei mosasauri pi\u00f9 specializzati. La forma del corpo, infatti, suggerisce che \"Plotosaurus\" era eccezionalmente idrodinamico, ed erano presenti caratteristiche non comuni in altri mosasauri. Il cranio era snello e allungato, con orbite e narici estremamente grandi; le zampe (trasformate in strutture simili a pinne come in tutti i mosasauri) erano strette e allungate, con numerose falangi accessorie. La parte anteriore del corpo, inoltre, era profonda, corta e relativamente rigida, mentre quella posteriore era allungata e vi era un'estrema riduzione dei chevron e delle zigapofisi. La coda era lunga e appiattita lateralmente, e la parte posteriore era trasformata in una struttura appiattita e alta, formata dalle spine neurali eccezionalmente allungate. \nIn generale, l'aspetto di questo insolito mosasauro doveva ricordare quello degli ittiosauri, le \"lucertole - pesce\" estintesi qualche milione di anni prima. In relazione agli altri mosasauri, il cranio era piccolo rispetto al corpo: un esemplare di \"Plotosaurus tuckeri\" lungo 13 metri possedeva una testa di circa 60 centimetri. Uno studio del 2013 ha messo in luce come il cranio di \"Plotosaurus bennisoni\", al contrario di quello degli altri mosasauri, avesse perso la caratteristica elasticit\u00e0 mandibolare (streptostilia). Questa riduzione della mobilit\u00e0 cranica potrebbe essere in relazione con la dieta strettamente piscivora di \"Plotosaurus\".\nTassonomia.\nI resti fossili di \"Plotosaurus\" vennero scoperti nel 1937 da Allan Bennison, un collezionista di fossili californiano, che rinvenne le ossa nella Mount Diablo Range in California (formazione Moreno). Pochi anni dopo i resti vennero descritti da Camp (1942), che li attribu\u00ec a un nuovo genere di mosasauri, Kolposaurus (\"lucertola della baia\"), e a due specie distinte: la pi\u00f9 grande, \"K. tuckeri\", raggiungeva i 13 metri, mentre la pi\u00f9 piccola (e pi\u00f9 specializzata, \"K. bennisoni\") raggiungeva i 9 metri. Successivamente lo stesso Camp dovette cambiare il nome generico, in precedenza attribuito a un notosauro. Ecco allora Plotosaurus (\"lucertola nuotatrice\"). Secondo Camp, la specie pi\u00f9 grande differiva da quella pi\u00f9 piccola in alcuni dettagli anatomici (un'interclavicola pi\u00f9 grande, la forma dell'osso frontale e un minor numero di denti pterigoidei), ma altri studiosi (Lindgren et al., 2008) ritengono che \"P. tuckeri\" sia solo un esemplare di grosse dimensioni di \"P. bennisoni\", la specie tipo. \n\"Plotosaurus\" \u00e8 considerato uno stretto parente di \"Mosasaurus\", ma pi\u00f9 specializzato; \u00e8 quindi considerato uno dei mosasauri pi\u00f9 derivati. Questi due generi formano la trib\u00f9 dei Plotosaurini, comprendente i mosasauri dal corpo pi\u00f9 idrodinamico. Un altro possibile parente (o forma ancestrale a queste due) \u00e8 \"Eremiasaurus\" del Marocco.\nPaleoecologia.\nI resti di \"Plotosaurus\" sono stati ritrovati in una formazione che ha restituito i resti di numerosi pesci, di altri mosasauri (\"Plesiotylosaurus\") e di altri rettili marini (i plesiosauri a collo lungo \"Aphrosaurus\", \"Morenosaurus\" e \"Fresnosaurus\"). Probabilmente \"Plotosaurus\" era un veloce cacciatore di pesci, come suggerirebbe la sua morfologia e il contenuto dello stomaco fossilizzato in un esemplare. Sono state inoltre ritrovate impronte della pelle di questo mosasauro, che indica un ulteriore adattamento al nuoto veloce (Lindgren et al., 2009)."}
{"id": "1804348", "revid": "104993043", "url": "https://it.wikipedia.org/wiki?curid=1804348", "title": "255P/Levy", "text": "La Cometa Levy 2, formalmente 255P/Levy, \u00e8 una cometa periodica del Sistema solare, appartenente alla famiglia delle comete gioviane e scoperta il 2 ottobre 2006 da David Levy, come un oggetto di magnitudine 10,5.\nPoich\u00e9 le ricerche di immagini di pre-scoperta hanno dato esito negativo nonostante le effemeridi indicassero che la cometa sarebbe potuta essere ripresa facilmente anche nelle settimane precedenti il 2 ottobre, si ritiene che la scoperta sia stata resa possibile dal verificarsi di una fase espansiva della chioma, denominata abitualmente \"outburst\", nei giorni subito precedenti. La cometa \u00e8 stata riscoperta il 17 dicembre 2011.\nLa minima distanza tra l'orbita della cometa e l'orbita della Terra (MOID) \u00e8 di 0,024 UA. La cometa P/2006 T1 \u00e8 quindi classificabile anche come un oggetto near-Earth. La cometa ha anche piccole MOID coi pianeti Giove, l'11 novembre 1960 i due oggetti si trovarono a 0,124 UA, e Venere, i due oggetti si troveranno a 0,147 UA il 1\u00ba novembre 2047.\nL'astronomo tedesco Maik Meyer ha ipotizzato che la cometa possa essere identificata con la C/1743 C1: l'ipotesi \u00e8 molto difficile da verificare in quanto la piccola MOID con Giove rende la sua attuale orbita soggetta a forti perturbazioni e conseguenti modifiche da parte di Giove tali da rendere aleatorio qualsiasi tentativo di correlazione tra le orbite delle due comete .\n\u00c8 stata avanzata l'ipotesi che la cometa potesse dare origine ad uno sciame meteorico che dovrebbe manifestarsi nella notte tra il 1\u00ba gennaio ed il 2 gennaio, col radiante posizionato nei pressi della stella ."}
{"id": "1804350", "revid": "297059", "url": "https://it.wikipedia.org/wiki?curid=1804350", "title": "Actinomicosi toracica", "text": ""}
{"id": "1804357", "revid": "767487", "url": "https://it.wikipedia.org/wiki?curid=1804357", "title": "Angela (cantante)", "text": "Insieme a Mina, Babette e Brunetta \u00e8 stata una delle prime cantanti italiane di rock and roll.\nBiografia.\nAppassionata di musica, inizia ad esibirsi nei locali della sua citt\u00e0 con un suo gruppo, finch\u00e9 viene scoperta da Aldo Pagani, musicista di Renato Carosone e talent-scout (che diventa anche suo marito), che le procura un'audizione con la Durium: Angela canta accompagnata dal pianoforte \"Da te era bello restar\" e colpisce con la sua voce il maestro Franco Cassano, che presiede al provino e le propone il contratto discografico.\nIl debutto avviene nel 1959 con \"Angela (bambina cattiva)\" (pubblicata su 45 giri l'anno successivo): la canzone, un rock'n'roll con il testo scritto da Luciano Beretta, riscuote un immediato successo e le frutta anche le prime apparizioni televisive, successo confermato dalle altre incisioni dello stesso anno, come \"O Jim o Jack o John\" (canzone scritta da Gian Carlo Testoni) o dell'anno seguente, come \"Rock della naja\", che ricalcano lo stile tipico degli urlatori; amplia poi il suo genere musicale incidendo cha cha cha, brani latino americani e canzoni melodiche (e, a volte, aggiungendo il primo cognome Denia al nome).\nNel 1960 partecipa con la canzone \"Quando l'amore \u00e8 musica\" al Burlamacco d'oro, uno dei pi\u00f9 noti festival musicali, che si tiene a Viareggio, riscuotendo un notevole successo; nello stesso anno partecipa alla colonna sonora del film Pippo Briciola e Nuvola Bianca di Angio Zane.\nNel 1963 debutta nel cinema, recitando nel film \"Napoleone a Firenze\" (regia di Piero Pierotti) insieme a Memmo Carotenuto, Narciso Parigi, Gloria Paul e Adriano Rimoldi.\nNello stesso anno fa parte del cast fisso della trasmissione televisiva \"La fiera dei sogni\", condotta da Mike Bongiorno, esperienza che si ripeter\u00e0 nei due anni successivi; continua comunque ad incidere dischi, anche all'estero (come \"Y si manana\", versione in spagnolo di \"E se domani\", il successo scritto da Giorgio Calabrese e Carlo Alberto Rossi).\nNel 1965 apre i concerti dei Beatles nella loro tourn\u00e9e italiana (insieme a Peppino Di Capri, Fausto Leali e i New Dada).\nNel 1966 si avvicina alle sonorit\u00e0 beat, sempre mescolate con melodie di ampio respiro, con canzoni come \"\u00c8 una storia lunga\", scritta da Marcello Minerbi e Tullio Romano (entrambi componenti dei Los Marcellos Ferial ed autori per la stessa casa discografica di Angela, o \"Castelli di sabbia\".\nNello stesso anno partecipa con successo al Festival mediterraneo di Barcellona con \"settembre\".\nNegli anni successivi diventa presentatrice della trasmissione della \"La bottega di mastro Burn\", ed incide una serie di \"dischi animati\" per i bambini (tra le canzoni ricordiamo \"I sogni dei bambini\" e \"Buonanotte Paolino\").\nPartecipa poi a varie trasmissioni televisive come Settevoci, condotta da Pippo Baudo, e Canzonissima.\nAbbandona gradualmente l'attivit\u00e0 di cantante dedicandosi a quella di autrice di testi per la casa di edizioni musicali del marito, le Edizioni musicali Aldo Pagani, e collaborando con Astor Piazzolla, Aldemaro Romero, Augusto Martelli ed altri musicisti; ha curato tra l'altro, insieme a Duilio Del Prete, i testi in italiano (dagli originali in spagnolo di Horacio Ferrer su musiche di Astor Piazzolla) per l'album \"Rabbia e tango\" di Edmonda Aldini, pubblicato nel 1973.\nNel 1983 collabora con Aldo Pagani e Danilo D\u2019Amerio per scrivere il testo della canzone I Look At The Sun cantata da Morris Albert.\nNel 1985 collabora con il compositore Marco Grasso con il cantautore Simonluca e con Aldo Pagani per scrivere il testo della canzone Fire Dreams cantata da Maria Manno\nRecentemente molte delle sue incisioni sono state raccolte in due CD antologici."}
{"id": "1804358", "revid": "2730", "url": "https://it.wikipedia.org/wiki?curid=1804358", "title": "Satrianum", "text": "Satrianum era un antico centro lucano ubicato su un promontorio a met\u00e0 degli attuali comuni di Satriano e Tito, importante roccaforte Normanna e sede vescovile. \nA partire dal 1477 (XV secolo) l'insediamento risulta abbandonato. \nOggi il sito archeologico dell'insediamento medievale di Satrianum \u00e8 aperto al pubblico.\nStoria.\nCitata in fonti medievali gi\u00e0 nel IX secolo fu edificata su una collina (mt.950 s.l.m.) in posizione strategica da cui si controllava il valico di Brienza e l'antica \"via Herculea\". Distrutta, venne ricostruita da Carlo D\u2019Angi\u00f2, divenne possesso di Giovanni de Anches e poi degli Sforza e fu definitivamente abbandonata nella met\u00e0 del XV secolo.\nI ruderi attualmente visibili comprendono, due cinte murarie, due villaggi con edifici residenziali e una chiesa con annesso cimitero. Sul pianoro sommitale sono visitabili una torre quadrata di XII secolo (adibita a museo multimediale) e i resti di un episcopio e della Cattedrale di S. Stefano.\nChiarezza sulla sua appartenenza storica.\nIl nome \"Torre di Satriano\" \u00e8 di appartenenza storica satrianese, anche se ricade nel comune della vicina Tito (si dice che ci siano state negligenze al momento della suddivisione territoriale dei due comuni, Tito e Satriano di Lucania e che per errore ricada la Torre nel comune di Tito). L'attuale Satriano, \u00e8 l'antica Pietrafesa, in latino Petrafixa, abitata dagli abitanti dell'antica Satriano. Nel 1887 il comune di Pietrafesa decise, per rinsaldare i legami storici con Satrianum, di adottare il suo stesso nome, italianizzato in Satriano. L'attuale citt\u00e0 dei \"Murales\" sub\u00ec un'importante influenza sociale, demografica e culturale da parte dell'antica roccaforte Normanna. Secondo la leggenda, infatti, la maschera carnevalesca dell'orso (\"l'urs\" in dialetto locale), \u00e8 originaria della cultura franco-normanna, trasmigrata nell'odierna citt\u00e0 di Satriano. La \"Torre di Satriano\" \u00e8 un simbolo degli abitanti dell'attuale Satriano di Lucania a tal punto che gli emigranti alla vista della Torre Normanna, raccontano di provare una forte emozione.\nScavi archeologici.\nNel biennio 1966-67 si sono avute le prime importanti ricerche archeologiche, nel sito della Torre di Satriano (sul versante satrianese), a cura dell'\u00e9quipe della Brown University diretta da Robert Ross Holloway, pubblicate nel volume \"Satrianum\" dalla stessa universit\u00e0 nel 1970. Gli americani distinsero, prima di tutto, una citt\u00e0 alta (Acropolis) da una citt\u00e0 bassa (Lower city). Poi identificarono un gran numero di necropoli (fonte Satriano, un biennio di ricerche archeologiche 1987-1988). Sul versante sud-occidentale della collina, \u00e8 stato riscontrata nel 1987/1988, la presenza di un luogo di culto databile tra il IV e la fine del III secolo a.C. Gli scavi hanno messo in luce un tempietto a pianta quadrangolare. L'edificio presenta tracce di una sala da banchetto, un recinto per cerimonie di culto e un portico.\nDal 2006 si svolgono, a cadenza annuale, gli scavi archeologici sul sito medievale di Satrianum. Le indagini hanno consentito di riportare alla luce una cattedrale a tre navate di et\u00e0 normanna. Accanto alla cattedrale sono state recuperate le strutture pertinenti ad un episcopio composto da un ampio cortile centrale, una torre campanaria, una sala capitolare/refettorio e degli ambienti di servizio, tra cui un vano scala e una latrina. I reperti ceramici e numismatici, lo scavo delle aree sepolcrali e lo studio delle tecniche edilizie stanno consentendo di recuperare le principali fasi di frequentazione del sito, soprattutto relative all'et\u00e0 sveva (XIII secolo) e angioina (XIV secolo). Le principali strutture sono state restaurate ed ora sono fruibili e accessibili ai visitatori. Durante la visita, oltre agli ambienti dell'antico insediamento \u00e8 possibile visitare la torre quadrata, all'interno della quale \u00e8 stato allestito il Museo Multimediale di Torre di Satriano, dedicato alle ricerche archeologiche del territorio. Nel Palazzo Loreti di Satriano di Lucania, attuale sede comunale, sono conservati alcuni reperti ceramici provenienti dal sito medievale di \"Satrianum\". I reperti delle fasi antiche del comprensorio di Torre di Satriano sono esposti presso il Museo Archeologico Nazionale \"Dino Adamesteanu\" di Potenza.\nLeggenda.\nSulla distruzione della citt\u00e0 la leggenda narra che la regina di Napoli, Giovanna II d'Angi\u00f2-Durazzo, fece condurre a Satrianum una giovane dama di compagnia scortata da milizie del Regno. Quando il corteo attravers\u00f2 Satrianum, la nobile donna venne rapita a causa della sua bellezza e Giovanna II, dopo l'affronto subito, ordin\u00f2 una tremenda vendetta. L'abitato, infatti, venne incendiato risparmiando solo la torre normanna ed alcuni muri di edifici."}
{"id": "1804365", "revid": "767487", "url": "https://it.wikipedia.org/wiki?curid=1804365", "title": "The Sugarcubes", "text": "The Sugarcubes (in islandese \"Sykurmolarnir\") \u00e8 stata una band musicale alternative rock islandese attiva dal 1986 al 1992, nota per aver avuto come leader la cantante Bj\u00f6rk.\nStoria.\nI Sykurmolarnir si formano l'8 giugno 1986, lo stesso giorno in cui Bj\u00f6rk d\u00e0 alla luce il suo primogenito Sindri.\nLa band \u00e8 formata da Bj\u00f6rk, il marito \u00de\u00f3r Eldon, il cantante e trombettista Einar \u00d6rn Benediktsson, il bassista Bragi \u00d3lafsson, il batterista Sigtryggur Baldursson e il tastierista Fri\u00f0rik Erlingson (presto sostituito da Einar Melax).\nSono l'evoluzione dei KUKL, gruppo goth-rock nato a sua volta dalla fusione di band come Tappi Tikkarrass, Purrkur Pillnikk e \u00deeyr, che avevano gi\u00e0 collaborato insieme ad altri gruppi della scena punk-rock islandese nel documentario \"Rokk \u00ed Reykjav\u00edk\" uscito nell'aprile 1982.\nEsordiscono con un EP intitolato \"Einn Mol' \u00c1 Mann\", uscito in un'edizione limitata a 500 copie nel tardo 1986, ma raggiungono la notoriet\u00e0 nel 1987 quando il disc jockey britannico John Peel trasmette alla BBC il primo singolo \"Birthday\", successivamente votato dagli ascoltatori come singolo dell'anno.\nNel 1987 i Sykurmolarnir, che nel frattempo hanno anglicizzato il loro nome in The Sugarcubes, firmano un contratto con l'etichetta inglese One Little Independent e la statunitense Elektra Records, e nel 1988 esce il loro primo album, \"Life's Too Good\", dal quale vengono estratti i singoli \"Birthday\" (\"Amm\u00e6li\" in islandese), \"Motorcrash\", \"Coldsweat\" e \"Deus\".\nNel frattempo nascono le prime tensioni fra Einar \u00d6rn e Bj\u00f6rk, che divorzia dal marito. \u00de\u00f3r sposa poco tempo dopo la tastierista Margr\u00e9t \"Magga\" \u00d6rn\u00f3lfsd\u00f3ttir, che sostituir\u00e0 Einar Melax in tempo per le registrazioni del secondo album, mentre Bragi \u00d3lafsson divorzia dalla moglie per sposare Einar \u00d6rn. La loro unione \u00e8 considerata il primo matrimonio gay della storia della musica pop, ma si riveler\u00e0 una burla qualche tempo dopo.\nNel 1989 esce \"Here Today, Tomorrow, Next Week!\", dal quale vengono estratti i singoli \"Regina\" e \"Planet\", che raggiungono un discreto successo nelle classifiche indie del Regno Unito, ma fanno fiasco in quelle ufficiali. L'uscita dell'album viene seguita da un tour mondiale, e alla fine di esso i membri della band cominceranno a dedicarsi a progetti indipendenti. Il pi\u00f9 rilevante \u00e8 la collaborazione di Bj\u00f6rk con il trio jazz islandese Tr\u00ed\u00f3 Gu\u00f0mundar Ing\u00f3lfssonar e la realizzazione dell'album Gling-Gl\u00f3 nel 1990, disco di platino in Islanda.\nNel febbraio 1992 esce l'ultimo album della band, \"Stick Around for Joy\", apprezzato dalla critica. Il primo singolo estratto, \"Hit\", diventa un successo, mentre \"Walkabout\" e \"Vitamin\" sono un flop.\nPoco dopo la band si scioglie, e nell'ottobre dello stesso anno escono \"It's It\", una raccolta di remix, e una ripubblicazione del primo singolo \"Birthday\", anch'esso accompagnato da remix.\nLa band si ritrover\u00e0 a suonare insieme un'ultima volta il 17 novembre 2006 a Reykjav\u00edk, per celebrare il ventesimo anniversario dalla nascita della band. Vengono inoltre raccolti fondi destinati all'organizzazione senza scopo di lucro Smekkleysa SM, che si occupa di sostenere e promuovere la musica islandese."}
{"id": "1804367", "revid": "287204", "url": "https://it.wikipedia.org/wiki?curid=1804367", "title": "Stanley Cup playoff 2008", "text": "I playoff della Stanley Cup 2008 del campionato NHL 2007-2008 hanno avuto inizio il 10 aprile 2008. Le sedici squadre qualificate per i playoff, otto da ciascuna Conference, hanno giocato una serie di partite al meglio di sette per i quarti di finale, semifinali e finali di Conference. I vincitori delle due Conference hanno disputato una serie di partite al meglio di sette per la conquista della Stanley Cup. I campioni di ciascuna Division conservarono il proprio ranking per l'intera durata dei playoff, mentre le altre squadre furono ricollocate nella graduatoria dopo ciascun turno.\nLe Finals si conclusero il 4 giugno con il successo dei Detroit Red Wings contro i Pittsburgh Penguins con il punteggio di 4-2. Si tratt\u00f2 dell'undicesimo successo, il loro quarto nelle ultime undici stagioni. L'ala svedese dei Red Wings Henrik Zetterberg fu premiato con il Conn Smythe Trophy come miglior giocatore dei playoff. Sidney Crosby ed Henrik Zetteberg conclusero i playoff entrambi con 27 punti.\nSquadre partecipanti.\nTabellone.\nIn ciascun turno la squadra con il ranking pi\u00f9 alto si sfid\u00f2 con quella dal posizionamento pi\u00f9 basso, usufruendo anche del vantaggio del fattore campo. Nella finale di Stanley Cup il fattore campo fu determinato dai punti ottenuti in stagione regolare dalle due squadre. Ciascuna serie, al meglio delle sette gare, segu\u00ec il formato 2\u20132\u20131\u20131\u20131: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nFinale Stanley Cup.\nLa finale della Stanley Cup 2008 \u00e8 stata una serie al meglio delle sette gare che ha determinato il campione della National Hockey League per la stagione 2007-08. I Detroit Red Wings hanno sconfitto i Pittsburgh Penguins in sei partite e si sono aggiudicati la Stanley Cup per l'undicesima volta della loro storia, secondi soltanto ai Montreal Canadiens e ai Toronto Maple Leafs.\nStatistiche.\nClassifica marcatori.\nLa seguente lista elenca i migliori marcatori al termine dei playoff.\nClassifica portieri.\nQuesta \u00e8 una tabella che combina i cinque migliori portieri dei playoff per media di gol subiti a gara con i cinque migliori portieri per percentuale di parate, con almeno 420 minuti disputati. La tabella \u00e8 ordinata per la media gol subiti, e i criteri di inclusione sono in grassetto."}
{"id": "1804368", "revid": "228587", "url": "https://it.wikipedia.org/wiki?curid=1804368", "title": "Bsharri", "text": ""}
{"id": "1804369", "revid": "122707857", "url": "https://it.wikipedia.org/wiki?curid=1804369", "title": "Kuriltai", "text": "Il kuriltai (tartaro: Qor\u0131ltay, mongolo: , \u0425\u0443\u0440\u0430\u043b\u0434\u0430\u0439, \"Khuraldai\") o kurultaj era nel Medioevo il concilio politico militare dell'aristocrazia mongola ed altaica.\nPopoli mongoli.\nAi kuriltai partecipavano solamente i khan, i capiclan, i generali, i comandanti e tutti coloro che potevano vantare nobili o influenti origini. Presso questi concili venivano prese le somme decisioni sui khanati, le elezioni, e le questioni belligeranti per mezzo di una votazione democratica a maggioranza semplice tra i convenuti. Persino Gengis Khan fu eletto gran khan democraticamente ad un kuriltai, cos\u00ec come \u00d6g\u00f6dei, ed in seguito per tradizione tutti i khan dell'Orda d'Oro, Orda Blu e Orda Bianca.\nUn'eccezione all'esclusivit\u00e0 dei kuriltai fu il grande concilio del 1246 per la successione di \u00d6g\u00f6dei quando intervennero regnanti, nobili, personalit\u00e0, studiosi e storici accorsi da tutto \"il mondo conosciuto\", dall'Europa occidentale alla Cina orientale.\nPopoli turchi.\nIl concilio veniva usato anche in epoche successive da popolazioni turcoaltaiche moderne come turchi, kirghizi, uzbechi, kazachi, turkmeni, azerbaigiani, ed ancor oggi viene usato come sinonimo per parlamento, congresso, conferenza, concilio ed assemblea."}
{"id": "1804370", "revid": "31092", "url": "https://it.wikipedia.org/wiki?curid=1804370", "title": "Quriltai", "text": ""}
{"id": "1804372", "revid": "767487", "url": "https://it.wikipedia.org/wiki?curid=1804372", "title": "Tamara Gee", "text": "Nel 2005 si \u00e8 sposata con Adam Go\u0142\u0119biowski e si \u00e8 trasferita in Polonia. Dal 2009 si divide tra Los Angeles e l'Italia, vicino al lago di Como, a Cernobbio, con suo marito che nello stesso tempo \u00e8 anche il suo manager. Dal 2013 \u00e8 testimonial di NEBU, un brand milanese di profumeria di alto livello.\nBiografia.\nLa sua carriera musicale \u00e8 cominciata quando aveva 8 anni durante una tourn\u00e9e nella costa ovest degli USA, cantando nel Seattle/Northwest Girls Choir. Nel 1989, all'et\u00e0 di 17 anni, ha ottenuto il titolo Best Female Vocalist (Migliore Cantante Femminile) alla Gara Internazionale dei Talenti a Los Angeles, California. \nSempre da ragazza aveva gi\u00e0 avuto esperienze musicale con Tony Bennett e la sua orchestra e con il pianista jazz McCoy Tyner. Lo stile di Isis \u00e8 definito come moderno, elegante pop, ed \u00e8 classificato come pop/adult contemporaneo. \u00c8 una cantante dal talento notevole, che non solo scrive la musica delle sue canzoni ma arrangia anche le parti per gli archi e gli altri strumenti.\nNel 2008 Isis Gee ha partecipato all'Eurofestival cantando \"For Life\", ripescata dalle giurie e finita 24\u00ba in finale. Nello stesso anno ha ricevuto il Disco di Platino in Germania dopo aver scritto e cantato insieme a DJ Schiller la canzone \"Fate\" che si trova nell'ultimo album di lui \"Sehnsucht\"."}
{"id": "1804377", "revid": "599013", "url": "https://it.wikipedia.org/wiki?curid=1804377", "title": "Robert Enke", "text": "Biografia.\nSi \u00e8 tolto la vita nel tardo pomeriggio del 10 novembre 2009, all'et\u00e0 di 32 anni, gettandosi sotto un treno nei pressi di un passaggio a livello della citt\u00e0 di Eilvese (Neustadt am R\u00fcbenberge), dopo aver abbandonato la sua auto a pochi metri di distanza dai binari; lasci\u00f2 la moglie Teresa Reim e una bambina adottiva di dieci mesi.\nLa vedova ha rivelato successivamente che il marito soffriva di depressione da circa sei anni, e che la sua situazione era peggiorata nel 2006 dopo che la figlia Lara, di due anni, era morta a causa di una rara malattia cardiaca. La polizia tedesca ha confermato l'esistenza di una lettera d'addio di Enke, nella quale il portiere si scusava con la moglie e il medico curante.\nUna cerimonia funebre si \u00e8 tenuta all'AWD-Arena di Hannover, stadio della squadra di calcio della citt\u00e0, in cui Enke militava dal 2004.\nCarriera.\nClub.\nInizia la carriera nelle squadre giovanili del club della sua citt\u00e0 natale, il , venendo promosso in prima squadra nella stagione 1995-1996. Debutta l'11 novembre contro l', nella 2. Bundesliga, dopo che il portiere titolare Mario Neumann subisce 14 gol in tre partite. Viene a sua volta impiegato in tre gare, ma in seguito Neumann torna a essere il titolare sicch\u00e9 Enke non scende pi\u00f9 in campo per il resto della stagione.\nNon giocher\u00e0 mai pi\u00f9 per la squadra locale, in quanto viene acquistato dal , club della Bundesliga, nell'estate 1996. Gioca le prime due stagioni nel club Under-23 nelle serie inferiori, e debutta in prima squadra nel 1998-1999, quando il portiere titolare Uwe Kamps e pertanto il tecnico Friedel Rausch gli d\u00e0 la possibilit\u00e0 di debuttare nella massima serie. Esordisce in Bundesliga il 15 agosto 1998 in una partita vinta per 3-0 contro lo .\nDopo la prima stagione da professionista viene acquistato dal dell'allenatore Jupp Heynckes, \nIn seguito allo stallo della trattativa per il rinnovo con il club lusitano, si accorda con il dove si trasferisce a titolo gratuito nel 2002. In seguito dichiarer\u00e0 che la posizione di portiere azulgrana \u00e8 \u00abil ruolo pi\u00f9 difficile d'Europa\u00bb, e finisce per essere la seconda scelta dietro a Roberto Bonano. Il suo debutto coincide con una sconfitta del Barcellona che viene eliminato dalla Coppa di Spagna, nel primo turno dell'11 settembre 2002, dal , squadra di terza serie. La sua unica esperienza nella Primera Divisi\u00f3n consiste in 20 minuti giocati come sostituto di Bonano contro l' il 2 marzo 2003 (2-2).\nLa stagione seguente, con Frank Rijkaard subentrato a Louis van Gaal, viene ceduto ai turchi del , allenati dal tedesco Christoph Daum, come contropartita di R\u00fc\u015ft\u00fc Re\u00e7ber che passa al club catalano. Anche in Turchia gioca una sola partita, ovvero la sconfitta per 3-0 contro i rivali dell' il 10 agosto 2003.\nDopo quattro mesi passati fuori squadra al Barcellona, nel gennaio 2004 scende nella seconda serie spagnola passando in prestito al , dove gioca per il resto della stagione.\nAl termine della stagione ritorna in Bundesliga, firmando per l'Hannover 96. In breve tempo diventa la prima scelta tra i pali della squadra sassone, finch\u00e9 per la stagione 2007-2008 ne viene nominato capitano. Ha giocato l'ultima partita della sua vita l'8 novembre 2009, nel pareggio casalingo per 2-2 contro l'.\nNazionale.\nRappresenta la Germania per la prima volta nel 1998, venendo convocato nell'Under-21 tedesca, con cui gioca in totale 15 gare. Il manager della nazionale maggiore, Erich Ribbeck, lo include nella rosa che partecipa alla FIFA Confederations Cup 1999, non scendendo mai in campo durante la competizione.\nResta fuori dal giro della nazionale negli anni seguenti, fino a quando il commissario tecnico J\u00fcrgen Klinsmann lo convoca in una gara di preparazione al , dai quali viene in seguito escluso.\nTorna poco tempo dopo, grazie al nuovo selezionatore Joachim L\u00f6w, in una gara amichevole contro la , e debutta nell'amichevole persa contro la l'8 marzo 2007. Nell'estate 2008 fa parte della squadra finalista agli Europei in Svizzera e Austria.\nStatistiche.\nPresenze e reti nei club.\n\"Statistiche aggiornate all'8 novembre 2009.\""}
{"id": "1804378", "revid": "122745900", "url": "https://it.wikipedia.org/wiki?curid=1804378", "title": "Il mulino del Po", "text": "Il mulino del Po \u00e8 un romanzo di Riccardo Bacchelli, scritto in tre volumi - \"Dio ti salvi\", \"La miseria viene in barca\" e \"Mondo vecchio sempre nuovo\" - dati alle stampe autonomamente tra il 1938 e il 1940. L'autore pubblic\u00f2 le tre parti in forma unitaria e definitiva nel 1957. Il romanzo narra la saga di quattro generazioni della famiglia Scacerni, innestando e sovrapponendo alla storia principale le vite di moltissimi personaggi di contorno. Un secolo di storia italiana ed europea \u00e8 visto dalla prospettiva dei contadini del delta del Po ferrarese: dalla campagna di Napoleone in Russia del 1812 alla Restaurazione, dal lungo processo di unificazione dell'Italia attraverso il Risorgimento al brigantaggio, dalle prime aspre lotte sociali alla prima guerra mondiale, fino al 1918. \nTrama.\nPrima parte: \"Dio ti salvi\".\nNel corso della ritirata di Russia da parte delle truppe napoleoniche nel 1812 il soldato ferrarese Lazzaro Scacerni, uomo franco e generoso, salva da affogamento un ufficiale italiano, prete spretato e giacobino fanatico.\nCostui gli rivela in punto di morte, spinto non da gratitudine ma da intento diabolico, l'esistenza di un sacchetto di gioielli, frutto di un saccheggio sacrilego.\nQuando Lazzaro Scacerni torna nella sua terra recupera i gioielli depositati presso un banco ebraico, e dopo vari tormenti di coscienza li vende ad un ricettatore ferrarese, chiamato il Raguseo. Con il ricavato si fa costruire un mulino fluviale, il \"San Michele\", che viene ormeggiato sulle rive del Po alla Guarda Ferrarese.\nTra diverse difficolt\u00e0 riesce ad avviare la propria attivit\u00e0 di mugnaio e sposa la giovane contadina Dosolina. Insieme hanno un figlio, Giuseppe, nato in una notte di tregenda in cui Lazzaro rischia di perdere il mulino per un'eccezionale piena nel corso della quale si rompe malamente una gamba, restando zoppo per il resto della sua vita.\nLa consapevolezza di essere ora un padre di famiglia fanno prendere a Lazzaro la decisione di dover rompere i legami coi contrabbandieri, cui negli anni, senza mai impegnarsi completamente, aveva sempre offerto appoggio logistico. Poich\u00e9 si rende conto che l'unico modo di potersi affrancare sta nell'eliminare il capo, quel Raguseo cui si era rivolto per vendere i gioielli maledetti, si reca a Ferrara deciso ad ucciderlo o a morire egli stesso. Viene per\u00f2 preceduto dal Fratognone, ex-braccio destro del Raguseo, da quest'ultimo, per\u00f2, orribilmente menomato, che lo elimina durante una scossa di terremoto che ha fatto uscire il Raguseo dal palazzo dove stava costantemente rinchiuso.\nDurante una nuova piena, nel 1839, lo Scacerni e i suoi aiutanti riescono a salvare il mulino \"Paneperso\", che andava alla deriva e il cui proprietario era morto quando si erano rotti gli ormeggi. A bordo scoprono una giovinetta spaventata, Cecilia, figlia del defunto mugnaio. Lazzaro \u00e0ncora il \"Paneperso\" al \"San Michele\" in modo che possano lavorare di conserva, e, in breve, si affeziona a Cecilia, cui la vita di mugnaia piace in modo particolare, trattandola come una figlia, mentre il vero figlio, l'albino Giuseppe, soprannominato \"Coniglio mannaro\" a causa del suo aspetto deforme e della sua assoluta, maniacale avidit\u00e0, non ha mai voluto saperne di lavorare al mulino appassionandosi invece alla contabilit\u00e0 ed al commercio di granaglie.\nIl primo volume termina nella notte del 18 dicembre 1848, in cui \u00e8 visibile un'eccezionale aurora boreale, che Lazzaro, il suo aiutante e Cecilia osservano da bordo dei loro mulini, affascinati ma con la convinzione che lo straordinario fenomeno celeste stia ad annunciare che i tempi che stanno per arrivare, saranno particolarmente funesti.\nSeconda parte: \"La miseria viene in barca\".\n\"Coniglio mannaro\", tramite affari spregiudicati e praticando il contrabbando tra le frontiere dello Stato Pontificio e del Regno Lombardo-Veneto, raggiunge una certa agiatezza economica. Con un inganno riesce a sposare Cecilia, che non l'ha mai sopportato.\nNel marzo del 1855, durante un'epidemia di colera, Lazzaro e Dosolina vengono colpiti dal morbo e muoiono a poche ore di distanza l'una dall'altro.\nGrazie ai suoi disinvolti commerci, sempre al limite della legalit\u00e0, tanto da essere anche incarcerato per alcuni mesi, Coniglio mannaro riesce ad acquisire vaste tenute diventando uno dei pi\u00f9 grossi possidenti della zona. Pure questa attivit\u00e0 \u00e8 sempre apparsa disdicevole alla moglie, che ha continuato a far funzionare i due mulini cercando di limitare il pi\u00f9 possibile la vita in comune col marito allo stretto necessario per soddisfare il suo desiderio di maternit\u00e0. La coppia avr\u00e0 sette figli e stranamente Coniglio mannaro si affezion\u00f2 morbosamente al primo, Lazzarino, che sembrava aver preso dal nonno insieme al nome anche il fisico prestante e il carattere schietto e sincero mentre con gli altri figli manterr\u00e0 un atteggiamento odioso e violento.\nNel 1867, all'et\u00e0 di 12 anni, Lazzarino s'infiamma ai discorsi di un vecchio garibaldino e anche per dimostrare di non essere un vigliacco come il padre, fugge per arruolarsi nell'esercito che Garibaldi ha approntato per tentare di liberare Roma. Rimane ucciso durante la battaglia di Mentana e questa tragedia provoca una grossa crisi nel padre, che comincia a dare segni di squilibrio.\nIl colpo definitivo alla salute psichica di Coniglio mannaro arriver\u00e0 quando la disastrosa alluvione del Po del 1872 porter\u00e0 il fiume a cambiare il suo corso, spostandone il letto sulle sue propriet\u00e0 e rovinandolo economicamente. Coniglio mannaro cade nella demenza completa e finir\u00e0 i suoi giorni in manicomio.\nCecilia, rimasta sola coi sei figli, continua a far funzionare i mulini ma le conseguenze della devastante alluvione hanno ridotto la quantit\u00e0 di granaglie da macinare e in breve tempo la famiglia \u00e8 ridotta alla fame. Quando sembra non esserci pi\u00f9 scampo alla miseria arriva per fortuna un colono con qualche sacco di cereali da macinare, risvegliando, per gli Scacerni, la speranza nel futuro.\nTerza parte: \"Mondo vecchio sempre nuovo\".\nPiano piano la situazione sembra migliorare per Cecilia, anche perch\u00e9 i figli crescendo la possono aiutare, ma nell'estate del 1876 una tromba d'aria colpisce i due mulini, danneggiando il \"San Michele\" e quasi distruggendo il \"Paneperso\". Per rimetterli in funzione Cecilia deve contrarre dei debiti.\nNel 1869, per cercare di rimettere in sesto il bilancio statale, era stata istituita la tassa sul macinato, invisa al popolo perch\u00e9 gravava sull'alimento primario e che trasformava i mugnai in esattori per conto dello stato. Nei primi tempi la tassa veniva esatta in forma forfettaria e non pesava eccessivamente, ma quando vengono impiantati dispositivi per contare i giri delle macine, l'imposta diventa di colpo notevolmente gravosa e Cecilia la sente come un'ingiustizia personale, ancora di pi\u00f9 dopo che la sinistra va al governo, senza eliminare la tassa come aveva promesso. Sistematicamente la mugnaia manomette i contatori meccanici per evadere l'imposta, ma durante un'ispezione della Finanza, per non far trovare le prove della manipolazione, che porterebbero lei in prigione e i mulini al sequestro, ordina a Princivalle, uno dei figli, di appiccare il fuoco al \"San Michele\", che viene distrutto completamente. Princivalle viene arrestato ma dopo pochi mesi \u00e8 rilasciato per insufficienza di prove.\nCecilia riesce a conquistare la fiducia di Clapasson, un latifondista locale, di origini piemontesi, che decide di far macinare tutto il suo grano dagli Scacerni, ritenendo la macinatura tradizionale migliore di quella dei nuovi mulini meccanici. Le nuove entrate e la prospettiva di un flusso continuo di cereali da macinare per gli anni a venire, inducono Cecilia a farsi costruire un nuovo mulino: il \"San Michele secondo\".\nSono gli ultimi anni dell'Ottocento e cominciano a nascere Leghe contadine che organizzano le prime lotte dei braccianti e dei contadini; verso coloro che non aderiscono agli scioperi viene organizzato il boicottaggio. Tra questi ci sono gli Scacerni, che avendo come unico cliente il Clapasson, al quale debbono anche restituire il prestito contratto per l'acquisto del muovo mulino, non aderiscono allo sciopero indetto dalla Lega. Questo fatto si riflette anche su due giovani: Berta Scacerni, la figlia minore di Cecilia, e Luca Verginesi (soprannominato \"Orbino\" nonostante ci veda benissimo) che erano fidanzati, ma avendo i Verginesi aderito allo sciopero, hanno ricevuto l'ordine dal capopopolo della Lega di troncare ogni rapporto coi mugnai crumiri, e questo sebbene le famiglie si conoscessero e frequentassero da decenni.\nLo sciopero si protrae per lungo periodo esacerbando gli animi delle due fazioni. In questo clima di odio e sospetto reciproco, Princivalle viene sobillato da un provocatore (soprannominato \"lo Smarazzacucco\") che gli rivela che Orbino avrebbe sparlato di Berta facendola passare per una sgualdrina. \u00c8 una calunnia, ma trova facile esca su Princivalle, gi\u00e0 infuriato con gli scioperanti. Rintraccia Orbino e lo uccide, ma quando, ormai in punto di morte quest'ultimo lo perdona e ha parole di grande amore per Berta, capisce l'errore commesso e si costituisce, venendo condannato a 30 anni di lavori forzati.\nEpilogo: Sul Piave nel 1918.\nGli anni passano, il \"Paneperso\", ormai decrepito, viene demolito e poco tempo dopo Cecilia muore. A far funzionare il \"S. Michele II\" \u00e8 rimasto Giovanni, il figlio maggiore, con la moglie e due sorelle. Non avendo avuto figli suoi, Giovanni adotta il figlio illegittimo della sorella Dosolina, cui \u00e8 stato dato il nome di Lazzaro, come il bisnonno e lo zio, dei quali ha ereditato il fisico possente e lo schietto carattere. E com'era successo al bisnonno, una volta sotto le armi verr\u00e0 assegnato al genio pontieri e condividendo il destino dello zio verr\u00e0 ucciso quando ormai la battaglia sembra finita, il 29 ottobre 1918. E con la sua fine, si estingue la famiglia degli Scacerni.\nQuindi la saga famigliare degli Scacerni, che si svolge tutta su di un fiume, il Po, inizia e finisce durante due battaglie combattute in riva ad altri fiumi: il Vop durante la ritirata di Russia del 1812, e il Piave, nel corso della prima guerra mondiale."}
{"id": "1804379", "revid": "59785", "url": "https://it.wikipedia.org/wiki?curid=1804379", "title": "Alberto Folchi", "text": "Biografia.\nLaureato in giurisprudenza e docente universitario, Folchi fu eletto per la prima volta alla Camera dei deputati nel 1953 (II Legislatura), nelle liste della Democrazia Cristiana.\nFolchi venne chiamato per la prima volta a far parte di un Governo nel 1955: fu nominato infatti sottosegretario agli esteri nel primo governo Segni.\nNella successiva legislatura, Folchi fu membro di ogni esecutivo della Legislatura. In particolare, fu nominato, nel quarto governo Fanfani, Ministro del turismo e dello spettacolo.\nFolchi venne rieletto deputato anche nella IV Legislatura; dopodich\u00e9 non svolse pi\u00f9 incarichi parlamentari."}
{"id": "1804382", "revid": "31886", "url": "https://it.wikipedia.org/wiki?curid=1804382", "title": "Specie di Idiopidae", "text": "Di seguito sono descritte tutte le 318 specie della famiglia di ragni Idiopidae note al giugno 2013.\nAganippe.\n\"Aganippe\" \nAnidiops.\n\"Anidiops\" \nArbanitis.\n\"Arbanitis\" \nBlakistonia.\n\"Blakistonia\" \nCantuaria.\n\"Cantuaria\" \nCataxia.\n\"Cataxia\" \nCtenolophus.\n\"Ctenolophus\" \nEucyrtops.\n\"Eucyrtops\" \nEuoplos.\n\"Euoplos\" \nGaleosoma.\n\"Galeosoma\" \nGenysa.\n\"Genysa\" \nGorgyrella.\n\"Gorgyrella\" \nHeligmomerus.\n\"Heligmomerus\" \nHiboka.\n\"Hiboka\" \nIdiops.\n\"Idiops\" \nIdiosoma.\n\"Idiosoma\" \nMisgolas.\n\"Misgolas\" \nNeocteniza.\n\"Neocteniza\" \nProthemenops.\n\"Prothemenops\" \nScalidognathus.\n\"Scalidognathus\" \nSegregara.\n\"Segregara\" \nTitanidiops.\n\"Titanidiops\" "}
{"id": "1804387", "revid": "1100311", "url": "https://it.wikipedia.org/wiki?curid=1804387", "title": "Nicolas Lombaerts", "text": "Carriera.\nClub.\nGli inizi al Gent.\nIl 7 agosto 2004 trova la prima presenza nella sua carriera in un campionato professionistico nella partita contro il vinta 5-0 dalla sua squadra.\nIl 18 giugno 2005 trova la sua prima presenza nella Coppa Intertoto nella gara persa 1-0 contro il . Il 21 gennaio 2006 trova il primo gol in carriera contro nella partita giocata in casa e vinta 3-0.\nNella sua ultima stagione in Belgio \u00e8 il vero perno della squadra scatenando su di lui l'interesse di tantissime squadre pronte ad acquistarlo.\nIl passaggio allo Zenit.\nAlla fine della stagione disputata con il Gent passa alla squadra russa dello Zenit riuscendo a disputare il finale di stagione con la squadra russa ed aiutandola a vincere il campionato russo, il primo nella sua carriera. Riesce a segnare anche due gol: il primo nella partita vinta 4-1 in casa contro il FK Khimki e il secondo nella vittoria per 3-0 sul campo dello Spartak Nalchik\nLa sua stagione \u00e8 interrotta dalla rottura del legamento crociato della gamba che gli impedisce di giocare quasi tutta la stagione perdendo anche la finale di Coppa Uefa che la sua squadra ha vinto 2-0 contro il Glasgow Rangers.\nNella sua terza stagione in Russia salta met\u00e0 della stagione per via dell'infortunio accorsoli la stagione passata. torna a giocare in campionato il 19 luglio 2009 nella partita persa 3-2 in casa del Terek Grozny. Il 26 agosto 2009 torna al gol nella partita vinta 4-2 in casa dell'Amkar Perm. Il 25 novembre 2008 torna a giocare in Champions League nella gara della 5\u00aa giornata del girone pareggiata 0-0 in casa contro la Juventus.\nNella stagione 2010 segna 3 gol, il massimo in tutte le stagioni fin qui disputate con la squadra russa. Il primo nel big match contro lo Spartak Mosca, partita terminata 1-1, mentre gli altri due li segna nelle vittorie per 1-0 in trasferta contro il Saturn e il secondo nella partita finita 2-0 in casa giocata contro il Sibir.\nNella stagione 2011-2012 diventa un perno fondamentale della squadra giocando quasi tutte le partite della stagione. Infatti le presenze alla fine della stagione sono ben 50 condite con 2 gol, 1 in Europa League contro lo Young Boys e un altro in Prem'er-Liga contro il KS Samara. Inoltre alla fine della stagione vince il Campionato russo, il secondo con la squadra russa.\nIl primo novembre 2011 segna il primo gol in Champions League, il secondo in europa, nella vittoria per 1-0 in casa contro lo Shakhtar Donetsk, vittoria decisiva per il passaggio del girone della squadra russa.\nLa stagione 2013-2014 si apre con la sconfitta in Supercoppa di Russia contro il CSKA Mosca per 3-0. All'inizio della stagione, viste le continue panchine del capitano della squadra russa Malafeev, viene nominato temporaneamente capitano della squadra in alternanza con il compagno Danny per poi passare al ruolo di vice-capitano visto che alla fine della stagione viene scelto di affidare la fascia al portoghese. Il 6 dicembre 2013 segna il primo gol stagionale contro l'Ural nella vittoria per 2-1.\nIl 31 agosto 2014 \u00e8 protagonista della vittoria per 1-0 sul campo della Lokomotiv Mosca regalando l'assist a Javi Garcia che segna il gol che decide la gara. Alla fine della stagione vince il suo terzo campionato russo, tutti con lo Zenit.\nInizia la nuova stagione vincendo la Supercoppa russa ai danni della Lokomotiv Mosca ai rigori dopo che i tempi supplementari e regolari si conclusero sull'1-1. Durante la fase a gironi della Champions League \u00e8 protagonista della qualificazione agli ottavi di finale al primo posto con 15 punti, grazie a 5 vittorie ed una sola sconfitta.\nIl 24 marzo 2017 la societ\u00e0 russa annuncia che il giocatore al termine della stagione lascer\u00e0 lo Zenit, dopo dieci stagioni, per tornare in Belgio all'Ostenda.\nNazionale.\nVanta presenze nelle varie selezioni giovanili del Belgio. Ha partecipato, tra l'altro al Campionato europeo di calcio Under-21 2007, quando gi\u00e0 era nel giro della nazionale maggiore, disputando da titolare tutte e quattro le gare.\nFa il suo esordio nella nazionale maggiore l'11 maggio 2006, nell'amichevole vinta contro l', entrando nei minuti finali al posto di Steven Defour. Segna il primo gol in nazionale il 12 ottobre 2010 nel rocambolesco 4-4 contro l', gara valida per le Qualificazioni al campionato europeo di calcio 2012.\nStatistiche.\nPresenze e reti nei club.\n\"Statistiche aggiornate al 12 marzo 2016.\""}
{"id": "1804392", "revid": "484362", "url": "https://it.wikipedia.org/wiki?curid=1804392", "title": "Estadio Nacional", "text": ""}
{"id": "1804394", "revid": "83531", "url": "https://it.wikipedia.org/wiki?curid=1804394", "title": "Ospedale di Sant'Antonio Abate (Montevarchi)", "text": "L'ospedale di Sant' Antonio Abate era un'antica struttura ricettiva e ospedaliera di Montevarchi.\nStoria.\nL'ospedale sorgeva in localit\u00e0 ancora oggi detta Spedaluzzo vicino a un torrente, lo Spedaluzzo, che aveva dato alla struttura il nomignolo di \"al Renacciolo\" per le sabbie lasciate tutte attorno dalle piene del borriciattolo.\nL'edificio, che dava riparo a viandanti e pellegrini sorpresi dalla sera in localit\u00e0 Giglio, stava a circa mezzo miglio dalle mura cittadine sulla via Fiorentina ed era localizzato sul lato destro della strada, andando in direzione Firenze, in quella che una volta era chiamata \"casa Vasari\".\nLe prime notizie relative alla struttura risalgono al 1465 quando viene menzionato come appartenente alla Compagnia di santa Maria del pellegrinaggio che in quell'anno ne aveva nominato rettore Piero di Cecco di Leonardo. Il 2 settembre 1543 ne era invece spedalingo Giovanni di Antonio Menchi ma nel 1551 l'ospedale non figurava pi\u00f9 tra i beni della Compagnia del pellegrinaggio quando questa venne sciolta per andare a costituire, insieme ad altre due confraternite, il Monte Pio.\nSi trovano alcuni riferimenti dell'ospedale anche nelle annotazioni pastorali dei vescovi di Fiesole: Cosimo della Gherardesca che per lettera nel 1634 ordin\u00f2 che venisse immediatamente restaurato, Lorenzo della Robbia che lo visit\u00f2 il 15 aprile 1635, e Roberto Strozzi che lo ispezion\u00f2 il 24 ottobre 1646 e il 28 maggio 1654. Ricompare poi sotto la dicitura \"podere di spedaluzzo\" in un manoscritto del Comune di Montevarchi datato 1734 e intitolato \"Piante de' Beni dell'Eredit\u00e0 di Ser Andrea Bartoli annessa al Venerabil Monastero delle Monache di Santa Maria del Latte in Montevarchi\". Ma, anche in questo caso, il testamento del 1599 di Andrea Bartoli, che lasci\u00f2 tutti i suoi beni alle monache, dell'ospedale non ne fa menzione.\nCerto \u00e8 che venne soppresso il 23 settembre 1741 con un \"motu proprio\" del Granduca Francesco Stefano di Lorena anche se venne definitivamente liquidato solo dieci anni dopo con i decreti granducali del 4 e 10 settembre 1751. L'immobile rimase comunque di propriet\u00e0 delle monache e fu venduto a privati solo nel 1787 a seguito cio\u00e8 della soppressione del monastero, avvenuta nel 1785, e della conseguente alienazione dei patrimoni di manomorta. Tuttavia i nuovi proprietari, forse proprio i Vasari, non ebbero il coraggio di cancellare l'enorme affresco goticheggiante che raffigurava Sant' Antonio seduto e che campeggiava sulla facciata esterna sotto un porticato. L'affresco era ancora visibile alla fine del Settecento come anche confermato dal preposto della collegiata Prospero Gasparo Conti che si occup\u00f2 della liquidazione dell'ospedale: \u00absi vedono ancora sotto un loggiato tre figure dipinte alla gotica sulle quali S. Antonio Abate a sedere, e tutte e tre grandi fuori dell'ordinario le quali fra poco non si conosceranno per essere quasi del tutto scalcinate\u00bb.\nLa cappellania.\nAnnessa all'ospedale era anche una chiesetta detta prima \"Santa Maria del Pellegrinaggio\" perch\u00e9 appartenente alla omonima compagnia e che poi, allo scioglimento della compagnia avvenuto nel 1549, pass\u00f2 ad essere chiamata Santa Maria di Renacciolo. Il piccolo oratorio, dal 1581, fu annesso alla collegiata di San Lorenzo e affidato a un canonico del capitolo collegiale.\nFu poi con decreto vescovile del 23 settembre 1689 che Santa Maria di Renacciolo pass\u00f2, per competenza parrocchiale, sotto la chiesa di Santa Maria al Giglio che la affili\u00f2 all'altare della sua cappella laterale destra dedicata alla \"Nativit\u00e0 di Maria\". Per mantenere il rettore delle due cappelle venne allora istituita una rendita accorpando una serie di propriet\u00e0 fondiarie contigue all'ospedale e che ancora oggi portano il toponimo di \"La Cappella\". Il piccolo oratorio venne sconsacrato il 13 gennaio 1787 con decreto del vescovo Ranieri Mancini ma, come si evince dalla cronotassi dei rettori, le rendite della cappella continuarono ad essere erogate almeno fino a met\u00e0 dell'Ottocento e forse anche oltre."}
{"id": "1804397", "revid": "22356", "url": "https://it.wikipedia.org/wiki?curid=1804397", "title": "Ventastega", "text": ""}
{"id": "1804404", "revid": "307923", "url": "https://it.wikipedia.org/wiki?curid=1804404", "title": "Juan Z\u00fa\u00f1iga", "text": ""}
{"id": "1804405", "revid": "767487", "url": "https://it.wikipedia.org/wiki?curid=1804405", "title": "Gojira \u00d7 Mosura \u00d7 Mekagojira - T\u014dky\u014d SOS", "text": " \u00e8 un film del 2003 diretto da Masaaki Tezuka.\nSi tratta del sequel di \"Gojira \u00d7 Mekagojira\" e quinto film dell'Era Millennium di Godzilla, realizzato dalla compagnia cinematografica Toho.\nRicompaiono il sauro radioattivo Godzilla, il suo clone cyborg Mecha-Godzilla (qualche volta chiamato Kiryu nella versione americana) e la falena mutante Mothra. Il film \u00e8 sostanzialmente un remake di \"Watang! Nel favoloso impero dei mostri\", come si pu\u00f2 intuire vedendo che certe scene sono praticamente identiche (come ad esempio la fase finale dove Mothra rimane uccisa e le sue larve imbozzolano Godzilla), ma la trama si distacca non poco dall'originale.\nIl film \u00e8 stato distribuito in America nel 2004 con il titolo \"Godzilla: Tokyo S.O.S.\".\nTrama.\nDopo l'apparente sconfitta di Godzilla, il governo giapponese vuole usare alcune ossa di Godzilla per ricostruire il robot Mecha-Godzilla (siccome nel film precedente hanno dovuto danneggiarlo per fermare la sua antica ira), al fine di usarlo come arma di difesa per il Giappone. Mothra tuttavia si dimostra subito contrariata all'esperimento e minaccia di attaccare l'umanit\u00e0 se ci\u00f2 dovesse avvenire.\nNonostante l'accordo tra i giapponesi e Mothra fosse chiaro, il governo si dirige verso il luogo dove Godzilla era precipitato per prelevarne le ossa. Con grande sorpresa di tutti il dinosauro mutante \u00e8 ancora vivo e immediatamente distrugge i laboratori dirigendosi verso Tokyo con un solo obiettivo: distruzione totale. Mothra lo affronta ma Godzilla la sconfigge con il suo potentissimo raggio radioattivo. I giapponesi allora ricostruiscono in fretta e furia Mecha-Godzilla e lo scagliano al fianco della farfalla gigante contro Godzilla. Ma il Re dei Mostri \u00e8 troppo potente e riesce a battere entrambi.\nNel frattempo, due uova di Mothra si schiudono e si dirigono a Tokyo per aiutare la madre nello scontro, mentre gli scienziati cercano di riparare Mecha-Godzilla. Godzilla fa fuori Mothra, che si sacrifica per proteggere le sue larve, ma subito dopo viene colpito a morte da un nuovo, potenziato Mecha-Godzilla che lo infilza al petto con un trapano che ha sul braccio e lo bombarda coi suoi cannoni laser.\nLe larve di Mothra chiudono poi Godzilla morente in un bozzolo con dei fili. Ma lo spirito del Godzilla del 1954 si risveglia di nuovo in Mecha-Godzilla che, invece di finire l'avversario, lo afferra e precipita in mare con esso perch\u00e9, come diceva Mothra, la sua costruzione \u00e8 stata una violazione alle regole della natura. Tuttavia, nei laboratori segreti giapponesi, si nota un campione di D.N.A. di Godzilla, che fa capire che la minaccia pu\u00f2 risorgere."}
{"id": "1804406", "revid": "228587", "url": "https://it.wikipedia.org/wiki?curid=1804406", "title": "Pausia", "text": "Figlio e inizialmente allievo di Bryes, fu in seguito discepolo di Panfilo di Anfipoli, seguendo la scuola di pittura sicionia, ed ebbe a sua volta come allievi Aristolaos e Nikophanes.\nApprofond\u00ec e si distinse nella tecnica ad encausto e con questa tecnica dipinse numerosi piccoli quadri su tavola, frequentemente con figure di fanciulli e con immagini di fiori; si ricordano una \"Stephaneplokos\" (intrecciatrice di corone) e un \"Hemeresios\", quadretto con un fanciullo, dipinto in un sol giorno da Pausia per dimostrare la propria velocit\u00e0 in questa tecnica solitamente lenta. Si distinse anche in opere di dimensioni maggiori; Plinio descrive un suo \"Sacrificio dei buoi\", particolarmente notevole per la capacit\u00e0 di rendere la volumetria e la plasticit\u00e0 dei corpi, sia attraverso lo scorcio, sia grazie al colore, impiegato, a quanto sembra di capire dal testo pliniano, senza far uso di rilievi luministici. Ancora Plinio riferisce che Pausia fu il primo ad introdurre nella Grecia propria l'usanza di dipingere i soffitti a cassettoni (lacunari) e di decorare le volte (camarae). Restaur\u00f2 a tempera, malgrado non fosse questa tra le sue tecniche preferite, i dipinti di Polignoto a Tespie (Plinio, \"Nat. hist.\", XXXV, 123-127). \nDa Pausania il Periegeta giunge notizia di due opere di Pausia presenti nella th\u00f2los del santuario di Asclepio a Epidauro (Paus., II, 27.3): un \"Eros con la lira\" e una \"Methe\", personificazione dell'ebbrezza che bevendo da una coppa di vetro lasciava intravedere attraverso quest'ultima i tratti del proprio volto.\nAteneo di Naucrati (\"Deipnos.\", 13, 567 B) \u00e8 l'unica fonte che riporta notizie delle opere di Pausia di soggetto erotico, genere gi\u00e0 diffuso dal tempo di Parrasio."}
{"id": "1804408", "revid": "110157", "url": "https://it.wikipedia.org/wiki?curid=1804408", "title": "Pira\u00ed (fiume della Bolivia)", "text": "Il Pira\u00ed (in spagnolo \"R\u00edo Pira\u00ed\") \u00e8 un fiume appartenente al bacino del Rio delle Amazzoni che sfocia nel fiume Yapacan\u00ed. Nasce alla confluenza dei fiumi Bermejo e Piojeras a un centinaio di chilometri a sud-ovest di Santa Cruz de la Sierra. Ha una lunghezza di 457\u00a0km, e lungo il suo tragitto attraversa la citt\u00e0 di Santa Cruz de la Sierra, che sorge sulla sua riva destra.\nIl Pira\u00ed \u00e8 anche un importante centro turistico: spesso, durante la torrida estate, la popolazione ama fare il bagno nelle sue acque rinfrescanti. \nNei periodi di inondazione \u00e8 molto pericoloso e per questo sono in atto vari progetti per contenere le sue acque."}
{"id": "1804409", "revid": "61051", "url": "https://it.wikipedia.org/wiki?curid=1804409", "title": "Cydnidae", "text": "Cydnidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Pentatomoidea. Rappresenta uno dei raggruppamenti pi\u00f9 rappresentativi della superfamiglia in quanto largamente diffusa nel mondo e composta da 750 specie.\nDescrizione.\nI Cydnidae sono insetti dal corpo compatto e robusto, con dorso convesso e profilo ellittico, con dimensioni che possono arrivare ai 2 cm di lunghezza nelle specie pi\u00f9 grandi. Il tegumento \u00e8 di colore generalmente nero e uniforme e spesso presenta processi spinosi sul capo, sul pronoto e nelle tibie. Le antenne sono composte da 5 articoli. Lo scutello \u00e8 ben sviluppato, di forma triangolare, e ricopre la parte prossimale dell'addome, ma non le emielitre, di cui \u00e8 evidente il margine di separazione fra corio e clavo. Le zampe hanno le tibie sempre fornite di processi spinosi ed hanno tarsi composti da tre segmenti. Le coxe del secondo e terzo paio sono frangiate da setole rigide.\nBiologia e diffusione.\nI Cydnidae sono per la maggior parte insetti terricoli che vivono, in tutti gli stadi di sviluppo, sotto la superficie del terreno o sotto i sassi. Vivono a spese delle radici, ma la letteratura cita anche casi di specie che si alimentano a spese degli steli o di semi caduti sul terreno. Alcune specie sono d'interesse agrario in quanto dannose alle coltivazioni.\nLe ovideposizioni avvengono nel terreno.\nLa famiglia \u00e8 cosmopolita, ma la maggiore diffusione di specie si ha nelle regioni tropicali.\nSistematica.\nLa posizione sistematica di questo raggruppamento sistematico al rango di famiglia risale fino all'epoca della sua descrizione da parte di , mentre controversa \u00e8 la suddivisione interna. Secondo lo schema tassonomico di (2000), la famiglia comprende 750 specie ripartite in 120 generi e si suddivide in sottofamiglie e trib\u00f9 secondo il seguente schema:\nQuesta suddivisione, che rappresenta un'implementazione della revisione di (1995) \u00e8 in totale o parziale disaccordo con gli schemi tassonomici di altre fonti che, fanno capo fondamentalmente a lavori che si sono susseguiti dagli anni sessanta agli anni ottanta. Sulla base di questo quadro incerto, diverse fonti citano a parte i Thyreocorinae al rango di famiglia, oppure includono la famiglia Thaumastellidae al rango di sottofamiglia, oppure considerano raggruppamenti interni alternativamente come trib\u00f9 o sottofamiglie."}
{"id": "1804411", "revid": "287204", "url": "https://it.wikipedia.org/wiki?curid=1804411", "title": "In punta di lingua", "text": "In punta di lingua \u00e8 un libro di Cesare Marchi pubblicato postumo nel 1992. Come sottotitolo ha \"Divagazioni curiosit\u00e0 aneddoti sull'italiano scritto e parlato\".\nLa prefazione del libro \u00e8 curata dal suo amico Giulio Nascimbeni. Come \u00e8 precisato nel sottotitolo del libro qui si parla di origine delle parole, storpiature, errori, sbagli di accento, neologismi ecc. con il suo stile semplice e diretto. Trattasi di un piccolo dizionario, non completo, della lingua italiana, divertente e con tante curiosit\u00e0 sulle parole, sui modi di dire, su luoghi ecc.\n\u00c8 diviso in quattro sezioni:\nPer ogni sezione il Marchi espone tanti esempi divertenti e pieni di spirito."}
{"id": "1804413", "revid": "765341", "url": "https://it.wikipedia.org/wiki?curid=1804413", "title": "Sword &amp; sceptre", "text": "Sword &amp; sceptre (in inglese \"spada e scettro\") \u00e8 il nome comunemente attribuito ad una moneta scozzese d'oro coniata da Giacomo VI dal 1601 al 1604 assieme al pezzo da met\u00e0 valore.\nStoria.\nIl nome viene dalla spada e scettro decussati rappresentati al rovescio. Pesava 78,52 grani (ca. 5,07g) ed aveva un titolo di 22 carati: valeva 120 scellini scozzesi, cio\u00e8 6 \u00a3.\nLa moneta appartiene all'ottava monetazione di Giacomo, quella che va dal 1601 al 1604 e che \u00e8 l'ultima prima della sua ascesa a trono d'Inghilterra in seguito alla morte di Elisabetta e divenire cos\u00ec Giacomo I d'Inghilterra.\nVenne introdotta assieme alla sua frazione da 60 scellini e dalle monete d'argento che prendono il nome di \"thistle merk\" con le sue frazioni (1/2, 1/4, 1/8). Il nome di queste monete d'argento viene dal cardo (\"thistle\" in inglese) coronato presente al rovescio.\nAl dritto dello sword &amp; sceptre era raffigurato lo stemma di Scozia con il leone e la legenda \nAl rovescio erano raffigurati la spada e lo scettro che danno il nome alla moneta incrociati a formare una croce di Sant'Andrea, il santo protettore della Scozia. In alto la corona ed ai lati due cardi, simboli della Scozia; la legenda del era: \nNe esistono dei falsi d'argento con doratura datati 1611."}
{"id": "1804421", "revid": "158813", "url": "https://it.wikipedia.org/wiki?curid=1804421", "title": "Giuseppe Pellizza", "text": ""}
{"id": "1804422", "revid": "729019", "url": "https://it.wikipedia.org/wiki?curid=1804422", "title": "Augusto Guglielmo di Brunswick-Bevern", "text": "Era figlio del duca Ernesto Ferdinando di Brunswick-L\u00fcneburg-Bevern, principe di Brunswick-Bevern (1682 \u2013 1746) e di Eleonora Carlotta di Curlandia (1686 \u2013 1748) e fu egli stesso duca di Brunswick-L\u00fcneburg e principe di Brunswick-Bevern.\nBiografia.\nDal 1725 al 1730 fu eretto per lui il castello di caccia di Walkenried. Nel 1731 entr\u00f2 con il grado di capitano al servizio dell'esercito prussiano e nel 1734 prese parte sotto Federico Guglielmo I di Prussia alla campagna militare del Reno.\nSotto Federico II di Prussia, nel corso della Prima guerra di Slesia partecip\u00f2 all'assedio di Brieg e Neisse come colonnello a capo di un reggimento di fanteria. Rimase ferito nella battaglia di Mollwitz.\nNel corso della Seconda guerra di Slesia combatt\u00e9 la battaglia di Hohenfriedberg, nel corso della quale comand\u00f2 una brigata come maggior generale. Nel 1746 divenne comandante di Stettino e nel 1750 luogotenente generale.\nAll'inizio della Guerra dei sette anni Augusto Guglielmo condusse un reggimento della Pomerania in Sassonia e Boemia e il 1\u00ba ottobre 1756 comand\u00f2 l'ala sinistra dello schieramento prussiano nella battaglia di Lobositz; un suo attacco alla baionetta, esaurite le munizioni, decise le sorti della battaglia dando la vittoria ai prussiani.\nIl 21 aprile 1757 sconfisse il generale austriaco K\u00f6nigsegg in un combattimento presso Reichenberg, ove le sue truppe si riunirono a quelle del feldmaresciallo prussiano Kurt Christoph, conte di Schwerin e comand\u00f2 la parte verso il centro dell'ala destra dello schieramento nella vittoriosa battaglia di Praga il 6 maggio 1757. Successivamente fu inviato con 20.000 uomini contro il generale Leopold Joseph, conte di Daun ma non os\u00f2 attaccarlo, ed il 18 giugno 1757 fu sconfitto nella battaglia di Kol\u00edn.\nAlla fine di agosto Augusto Guglielmo ottenne il comando supremo in Slesia, ma fu sconfitto due volte, il 7 settembre 1757 nella battaglia di Moys e il 22 novembre in quella di Breslavia, dalle preponderanti forze dell'esercito austriaco al comando dell'arciduca Carlo Alessandro di Lorena, finendo prigioniero.\nLiberato nel maggio 1758, ricevette l'incarico di governatore di Stettino e difese la fortezza contro i russi e contro gli svedesi fino all'armistizio del 1762. Promosso generale di fanteria, ruppe l'armistizio con i russi e scese nuovamente in campo, sconfiggendo il 16 agosto di quell'anno a Reichenbach gli austriaci di Daun.\nRimase fino alla morte governatore di Stettino."}
{"id": "1804423", "revid": "339392", "url": "https://it.wikipedia.org/wiki?curid=1804423", "title": "Stemma di Scozia", "text": ""}
{"id": "1804431", "revid": "57342", "url": "https://it.wikipedia.org/wiki?curid=1804431", "title": "Ministri del turismo e dello spettacolo della Repubblica Italiana", "text": "I ministri del turismo e dello spettacolo della Repubblica Italiana si sono avvicendati dal 1959 al 1994, quando il dicastero fu soppresso a seguito dell'esito favorevole di un referendum abrogativo.\nLe sue funzioni furono trasferite a due appositi dipartimenti della Presidenza del Consiglio: il dipartimento del turismo e il dipartimento dello spettacolo, per i cui ulteriori sviluppi amministrativi si rimanda ai rispettivi articoli."}
{"id": "1804432", "revid": "74801", "url": "https://it.wikipedia.org/wiki?curid=1804432", "title": "Laiazzo", "text": " \nLaiazzo, o anche Ajazzo o Lajazzo sono i nomi medievali della piccola citt\u00e0 di Ayas, oggi Yumurtal\u0131k, che si trova nel distretto di Yumurtal\u0131k, nella Provincia di Adana, in Turchia, ad est della foce del fiume Pyramos, sul Golfo di Alessandretta.\nIn antichit\u00e0 si chiamava invece \u00c6gea o Aegeae.\n\u00c6gea.\n\u00c6gea, citt\u00e0 portuale della Cilicia, \u00e8 citata in Pausanias, v. 21.11.\nSulle sue monete \u00e8 chiamata Aigai come l'arcaica capitale della Macedonia. \nLa citt\u00e0 \u00e8 citata da Tacito nei suoi \"Annales\" XIII:8: Guerra tra Armenia/Roma ed Iberia/Partia. \nApollonio di Tiana inizi\u00f2 i suoi studi ad \u00c6gea nel I secolo, quando la citt\u00e0 era al suo apice culturale.\nLa citt\u00e0 di \u00c6gea fu il luogo del martirio di san Talaleo (Talleleo) durante il regno di Numeriano (283-284); la Chiesa Ortodossa celebra la ricorrenza il 20 maggio.\nAd \u00c6gea, dove probabilmente nacquero, i Santi Cosma e Damiano praticarono le loro leggendarie cure agli inizi del IV secolo.\nLaiazzo.\nLaiazzo divenne un'importante citt\u00e0 portuale del Regno Armeno di Cilicia nella seconda met\u00e0 del XIII secolo quando, con la caduta di San Giovanni d'Acri e l'insabbiamento del porto di Tarso, divenne il centro degli scambi commerciali tra Occidente ed Oriente, beneficiando di buoni collegamenti verso est.\nMarco Polo sbarc\u00f2 qui per iniziare il suo viaggio verso la Cina nel 1271.\nLa battaglia di Laiazzo fu combattuta sul mare vicino alla citt\u00e0 nel 1294 e si concluse con la vittoria della flotta genovese sui veneziani.\nAlcuni studiosi credono che Marco Polo sia stato preso prigioniero in questa occasione.\nIl commercio veneziano.\nIn seguito al divieto papale del 1322 imposto ai veneziani di commerciare con l'Egitto il commercio veneto si spost\u00f2 nel porto cristiano di Laiazzo, dove gli arabi facevano affluire le proprie merci. I re dell'Armenia accettavano questo stato di cose poich\u00e9 gli introiti ricavati dai commerci permetteva loro di pagare al sultano dell'Egitto i tributi che ne garantivano l'indipendenza. Il divieto papale a Venezia decadde nel 1344 e conseguentemente Laiazzo usc\u00ec dalle rotte commerciali.\nNel XIII e XIV secolo Laiazzo pass\u00f2 varie volte di mano tra armeni e Mamelucchi e fu definitivamente presa da questi ultimi nel 1347.\nSotto gli Ottomani fu un caza nell'eyalet di Adana."}
{"id": "1804433", "revid": "580197", "url": "https://it.wikipedia.org/wiki?curid=1804433", "title": "Segunda Liga 2006-2007", "text": "La Liga Vitalis 2006-2007 fu la diciassettesima edizione della Liga de Honra, il secondo livello del campionato di calcio portoghese.\nPer la prima volta assunse il nome di uno sponsor: Vitalis.\nA partire da questa edizione la competizione fu ridotta a 16 squadre: 4 retrocesse dalla Primeira Liga, 2 promosse dalla II Divis\u00e3o e il resto salve dalla stagione precedente.\nIl vincitore fu il Leix\u00f5es, promosso in Primeira Liga insieme al Vit\u00f3ria de Guimar\u00e3es, secondo classificato.\nOlivais e Moscavide e Grupo Desportivo de Chaves furono retrocessi in II Divis\u00e3o.\nIl Gil Vicente fu penalizzato di 9 punti in seguito al caso Mateus.\nMiglior marcatore.\nRoberto Alc\u00e2ntara, calciatore brasiliano, fu il miglior marcatore con 17 gol in 30 partite."}
{"id": "1804434", "revid": "1543377", "url": "https://it.wikipedia.org/wiki?curid=1804434", "title": "Davide Pacanowski", "text": "Figlio di Hermann, industriale tessile, e di Augusta Roth, scultrice, nacque in un'antica famiglia ebraica. Ebbe due sorelle: Felicia, che fu pittrice all'\u00c9cole de Paris, ed Erna, pianista; quest'ultima morir\u00e0 durante la Shoah in un campo di concentramento tedesco, assieme ai genitori.\nLaureato in ingegneria al Politecnico di Milano, nel 1928, si trasfer\u00ec a Londra e successivamente a Parigi dove divenne allievo di Le Corbusier come ingegnere specializzato in calcestruzzo armato. Ritornato in Italia nel 1934 si stabil\u00ec definitivamente progettando fra l'altro numerose opere tra Milano, Campobasso , Roma e Caserta, ma specialmente a Napoli espresse il suo concetto di architettura razionalista con la realizzazione di magnifiche ville e palazzi a Posillipo nel dopoguerra.\nSempre a Napoli partecipa nel 1938 a concorsi per il completamento del rione Carit\u00e0 senza alcun esito. In quegli anni con l'approvazione delle leggi razziali Pacanowski venne internato in un campo di concentramento a Sepino dove scopr\u00ec e si occup\u00f2 di curare i lavori di ritrovamento dell'antica citt\u00e0 e nel 1944 viene insignito della cittadinanza onoraria insieme ad Amedeo Maiuri.\nNel dopoguerra, come gi\u00e0 detto riguardo a Posillipo, progett\u00f2 importati edifici privati come Villa Crespi e Villa Maderna entrambe sulla collina di Posillipo; la prima villa fu criticata notevolmente anche se dalla rivista \"Epoca\" venne considerata tra le pi\u00f9 belle del mondo.\nHa progettato inoltre numerosi interventi di architettura popolare collaborando con architetti del calibro di Stefano Paciello, Carlo Cocchia e Michele Capobianco. Altri lavori di edilizia popolare si trovano a Benevento, Termoli, Boiano e Casacalenda. Fra le sue ultime opere figura l'edificio della SIP a Napoli sul monte Echia ed \u00e8 datata 1959-1966. Nel 1966 realizza la Chiesa di Sant'Antonio di Padova a Foggia. Ha inoltre progettato la stazione superiore della Funicolare di Capri."}
{"id": "1804435", "revid": "767487", "url": "https://it.wikipedia.org/wiki?curid=1804435", "title": "Autoritratto con girasole", "text": "Questo autoritratto fu eseguito da van Dyck durante il periodo di fama maggiore: era stato infatti da poco nominato \"principal Paynter in order to their Majesties\", primo pittore di corte da re Carlo I e gli erano state donate una grande collana d'oro ed il titolo Sir. Van Dyck indossa un abito di seta cremisi e volge lo sguardo per osservare gli spettatori. Accanto al pittore si staglia un grande girasole, sul cui significato si \u00e8 sempre molto dibattuto."}
{"id": "1804441", "revid": "539155", "url": "https://it.wikipedia.org/wiki?curid=1804441", "title": "Edizioni delle composizioni di Igor Stravinskij", "text": "L'ordinamento \u00e8 per titolo della composizione conosciuto in italiano.\nAgon (1957)\nApollon Musag\u00e8te (1928)\nLes cinq doigts (1921)\nHistoire du soldat (1918)\nOedipus rex (1927)\nPetrushka (1911)\nPiano rag music (1919)\nPulcinella (1920)\nRagtime (1918)\nL'uccello di fuoco (1910)\nLa sagra della primavera (1911-1913)\nSinfonia di Salmi (1930)\nTrois Histoires pour enfants (1915-1917)"}
{"id": "1804445", "revid": "33689", "url": "https://it.wikipedia.org/wiki?curid=1804445", "title": "Uncharted (serie)", "text": ""}
{"id": "1804446", "revid": "599013", "url": "https://it.wikipedia.org/wiki?curid=1804446", "title": "Eldin Jakupovi\u0107", "text": "Nato in Jugoslavia (oggi Bosnia ed Erzegovina), si \u00e8 trasferito in Svizzera quando era ancora bambino a causa della guerra.\nCarriera.\nClub.\nHa iniziato a giocare nel 2004 nel Grasshoppers che l'anno seguente l'ha mandato in prestito al Thun e nel marzo del 2006 l'ha ceduto ai russi del . Nell'agosto 2007 \u00e8 ritornato in prestito alla squadra di Zurigo.\nIl 29 settembre 2007 ha realizzato un gol al 94' contro lo , fissando il risultato finale sul 3-3.\nNel 2009, terminato il periodo in prestito alla squadra svizzera, \u00e8 tornato alla Lokomotiv Mosca, con cui tuttavia non ha disputato alcuna partita. All'inizio del 2010 si \u00e8 svincolato dalla squadra russa e nell'estate successiva ha firmato per i greci dell'Olympiakos Volos. La stagione seguente si \u00e8 trasferito all'Aris Salonicco, con cui ha giocato una sola partita (Aris-Olympiakos 2-3).\nIl 9 luglio 2012 \u00e8 stato acquistato dall'Hull City, con cui ha firmato un contratto biennale.\nNazionale.\nHa disputato due partite di qualificazione agli Europei di categoria del 2006 con la Nazionale bosniaca Under-21 (contro San Marino e Spagna) prima di essere convocato nella Svizzera Under-21 per un'amichevole contro l'Austria il 1\u00ba marzo 2006.\nNel marzo 2007 \u00e8 stato convocato dalla Nazionale maggiore bosniaca per la partita contro la Norvegia, senza per\u00f2 scendere in campo.\nIl 28 maggio 2008 \u00e8 stato inseriro da Jakob Kuhn nella lista di giocatori della Nazionale maggiore svizzera che ha preso parte all'Europeo 2008, anche in questa occasione senza scendere in campo. Il 20 agosto 2008 ha esordito con la Svizzera nella partita amichevole contro Cipro, vinta per 4-1.\nStatistiche.\nPresenze e reti nei club.\n\"Statistiche aggiornate al 14 ottobre 2016.\""}
{"id": "1804448", "revid": "80598", "url": "https://it.wikipedia.org/wiki?curid=1804448", "title": "Angela Denia Tarenzi", "text": ""}
{"id": "1804452", "revid": "123306160", "url": "https://it.wikipedia.org/wiki?curid=1804452", "title": "San Pietro in Trento", "text": "San Pietro in Trento (\"San P\u00eer in Trent\" in romagnolo) \u00e8 una frazione del comune di Ravenna nell'omonima provincia. \nConfina con le frazioni di Roncalceci, Pilastro, Filetto, Coccolia e a Sud con la provincia di Forl\u00ec. \nIl centro abitato ha una popolazione di 539 persone, mentre nel territorio della frazione vivono 950 abitanti.\nStoria.\nFino al XIX secolo la localit\u00e0 aveva per nome \u00abS. Pietro in Trentola\u00bb. La seconda parte del nome deriva probabilmente da antiche misure agrarie (\"Trentula\"), mentre la prima parte trae origine dall'antica pieve dedicata ai santi Pietro e Paolo.\nMonumenti e luoghi d'interesse.\nLa pieve di San Pietro in Trento (appartenente alla diocesi di Forl\u00ec), che si incontra dopo circa 3\u00a0km provenendo da Coccolia percorrendo via Taverna (strada che attraversa tutto il paese) risale al VI-VIII secolo d.C.\nA tre navate, in stile bizantino, \u00e8 costruita con grossi mattoni. Ad abside circolare era interamente affrescata. Minata dai tedeschi nell'ultima guerra, restano pochi frammenti degli affreschi, mentre il campanile, crollato nello scoppio, \u00e8 stato rifatto negli anni sessanta.\nDal centro del paese, proseguendo sulla via Taverna verso Pilastro-Filetto, si pu\u00f2 vedere villa Ramona, risalente alla fine del seicento o inizi del settecento, ben conservata, dall'imponente cancello in ferro battuto.\nA poche centinaia di metri in linea d'aria \u00e8 visibile quel che resta (parte della facciata) di villa Branzanti (ex Malagola).\nDall'altra parte del paese, al confine con la provincia di Forl\u00ec, si erge la torre Albicini (un tempo dei marchesi Albicini di Forl\u00ec) chiamata pi\u00f9 comunemente torre Sforzesca in quanto un'antica tradizione vuole fosse costruita nel XV-XVI secolo d.C. da Caterina Sforza."}
{"id": "1804457", "revid": "192549", "url": "https://it.wikipedia.org/wiki?curid=1804457", "title": "Lajazzo", "text": ""}
{"id": "1804459", "revid": "92723", "url": "https://it.wikipedia.org/wiki?curid=1804459", "title": "Diocesi di Satriano", "text": "La diocesi di Satriano (in latino: \"Dioecesis Satrianensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva l'antico abitato medievale di \"Satrianum\", ubicato tra gli attuali comuni di Satriano e Tito, e il territorio circostante. Di questa citt\u00e0 oggi non resta pi\u00f9 niente e sono in corso scavi archeologici, che hanno riportato alla luce i resti della cattedrale, dedicata a santo Stefano protomartire, e di diversi ambienti connessi, identificabili con il palazzo episcopale.\nPrima della soppressione, la diocesi era costituita da solo 6 parrocchie: tre a Caggiano ed una ciascuno per Sant'Angelo Le Fratte, Salvia (oggi Savoia) e Pietrafesa (oggi Satriano di Lucania).\nStoria.\nLa diocesi \u00e8 documentata per la prima volta in una bolla di papa Urbano II del 20 luglio 1098, dove appare tra le suffraganee dell'arcidiocesi di Conza. Primo vescovo noto di Satriano fu Giovanni, menzionato in un diploma normanno del 1108. Un omonimo \u00e8 documentato in un'altra carta del 1135. Dopo di loro, \u00e8 noto il vescovo Pietro, che prese parte al concilio lateranense del 1179.\nLo storico lucano Giacomo Racioppi, in base a documenti greci del XII secolo, ipotizza che la citt\u00e0 di Satriano avesse dei coloni greco-bizantini, dal quale si potrebbe dedurre che i primi vescovi di Satriano fossero di rito greco; questa tesi, avvalorata dal fatto che \u00e8 documentata la presenza di preti greci a Caggiano, \u00e8 tuttavia affermata con cautela dal Racioppi; di certo con i Normanni la diocesi adott\u00f2 il rito latino.\nSecondo le fonti letterarie, Satrianum fu rasa al suolo per ordine della regina Giovanna II di Napoli nel 1430; di certo fu definitivamente abbandonata in seguito al violento terremoto che devast\u00f2 tutto il territorio limitrofo nel 1456. Fino al 1525 la sede temporanea della diocesi fu Sant'Angelo Le Fratte dove soggiornarono per qualche tempo i vescovi.\nIl 19 giugno 1525 con la bolla \"Pro excellenti praeeminentia\" di papa Clemente VII fu eretta la diocesi di Campagna, a cui contestualmente fu unita \"aeque principaliter\" quella di Satriano. Tuttavia le metropolie di appartenenza erano distinte: Campagna dipendeva dall'arcidiocesi di Salerno, mentre Satriano rimase sottomessa a Conza.\nIl 27 giugno 1818 la sede di Satriano fu soppressa con la bolla \"De utiliori\" di papa Pio VII ed il suo territorio unito a quello della diocesi di Campagna.\nDal 1968 Satriano \u00e8 annoverata tra le sedi vescovili titolari della Chiesa cattolica; dal 27 luglio 1985 l'arcivescovo, titolo personale, titolare \u00e8 Patrick Coveney, gi\u00e0 nunzio apostolico."}
{"id": "1804460", "revid": "7969", "url": "https://it.wikipedia.org/wiki?curid=1804460", "title": "Hochkirk", "text": ""}
{"id": "1804468", "revid": "15756", "url": "https://it.wikipedia.org/wiki?curid=1804468", "title": "Battaglia di Hochkirch", "text": "La battaglia di Hochkirch venne combattuta il 14 ottobre 1758 all'interno e nei dintorni del villaggio di Hochkirch in Sassonia, nell'ambito dei pi\u00f9 vasti eventi della guerra dei sette anni: l'armata prussiana di Federico il Grande venne sorpresa nel suo accampamento da un inaspettato attacco da parte delle forze austriache guidate dal feldmaresciallo Leopold Joseph Daun; al termine di duri scontri combattuti nel buio e nella confusione, che costarono a entrambi i contendenti dure perdite, i prussiani dovettero battere in ritirata.\nAntefatti.\nLa guerra dei sette anni vide il Regno di Prussia affrontare, con un limitato supporto da parte del Regno di Gran Bretagna e altri stati minori, praticamente tutte le principali potenze continentali dell'Europa; per quanto ottimamente addestrato e comandato, l'esercito prussiano di Federico il Grande si ritrov\u00f2 quindi a dover accorrere da un lato all'altro del regno per fronteggiare gli attacchi dei numerosi eserciti dei coalizzati.\nDopo aver inflitto tra il 1756 e il 1757 varie sconfitte alle armate austriache sul fronte della Sassonia e della Slesia e aver semidistrutto l'esercito francese nella battaglia di Ro\u00dfbach, a met\u00e0 del 1758 Federico dovette dirottare rapidamente la sua armata principale verso est per fronteggiare l'invasione della Prussia orientale da parte dell'Impero russo. Russi e prussiani si affrontarono il 25 agosto 1757 nella battaglia di Zorndorf, un inconcludente scontro che cost\u00f2 a entrambe le forze ampie perdite umane; pur senza aver ottenuto un successo completo, Federico pot\u00e9 dirsi soddisfatto del risultato visto che la provata armata russa inizi\u00f2 una limitata ritirata rifiutando ulteriori scontri: ristabilita la situazione a est, l'armata prussiana invert\u00ec nuovamente la rotta e si diresse a sud per affrontare gli austriaci.\nNell'autunno del 1758 le forze austriache avevano dato il via a una serie di complessi movimenti per riguadagnare il territorio perduto negli anni precedenti: l'armata principale guidata dal feldmaresciallo Leopold Joseph Daun, forte di circa 78.000 uomini, avrebbe tenuto impegnate le forze prussiane in Sassonia mentre altri due corpi austriaci sarebbero penetrati in Slesia, rioccupando la regione e i quartieri invernali predisposti dai prussiani. Federico raccolse un'armata di 30.000 uomini a Bautzen, da dove part\u00ec il 10 ottobre 1758 alla volta del piccolo villaggio di Hochkirch a circa 9 chilometri a sud-est; poco lontano si era attestata anche la grossa armata del feldmaresciallo Daun.\nLe truppe prussiane dovevano rimanere a Hochkirch per un periodo di tempo limitato, aspettando l'arrivo di un convoglio di rifornimenti da Bautzen prima di riprendere la marcia verso est, ma, contro il volere dei suoi generali che consideravano pericolossissima la posizione del villaggio, posto come era ai piedi di una serie di colline boscose occupate dagli austriaci, Federico decise di far acquartierare il suo esercito e di montare l'accampamento nei suoi dintorni, fortificandolo con una serie di apprestamenti difensivi e posizionando a sua difesa alcune batterie di artiglieria pesante. Il feldmaresciallo Daun, gi\u00e0 affrontato e vinto da Federico pi\u00f9 volte, aveva fama di comandante esperto di difesa pi\u00f9 che di attacco, ed era considerato dal monarca prussiano come un ufficiale irresoluto ed esitante; convinto che Daun non avrebbe mai attaccato, al feldmaresciallo Keith che aveva commentato \u00abSe gli austriaci ci lasciano in pace qui, meritano di essere impiccati\u00bb Federico replic\u00f2: \u00abDobbiamo sperare che gli austriaci temano pi\u00f9 noi della forca\u00bb.\nLa tranquillit\u00e0 del monarca prussiano derivava anche dal flusso di informazioni che gli arrivava da una spia, un ufficiale austriaco corrotto, che tuttavia fu smascherata e arrestata: fatto salvo della vita, l'ufficiale austriaco accett\u00f2 di continuare la sua corrispondeva con Federico fornendogli false notizie fabbricate ad arte dal comando di Daun, convincendo il monarca che presto l'armata austriaca si sarebbe ritirata alla volta della Boemia. Dalla loro posizione a Hochkirch i prussiani avevano una visuale ridotta dei movimenti degli austriaci: l'abbattimento di una serie di alberi dai pendii boscosi fu interpretato dai prussiani come l'avvio della costruzione di una serie di posizioni difensive da parte degli austriaci, mentre in realt\u00e0 il feldmaresciallo Daun stava preparando vari varchi nella foresta da cui far affluire a valle le sue truppe.\nLa battaglia.\nAiutato dal novilunio e da una quasi totale mancanza di stelle, la notte del 13 ottobre Daun divise le sue forze in quattro colonne e mosse alla volta delle posizioni dei prussiani, lasciando nel suo accampamento i fuochi accesi onde non mettere sull'allarme il nemico. Dietro disposizione del feldmaresciallo, 200 soldati austriaci si spinsero in avanti fino alle porte dell'accampamento prussiano a Hochkirch, spacciandosi per disertori: essendo pratica comune per gli eserciti dell'epoca il reclutare nei propri ranghi prigionieri di guerra e disertori provenienti anche dalle armate nemiche, i prussiani, pure stupiti dall'ampio numero di soldati giunti cos\u00ec all'improvviso, caddero nella trappola e fecero entrare nel loro campo gli austriaci, senza nemmeno perquisirli o controllarli approfonditamente.\nVerso le 05:00 del 14 ottobre, i 200 soldati austriaci penetrati nel campo prussiano impugnarono le armi tenute nascoste e, uccise le sentinelle, aprirono le porte dell'accampamento facendo entrare i loro compagni nel frattempo silenziosamente sopraggiunti. Colti di sorpresa, i prussiani afferrarono le armi e diedero il via a una serie di confusi combattimenti nel bel mezzo del villaggio: ostacolata dal fumo degli incendi e dal buio, la visibilit\u00e0 era talmente pessima che solo la diversa forma delle mitre indossate dagli opposti contingenti di granatieri consentiva di distinguere la posizione dei prussiani da quella degli austriaci. Gli uomini di Daun si impossessarono dei cannoni prussiani appostati davanti Hochkirch, girandoli e impiegandoli contro i loro precedenti proprietari; il fragore dell'artiglieria svegli\u00f2 Federico, che alloggiava poco distante nel villaggio di Rodewitz: ancora incredulo per l'assalto austriaco, il sovrano mosse rapidamente alcune brigate per andare in soccorso dei suoi uomini a Hochkirch, dove due battaglioni prussiani ancora resistevano asserragliati nel parco cittadino e nel cimitero.\nAlla testa del contrattacco prussiano si pose il feldmaresciallo James Francis Edward Keith, un esule giacobita proveniente dalla Scozia: avanzando lateralmente, i prussiani riuscirono a riconquistare la loro artiglieria, ma si ritrovarono ben presto accerchiati e soverchiati dai pi\u00f9 numerosi austriaci e lo stesso Keit fu ucciso da un colpo di fucile. Il principe Federico Francesco di Brunswick-Wolfenb\u00fcttel rimase ucciso alla testa del suo reggimento nel corso degli scontri a Hochkirch, mentre durante una carica di cavalleria fu ferito gravemente il generale Hans Kaspar von Krockow, comandante dei reparti di corazzieri dell'esercito prussiano, poi spirato alcuni giorni pi\u00f9 tardi; un altro alto ufficiale prussiano, il principe Maurizio di Anhalt-Dessau, fu catturato dagli austriaci dopo essere rimasto ferito, spirando poi mentre si trovava in prigionia. Il Reggimento di fanteria n.19 prussiano del maggiore von Lange continu\u00f2 a resistere nel cimitero di Hochkirch fin verso le 8:30, quando alla fine il villaggio cadde interamente nelle mani degli austriaci; ormai battuto, a Federico non rest\u00f2 altro che ordinare la ritirata.\nConseguenze.\nQuella di Hochkirch fu una dura sconfitta per Federico il Grande: l'esercito prussiano perse nella battaglia circa 9.000 uomini (tra cui cinque generali) oltre a 101 cannoni, 28 bandiere e quasi tutte le tende e le salmerie dell'armata; le perdite austriache non furono meno ingenti, con circa 7.300 uomini messi fuori combattimento, fatto che spinse il feldmaresciallo Daun a rinunciare a inseguire l'armata prussiana che pot\u00e9 quindi ripiegare con un certo ordine.\nHochkirch fu celebrata dagli austriaci come un importante successo, ma il risultato ottenuto and\u00f2 per buona parte sprecato nei giorni seguenti: con le forze prussiane rapidamente riorganizzatesi il feldmaresciallo Daun si rivel\u00f2 incapace di consolidare la sua posizione in Sassonia e dopo un debole tentativo di occupare Dresda alla fine decise di ripiegare in territorio austriaco per acquartierarsi in vista dell'inverno."}
{"id": "1804469", "revid": "1888309", "url": "https://it.wikipedia.org/wiki?curid=1804469", "title": "Sant'Ambrogio impedisce a Teodosio di entrare nella cattedrale di Milano", "text": "Questo dipinto rimanda al dipinto L'imperatore Teodosio e sant'Ambrogio realizzato qualche anno prima, nel 1618 da Rubens, con l'aiuto proprio di van Dyck. \nLe differenze con il dipinto progettato dal maestro e ora conservato a Vienna sono evidenti: l'architettura di fondo \u00e8 meglio definita, Teodosio \u00e8 senza barba, sono stati aggiunti vari oggetti.\nSi narra il particolare dell'incontro di Teodosio I, imperatore romano, con l'arcivescovo di Milano Aurelio Ambrogio. Teodosio aveva fatto massacrare una folla della citt\u00e0 di Tessalonica che, nel tumulto, aveva ucciso uno dei suoi generali. In procinto di entrare nell'antica basilica Porziana, dove oggi sorge la basilica di San Vittore al Corpo, l'imperatore fu fermato da Ambrogio, che pretese che rimanesse fuori dalla chiesa. \u00c8 proprio questo l'attimo immortalato da van Dyck, quando il padre della Chiesa ferma sulle porte della chiesa l'imperatore ed il suo seguito.\nIl dipinto \u00e8 attualmente esposto a Roma a Palazzo Venezia."}
{"id": "1804470", "revid": "729019", "url": "https://it.wikipedia.org/wiki?curid=1804470", "title": "The World (arcipelago)", "text": "The World (arabo \u062c\u0632\u0631 \u0627\u0644\u0639\u0627\u0644\u0645; \"Juzur al-\u0100lam\", in italiano \"Il mondo\") \u00e8 un arcipelago artificiale situato a 4\u00a0km dalla costa di Dubai, composto da 300 isole, disposte in modo tale che viste dallo spazio formino l'intero planisfero terrestre, \u00e8 situato tra Palma Jumeirah e Palma Deira, sono isole artificiali che insieme a Palma Jebel Ali, formano Palm Islands.\nProgetto concepito dallo sceicco Mohammed bin Rashid Al Maktoum, nel settembre 2003 vede l'inizio dei lavori. La movimentazione della sabbia \u00e8 terminata dopo quasi 5 anni, il 10 gennaio 2008.\nPer poter realizzare questo progetto sono stati impiegati 300 uomini e 34 milioni di tonnellate di pietre posate su 320 milioni di\u00a0m\u00b3 di sabbia dragata del mare per un costo totale dell'opera stimato in 14 miliardi di dollari.\nNel gennaio 2008 il 60% delle isole era gi\u00e0 stato venduto per una cifra che varia, a seconda della dimensione, dai 6,2 ai 36,7 milioni di dollari.\nNel gennaio 2012 ancora nessuna residenza \u00e8 stata costruita (se non la casa \"vetrina\"). Ci sono diversi rapporti che sostengono che le isole comincino ad affondare.\nProgetto.\nLe isole del progetto hanno un'estensione che varia dai 14.000 ai 42.000 metri quadrati, mentre le distanze fra le stesse hanno una media di 100 metri; esse sono costituite da 321 milioni di metri cubi di sabbia e 386 milioni di roccia. Progettato dallo studio Creative Kingdom Dubai, il piano di sviluppo copre un'area di 9 chilometri in lunghezza e 6 in larghezza ed \u00e8 circondato da un'isola frangiflutti di forma ovale. Circa 232 km di nuova costa vengono cos\u00ec realizzati. Il costo totale del progetto \u00e8 stato stimato in circa 845 milioni di euro (3.760.512.120,63 di Dihram degli Emirati Arabi Uniti) al 2005."}
{"id": "1804473", "revid": "767487", "url": "https://it.wikipedia.org/wiki?curid=1804473", "title": "J\u00e1nos Nehadoma", "text": "Carriera.\nCentravanti ungherese arrivato in Italia grazie alla Pistoiese, fu per\u00f2 costretto a lasciare l'Italia nel 1927 a causa delle leggi del regime fascista verso i giocatori stranieri Si trasfer\u00ec quindi, grazie all'impegno di Heinrich Sch\u00f6nfeld, negli Stati Uniti dove milit\u00f2 con i Brooklyn Wanderers ed i Brooklyn Hakoah segnando una grande quantit\u00e0 di reti.\nRientrato in Italia, ritorn\u00f2 alla Pistoiese ed ottenne la residenza ed il passaporto italiano (che lo obblig\u00f2 al cambio del nome in Giovanni Necadoma) grazie all'aiuto di un gerarca fascista locale. A Pistoia ricopr\u00ec il ruolo di allenatore-giocatore, per poi passare al Livorno, sempre in Serie B.\nIl salto di qualit\u00e0 si comp\u00ec con il passaggio alla Fiorentina, con la quale debutt\u00f2 in Serie A e vi milit\u00f2 per tre stagioni. Al termine dell'esperienza con i gigliati pass\u00f2 al , con cui inizi\u00f2 la stagione (in Serie B) da giocatore, venendo poi chiamato a sostituire l'allenatore. L'anno successivo ottenne la promozione nel massimo campionato, meritandosi per quello successivo la chiamata della . Questa esperienza tuttavia non si rivel\u00f2 delle pi\u00f9 fortunate, venendo esonerato prima del termine della stagione.\nPass\u00f2 quindi allo Spezia prima, ed all'Atalanta poi, con la quale apr\u00ec un ciclo nel massimo campionato: dal 1941 al 1945, terminato con le dimissioni in favore di Giuseppe Meazza.. Segu\u00ec un anno e mezzo sulla panchina del , ed un altro su quella del .\nSeguirono numerosi anni di inattivit\u00e0, interrotti prima dal ruolo di direttore sportivo all'Atalanta, e poi dalle panchine con e Aquila Calcio.\nFece anche parte di rappresentative italiane, giocando in quella del \"Nord Ovest\" nella gara di Genova del 30 ottobre 1932 contro la Polonia, in occasione della quale segn\u00f2 3 reti nella vittoria degli azzurri per 5-1."}
{"id": "1804476", "revid": "123211832", "url": "https://it.wikipedia.org/wiki?curid=1804476", "title": "Sindrome TINU", "text": " \nLa sindrome TINU (acronimo in lingua inglese \"Tubulo Interstitial Nephritis and Uveitis\") \u00e8 una malattia autoimmune caratterizzata dalla presenza simultanea di nefrite tubulo-interstiziale e uveite. Si ritrova spesso associata a spondiloartriti sieronegative.\nEpidemiologia.\nNe sono noti circa 202 casi.\nTerapia.\nLa terapia si basa sugli steroidi."}
{"id": "1804477", "revid": "4175", "url": "https://it.wikipedia.org/wiki?curid=1804477", "title": "Yves Saint-Laurent", "text": ""}
{"id": "1804485", "revid": "74754", "url": "https://it.wikipedia.org/wiki?curid=1804485", "title": "Edizioni musicali delle opere di Luigi Cherubini", "text": ""}
{"id": "1804489", "revid": "767487", "url": "https://it.wikipedia.org/wiki?curid=1804489", "title": "Pineville (Missouri)", "text": "Pineville \u00e8 un comune degli Stati Uniti d'America, capoluogo della Contea di McDonald, nello Stato del Missouri.\nPineville aveva, secondo il censimento del 2000, uno popolazione di 768 abitanti.\nLa citt\u00e0 si trova alla confluenza dei fiumi Big Sugar Creek e Little Sugar Creek, che qui si uniscono a formare il fiume Elk."}
{"id": "1804490", "revid": "115533", "url": "https://it.wikipedia.org/wiki?curid=1804490", "title": "Beato Ugo degli Atti", "text": ""}
{"id": "1804496", "revid": "71433", "url": "https://it.wikipedia.org/wiki?curid=1804496", "title": "Amore senza interessi", "text": ""}
{"id": "1804498", "revid": "287204", "url": "https://it.wikipedia.org/wiki?curid=1804498", "title": "Doc Rivers", "text": "Carriera.\nGiocatore.\nHigh school e college.\nRivers, quando era alla Proviso East High School, nell'area metropolitana di Chicago, venne selezionato per giocare il McDonald's All-American Game. Frequent\u00f2 poi la Marquette University per tre anni, durante i quali gioc\u00f2 per la squadra di basket dei Golden Eagles e partecip\u00f2 ai Campionati Mondiali del 1982 in Colombia, dove in finale sbagli\u00f2 il tiro che avrebbe permesso agli Stati Uniti di vincere il titolo.\nNBA.\nDopo gli anni trascorsi all'universit\u00e0 si dichiar\u00f2 eleggibile al Draft NBA 1983, venendo chiamato nel secondo giro, alla scelta numero 31, dagli Atlanta Hawks. Trascorse ad Atlanta le prime sette stagioni, partendo sempre titolare e portando la squadra, assieme all'altra stella Dominique Wilkins, ad ottenere grandi successi durante la stagione. Termin\u00f2 la stagione 1986-87 con una doppia-doppia di media: 12,8 punti e 10 assist per partita.\nRivers venne poi ceduto ai Los Angeles Clippers nel 1991, con cui trascorse una sola stagione. Pass\u00f2 poi ai New York Knicks, dove rimase per due stagioni, arrivando nella seconda in finale persa a gara-7 contro gli Houston Rockets, e termin\u00f2 la sua carriera da giocatore nel 1996, come membro dei San Antonio Spurs.\nAllenatore.\nOrlando Magic (1999\u20132003).\nRivers inizi\u00f2 la sua carriera da allenatore con gli Orlando Magic nel 1999, rimanendovi per quattro stagioni, fino al 2003. Vinse il premio di allenatore dell'anno nel 2000, quando condusse i Magic, considerati quell'anno come l'ultima squadra della Lega dopo la cessione di Shaquille O'Neal e Dennis Scott, al nono posto nella Eastern Conference, mancando per un soffio i play-off.\nRaggiunse invece i play-off nei tre anni successivi, non riuscendo per\u00f2 mai ad andare oltre il primo turno. Venne licenziato nel 2003, dopo un disastroso inizio di stagione, in cui collezion\u00f2 una vittoria e dieci sconfitte. Termin\u00f2 la sua esperienza da allenatore ai Magic con un record vicino al 50%, con 171 vittorie e 168 sconfitte.\nBoston Celtics (2004\u20132013).\nDopo aver passato un anno come commentatore NBA per l'emittente ABC (fu la voce delle Finali NBA del 2004), il 29 aprile del 2004 venne chiamato dai Boston Celtics per ricoprire il ruolo di capo allenatore, diventando cos\u00ec il sedicesimo allenatore nella storia della franchigia. Termin\u00f2 la sua prima stagione con un record positivo (45 vittorie e 37 sconfitte), ma lo peggior\u00f2 nelle successive due, ottenendo 33 vittorie e 49 sconfitte nel 2005-06 e 24 vittorie e 58 sconfitte nel 2006-07 (secondo peggior record della NBA).\nL'anno successivo, complice l'arrivo di Kevin Garnett e Ray Allen, termin\u00f2 la stagione con il miglior record della Lega (66 vittorie e 16 sconfitte) e venne anche chiamato ad allenare la Eastern Conference durante l'NBA All-Star Weekend 2008 a New Orleans, avendo la miglior percentuale di vittorie nella Eastern Conference.\nNell'arco di questa stagione ottenne per tre volte il premio di miglior allenatore del mese (ottobre, marzo e aprile), diventando l'unico allenatore dei Celtics ad aver vinto il premio per tre volte da quando questo venne istituito nel 1982-83. Il 17 giugno 2008 Rivers vinse il suo primo titolo NBA da allenatore, stabilendo il record di maggior numero di partite giocate nella post-season, con 26. Memorabile il bagno di Gatorade che gli riserv\u00f2 Paul Pierce al termine della gara-6 vinta contro i Lakers che gli valse il titolo.\nAnnunci\u00f2 il suo abbandono dopo la stagione 2009-10, nella quale aveva sfiorato un altro titolo perso solo a gara-7 contro i giallo-viola, per poter passare pi\u00f9 tempo con la famiglia ad Orlando, ma successivamente cambi\u00f2 idea e decise di restare anche per la stagione 2010-11, come stabiliva il suo contratto. Il 13 maggio 2011, dopo molte voci che insistevano su un suo ritiro, ESPN riport\u00f2 la notizia che Rivers avesse accettato un'estensione di contratto con i Celtics per altri 5 anni, a 35 milioni di dollari totali. Al termine della stagione 2011-12 venne criticato molto per alcune sue scelte riguardo alla gestione di Ray Allen, che spinsero il giocatore a lasciare Boston.\nLos Angeles Clippers (2013-2020).\nIl 24 giugno 2013 Doc \u00e8 diventato Head Coach dei Los Angeles Clippers, firmando un contratto triennale da 21 milioni di dollari.\nPhiladelphia 76ers (2020-)\nNell'estate 2020 i Philadelphia 76ers annunciano di aver scelto Rivers come capo allenatore della franchigia della Pennsylvania. Nella sua prima stagione ai Sixers arriva primo nella Regular Season in Eastern Conference, perdendo per\u00f2 alle semifinali di Conference contro gli Atlanta Hawks. \nVita privata.\nVive a Orlando, in Florida, con sua moglie Kristen ed i loro quattro figli, Jeremiah, Callie, Austin e Spencer.\nIl suo primogenito Jeremiah ha frequentato la Georgetown University, giocando nella squadra di basket, prima di trasferirsi alla Indiana University, sua figlia Callie ha giocato a pallavolo alla University of Florida, Austin ha frequentato la Duke University prima di venir selezionato come decima scelta assoluta al Draft NBA 2012 dai New Orleans Hornets. Il figlio pi\u00f9 piccolo frequenta ancora la Winter Park High School, giocando nella squadra di basket dei Wildcats.\nRivers \u00e8 il nipote dell'ex giocatore NBA Jim Brewer ed il cugino dell'ex guardia NBA Byron Irvin e dell'ex giocatore MLB Ken Singleton. Il soprannome \"Doc\" gli venne dato dall'aiuto-allenatore della squadra di basket della Marquette University Rick Majerus quando vide che Rivers, in un camp estivo, indossava la maglietta di Doctor J."}
{"id": "1804500", "revid": "287204", "url": "https://it.wikipedia.org/wiki?curid=1804500", "title": "Ayar Auca", "text": "Ayar Auca \u00e8 uno dei fratelli di Ayar Manco, meglio conosciuto come Manco C\u00e1pac, l'eroe primordiale per eccellenza in uno dei principali miti degli Inca.\nQuattro coppie, secondo questa leggenda, sarebbero sorte da una caverna chiamata, in quechua, \"Tambutoco\", ossia \"casa delle finestre\". Erano state originate dal dio Sole e destinate a guidare il genere umano. Assieme a loro, da due spelonche laterali, sarebbero uscite altre genti da cui avrebbe avuto origine il popolo degli Inca.\nDopo varie vicissitudini che avrebbero provocato la perdita di due fratelli, Manco e Ayar Auca sarebbero infine giunti, con i loro sudditi, nella valle del Cuzco che avevano subito riconosciuto come il luogo prescelto per la loro futura citt\u00e0. Ayar Auca (\"Auca\" significa \"guerriero\") si sarebbe incaricato di portare a termine la presa di possesso, cosa che avrebbe effettuato senza apparente difficolt\u00e0.\nAl termine dell'impresa si sarebbe per\u00f2 trasformato in pietra suo malgrado e avrebbe segnato, nella sua nuova dimensione litica, il confine della citt\u00e0 per l'eternit\u00e0. Per i peruviani la trasformazione da sostanza animata a sostanza minerale non significava necessariamente la fine dell'esistenza, atteso che tutto il mondo materiale era considerato pervaso da una forza divina, seppure presente con diversa intensit\u00e0. La nuova natura di Ayar Auca avrebbe quindi rappresentato uno stato di vita differente, caratterizzato dalla durata pressoch\u00e9 eterna della pietra.\nTra le panaca, le famiglie nobili del Cuzco dell'et\u00e0 imperiale, quella denominata \"Cuzco panaca\" faceva probabilmente riferimento alla sua discendenza da Ayar Auca dato che i suoi rappresentanti lo consideravano il loro capostipite fondatore."}
{"id": "1804507", "revid": "174925", "url": "https://it.wikipedia.org/wiki?curid=1804507", "title": "F\u00ebdor I", "text": ""}
{"id": "1804510", "revid": "767487", "url": "https://it.wikipedia.org/wiki?curid=1804510", "title": "Anderson (Missouri)", "text": "Anderson \u00e8 un comune degli Stati Uniti d'America, situato nella Contea di McDonald, nello Stato del Missouri. La cittadina venne fondata alla fine del XIX secolo.\nAnderson aveva, secondo il censimento del 2018, una popolazione di 2254 abitanti."}
{"id": "1804511", "revid": "6923", "url": "https://it.wikipedia.org/wiki?curid=1804511", "title": "INTBAU", "text": "INTBAU (acronimo di International Network for Traditional Building, Architecture &amp; Urbanism) \u00e8 un'organizzazione internazionale nata nel 2001. Si dedica al \"mantenimento e supporto degli edifici tradizionali e dei caratteri locali oltre alla creazione di luoghi migliori in cui vivere\".\nL'organizzazione \u00e8 patrocinata dal Principe del Galles."}
{"id": "1804513", "revid": "466539", "url": "https://it.wikipedia.org/wiki?curid=1804513", "title": "Ritratto del principe Tommaso Francesco di Savoia Carignano", "text": "Tommaso Francesco di Savoia, principe di Carignano, commission\u00f2 due ritratti a van Dyck nel 1634: uno a mezzo busto, che fu poi regalato ai sovrani d'Inghilterra, e questo ritratto equestre. In questo periodo, il principe si trovava all'apice della sua carriera come condottiero militare: era al servizio del re di Spagna Filippo II, che lo aveva nominato reggente dei Paesi Bassi del Sud. Per questo ritratto, van Dyck si rif\u00e0 alla grande tradizione di ritratti equestri, dove il cavallo si sta impennando, a simboleggiare la capacit\u00e0 del principe a reggere le redini del comando anche in momenti difficili. \nTommaso Francesco \u00e8 rappresentato con il bastone di generale e con le insegne e il nastro rosso dell'Ordine dell'Annunziata, conferitegli dal padre, Carlo Emanuele I di Savoia nel 1616. "}
{"id": "1804515", "revid": "401052", "url": "https://it.wikipedia.org/wiki?curid=1804515", "title": "Friedland (Brandeburgo)", "text": "Friedland \u00e8 una citt\u00e0 del Brandeburgo, in Germania.\nAppartiene al circondario dell'Oder-Sprea.\nStoria.\nNel 2003 venne aggregato alla citt\u00e0 di Friedland il soppresso comune di Gro\u00df Muckrow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nFriedland si divide in 16 zone, corrispondenti all'area urbana e a 15 frazioni (\"Ortsteil\"):"}
{"id": "1804519", "revid": "1543377", "url": "https://it.wikipedia.org/wiki?curid=1804519", "title": "Goodman (Missouri)", "text": "Goodman \u00e8 un comune degli Stati Uniti d'America, situato nella Contea di McDonald, nello Stato del Missouri.\nGoodman aveva, secondo il censimento del 2000, uno popolazione di 1.183 abitanti."}
{"id": "1804521", "revid": "149727", "url": "https://it.wikipedia.org/wiki?curid=1804521", "title": "Chossewitz", "text": ""}
{"id": "1804524", "revid": "599013", "url": "https://it.wikipedia.org/wiki?curid=1804524", "title": "Gro\u00df Briesen", "text": ""}
{"id": "1804525", "revid": "149727", "url": "https://it.wikipedia.org/wiki?curid=1804525", "title": "Gro\u00df Muckrow", "text": ""}
{"id": "1804529", "revid": "149727", "url": "https://it.wikipedia.org/wiki?curid=1804529", "title": "Karras", "text": ""}
{"id": "1804530", "revid": "149727", "url": "https://it.wikipedia.org/wiki?curid=1804530", "title": "Klein Muckrow", "text": ""}
{"id": "1804531", "revid": "599013", "url": "https://it.wikipedia.org/wiki?curid=1804531", "title": "Kummerow", "text": ""}
{"id": "1804532", "revid": "149727", "url": "https://it.wikipedia.org/wiki?curid=1804532", "title": "Lei\u00dfnitz", "text": ""}
{"id": "1804535", "revid": "287204", "url": "https://it.wikipedia.org/wiki?curid=1804535", "title": "Lindow", "text": ""}
{"id": "1804537", "revid": "149727", "url": "https://it.wikipedia.org/wiki?curid=1804537", "title": "Niewisch", "text": ""}
{"id": "1804538", "revid": "767487", "url": "https://it.wikipedia.org/wiki?curid=1804538", "title": "Ritratto di Carlo Ludovico e Rupert, principi palatini", "text": "Questo dipinto raffigura i principi palatini Carlo I Luigi del Palatinato e Rupert del Palatinato, figli di Federico V del Palatinato e nipoti del re d'Inghilterra Carlo I. Nel 1637, anno dell'esecuzione del dipinto, i fratelli si trovavano presso la corte di Londra, alla ricerca di aiuti per la guerra che aveva portato alla fuga del padre dal suo regno e che li costringeva all'esilio."}
{"id": "1804539", "revid": "149727", "url": "https://it.wikipedia.org/wiki?curid=1804539", "title": "Pieskow", "text": ""}
{"id": "1804541", "revid": "149727", "url": "https://it.wikipedia.org/wiki?curid=1804541", "title": "Reudnitz", "text": ""}
{"id": "1804542", "revid": "599013", "url": "https://it.wikipedia.org/wiki?curid=1804542", "title": "Schadow", "text": ""}
{"id": "1804543", "revid": "1305772", "url": "https://it.wikipedia.org/wiki?curid=1804543", "title": "Stunt Race FX", "text": "Stunt Race FX (noto come in Giappone) \u00e8 un simulatore di guida della Nintendo, sviluppato dalla Argonaut Software e pubblicato nel 1994 per la console Super Nintendo Entertainment System. Si tratta del secondo videogioco in ordine di tempo ad usare il chip Super FX, ed \u00e8 una serie di corse automobilistiche in 3D, in stile cartone animato."}
{"id": "1804544", "revid": "149727", "url": "https://it.wikipedia.org/wiki?curid=1804544", "title": "Weichensdorf", "text": ""}
{"id": "1804545", "revid": "149727", "url": "https://it.wikipedia.org/wiki?curid=1804545", "title": "Zeust", "text": ""}
{"id": "1804547", "revid": "149727", "url": "https://it.wikipedia.org/wiki?curid=1804547", "title": "F\u00fcrstenwalde", "text": ""}
{"id": "1804556", "revid": "1993636", "url": "https://it.wikipedia.org/wiki?curid=1804556", "title": "Attilio Monaco", "text": "Biografia.\nAttilio Monaco fu una figura poliedrica: diplomatico di carriera in quattro continenti diversi, era inoltre un bibliofilo e collezionista di incunaboli e di edizioni cinquecentine, nonch\u00e9 orientalista e storico, combinando analisi politiche, economiche, sociali, e commerciali sui diversi luoghi visitati.\nTra i suoi incarichi, fu nominato console italiano a Erzurum, in Anatolia orientale, il 27 dicembre 1894, all'epoca del cosiddetto \"biennio rosso\" dei massacri hamidiani subiti dagli armeni. Fu infatti inviato presso l'Impero ottomano per un anno e mezzo, per svolgere un'inchiesta parallela a quella della commissione turco-europea concordata dal sultano Abdul Hamid II e dalle altre potenze sulle cause delle stragi di armeni.\nI suoi rapporti, che riportavano testimonianze degli armeni, di soldati turchi, e dei curdi, chiarirono l'inutilit\u00e0 del lavoro della commissione turco-europea, non ispirata in realt\u00e0 ad accertare la verit\u00e0 sulle stragi, ma piuttosto, essendo condizionata dalle tattiche diplomatiche, a favorire l'oblio delle potenze riguardo alla questione armena; le sue relazioni non incontrarono il favore del Ministro degli Esteri Alberto Blanc, che nel febbraio 1896 invit\u00f2 Monaco ad apportarvi le dovute correzioni, prima di poterle presentare al parlamento italiano."}
{"id": "1804558", "revid": "99063897", "url": "https://it.wikipedia.org/wiki?curid=1804558", "title": "Ritratto di Cornelius van der Geest", "text": "Descrizione.\nQuesto ritratto, dipinto da Antoon van Dyck, rappresenta Cornelius van der Geest, mercante di spezie di Anversa e decano della Gilda dei Mercanti. Fu un ricco collezionista d'arte ed un munifico mecenate: aiut\u00f2 Rubens all'inizio della sua carriera, e possedette molti suoi dipinti."}
{"id": "1804561", "revid": "2076959", "url": "https://it.wikipedia.org/wiki?curid=1804561", "title": "M\u00f2f\u01ce", "text": "M\u00f2f\u01ce (\u672b\u6cd5, kanji: Mapp\u014d, sanscrito: \"saddharma-vipralopa\" (qui inteso come \"scomparsa del vero Dharma\", in tibetano: \"dam pa'i chos rab tu rnam par 'jig pa\") \u00e8 un termine buddhista cinese che indica gli \"ultimi giorni della Legge di Shakyamuni\" secondo alcune dottrine che dividono la diffusione del Dharma in \u00abtre epoche e cinque periodi di cinquecento anni del Dharma\u00bb (\u4e09\u6642, pinyin: \"s\u0101nsh\u00ed\", giapponese: \"sanji\", sanscrito: \"trik\u0101la\").\nTre veleni sono responsabili: orgoglio, avidit\u00e0 e ignoranza. Quelli che guidano le persone.\nQuesta concezione del Dharma diffuso in modo diverso in tre epoche risale, nella Cina del VI secolo all'opera del patriarca Ti\u0101nt\u00e1i (\u5929\u53f0\u5b97), Hu\u00ecs\u012b (\u6167\u601d, 515-577) il \"N\u00e1nyu\u00e8 S\u012b d\u00e0 ch\u00e1nsh\u012b l\u00ecsh\u00ec yu\u00e0nw\u00e9n\" (\u5357\u5dbd\u601d\u5927\u79aa\u5e2b\u7acb\u8a93\u9858\u6587, \"Voto di [Hui]S\u012b grande maestro di dhy\u0101na di N\u00e1nyu\u00e8\", al T.D. 1933) composta nel 558. \nPressoch\u00e9 contemporaneamente giunsero in Cina due opere indiane, il \"Mah\u0101sa\u1e43nip\u0101tas\u016btra\" tradotto, per quanto attiene la sezione pertinente i Tre epoche del Dharma, da Narendraya\u015bas, a cui probabilmente l'opera di Hu\u00ecs\u012b faceva riferimento, cfr. nota pi\u00f9 sotto. \nQueste due opere affermano l'idea di tre epoche e cinque periodi per il Dharma buddhista citando le molte cause del progressivo declino del Buddhismo tra cui indicavano: la violazione dei precetti, le discussioni sul ruolo delle monache, la rivalit\u00e0 tra le scuole, il dare importanza pi\u00f9 alle parole che agli insegnamenti in esse contenuti, la corruzione nei monasteri e le devastazioni provocate nei monasteri del Gandh\u0101ra da parte delle invasioni degli Unni bianchi nel corso del VI secolo. \nI monaci profughi indiani erano sinceramente convinti della fine del Dharma buddhista di Gautama Buddha. Gi\u00e0 prima del VI secolo erano comparsi \"sutra\" indiani che affermavano un progressivo declino del Dharma buddhista (vi sono dei riferimenti in merito anche negli \"\u0100gama-Nik\u0101ya\") ma nessuno era impregnato del pessimismo dei \"sutra\" a cui si rifer\u00ec Hu\u00ecs\u012b. \nIl fatto che quasi contemporaneamente in Cina si scaten\u00f2 una dura persecuzione anti-buddhista da parte della dinastia degli Zhou Settentrionali (574-77) sembr\u00f2 confermare l'esistenza del periodo di \"m\u00f2f\u01ce\". \nCi\u00f2 provoc\u00f2 la diffusione di due scuole buddhiste che fecero della dottrina del \"m\u00f2f\u01ce\" uno dei temi cruciali del proprio insegnamento: la scuola S\u0101nji\u0113 (\u4e09\u968e\u6559, \"S\u0101nji\u0113 ji\u00e0o\") fondata da X\u00ecnx\u00edng (\u4fe1\u884c, 540-593) e la scuola \"J\u00ecngt\u01d4\" (\u6de8\u571f\u5b97, \"J\u00ecngt\u01d4 z\u014dng\", fondata con il monaco T\u00e1nlu\u00e1n). \nIn Cina si diffusero presto anche quattro cronologie sull'interpretazione dei \u00abtre epoche e cinque periodi del Dharma\u00bb le quali partivano tutte dalla data del 949 a.C., considerata la data (errata) della morte del Buddha \u015a\u0101kyamuni secondo le credenze cinesi. La prevalente tra queste cronologie voleva che il periodo di \"m\u00f2f\u01ce\" durasse diecimila anni dopo cinquecento anni di \"vero Dharma\" e mille anni di \"Dharma contraffatto\", quindi la data di inizio del \"mofa\", secondo questa cronologia, \u00e8 il 549 d.C. \nDa notare che in Giappone si diffuse invece la credenza secondo la quale anche se il \"mapp\u014d\" doveva durare diecimila anni, l'era del \"vero Dharma\" durava mille anni esattamente quanto quella del \"Dharma contraffatto\", cos\u00ec che l'era \"mapp\u014d\" si avviava a partire dal 1049. \nDagli scritti di Nichiren, l\u2019espressione kosen rufu appare nella traduzione cinese del ventitreesimo capitolo del Sutra del Loto, dal titolo \"Precedenti vicende del bodhisattva Re della medicina\": \u00abDopo la mia estinzione, nell\u2019ultimo periodo di cinquecento anni, dovrai diffonderlo in tutto Jambudvipa e non permettere mai che la sua diffusione sia interrotta\u00bb.\nUna seconda differenza tra Cina e Giappone sul concetto del \"m\u00f2f\u01ce-mapp\u014d\" \u00e8 che mentre le scuole buddhiste cinesi consideravano tale credenza senza attribuirgli un ruolo preminente ai fini dell'insegnamento e della pratica, in Giappone tale concezione fin\u00ec per avere un sapore \"millenaristico\" che coinvolse insegnamenti e pratiche diffusi pressoch\u00e9 in tutte le scuole, con particolare riguardo alle scuole Tendai, del buddhismo Nichiren, del buddhismo della Terra Pura e del buddhismo Zen."}
{"id": "1804562", "revid": "401052", "url": "https://it.wikipedia.org/wiki?curid=1804562", "title": "Storkow", "text": "Storkow (Mark) \u00e8 una citt\u00e0 del Brandeburgo, in Germania.\nAppartiene al circondario dell'Oder-Sprea.\nStoria.\nNel 2003 vennero aggregati alla citt\u00e0 di Storkow (Mark) i soppressi comuni di Bugk, G\u00f6rsdorf bei Storkow, Gro\u00df Eichholz, Gro\u00df Schauen, Kehrigk, Kummersdorf, Philadelphia, Rieplos e Selchow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nStorkow si divide in 15 zone, corrispondenti all'area urbana di Storkow e a 14 frazioni (\"Ortsteil\"):\nAmministrazione.\nGemellaggi.\nStorkow \u00e8 gemellata con:"}
{"id": "1804563", "revid": "767487", "url": "https://it.wikipedia.org/wiki?curid=1804563", "title": "Sileno ebbro (van Dyck)", "text": "Il Sileno ebbro \u00e8 un dipinto a soggetto mitologico di Antoon van Dyck che prende spunto da dipinti simili di Rubens."}
{"id": "1804567", "revid": "1494169", "url": "https://it.wikipedia.org/wiki?curid=1804567", "title": "Lauca", "text": ""}
{"id": "1804568", "revid": "124277505", "url": "https://it.wikipedia.org/wiki?curid=1804568", "title": "Morinda citrifolia", "text": "Il noni o gelso indiano (\"Morinda citrifolia\" ) \u00e8 una pianta appartenente alla famiglia delle Rubiaceae. \u00c8 conosciuta anche come nonu, nono, bumbo, lada, munja, e Canary wood.\nEtimologia.\nIl nome latino del genere, \"Morinda\", deriva dalla fusione delle due parole \"morus\" (gelso) e \"India\".\nL'epiteto specifico, \"citrifolia\", allude alle foglie che hanno una certa somiglianza con quelle del limone (\"citrus\").\nNoni, Il nome comune pi\u00f9 usato, \u00e8 di origine polinesiana.\nDescrizione.\nIl noni \u00e8 un piccolo albero sempreverde, con altezza di solito compresa tra 3 e 6 m (eccezionalmente fino a 10).\nLe foglie sono ellittiche o ovate e piuttosto grandi (da 20 a 45\u00a0cm).\nI fiori sono \"perfetti\", contengono cio\u00e8 sia l'apparato maschile (polline) sia l'apparato femminile (ovario). Essi sono forniti di 5 petali, anche 6, e sono riuniti in infiorescenze globose. Quando i fiori appassiscono e cadono, lasciano sulla massa sottostante delle cicatrici chiamate \"occhi\", circondate da una marcatura pentagonale o esagonale a seconda di quanti petali aveva il fiore.\nCi\u00f2 che viene chiamato frutto \u00e8 in realt\u00e0 un sincarpo, cio\u00e8 la fusione di molti piccoli frutti in un'unica massa, come accade per le more di gelso.\nI frutti del noni nascono sullo stesso ramo in tempi successivi per cui si possono avere dei frutti maturi, frutti acerbi, frutti in fiore e boccioli che daranno origine a nuovi frutti. Il Noni \u00e8 una delle poche piante che produce fiori in presenza del frutto e produce frutti in tutti i mesi dell'anno.\nIl frutto del noni, attraverso le sue fasi di maturazione, assume un colore verdastro che man mano tende al giallo per diventare giallo biancastro e traslucido nella piena maturazione. Quando \u00e8 maturo, \u00e8 lungo 5\u201310\u00a0cm, \u00e8 tenero ed esala un odore sgradevole che richiama alla mente l'odore del formaggio maturo.\nSi ritiene che la diffusione del noni in un'ampia area geografica sia dovuta alla particolarit\u00e0 dei semi che, dotati di una sacca d'aria, possono galleggiare sull'acqua per mesi restando vitali e possono percorrere grandi distanze trasportati dalle correnti.\nLe radici hanno una forte capacit\u00e0 di espandersi lateralmente. Nelle Hawaii si trovano spesso piante che affondano le loro radici nella roccia lavica solidificata e sprofondano negli anfratti per trovare nutrimento ed acqua.\nDistribuzione e habitat.\nAreale d'origine.\n\"Morinda citrifolia\" \u00e8 originaria del sud-est asiatico, tropicale e temperato-caldo, dall'India fino a Taiwan e fino all'Australia settentrionale.\nLa specie si \u00e8 inselvatichita in altre aree dove \u00e8 stata portata dall'uomo.\nArea di coltivazione.\nQuesta pianta prospera in tutto il mondo in un'ampia variet\u00e0 di ecosistemi tropicali e temperato-caldi con temperatura media annua tra i 20\u00a0\u00b0C e i 35\u00a0\u00b0C.\nPer quanto riguarda gli altri fattori ambientali, l'adattabilit\u00e0 del noni \u00e8 molto spinta. Pu\u00f2 essere coltivato su tutti i tipi di suoli, acidi, neutri o alcalini, e resiste anche a elevate concentrazioni saline per cui \u00e8 possibile trovarlo in prossimit\u00e0 delle spiagge. Sopporta esposizioni soleggiate e in ombra e climi aridi o umidi (precipitazioni atmosferiche comprese tra 250 e 4000\u00a0mm annui).\nOggi il noni \u00e8 presente in tutta la fascia tropicale: nei Caraibi, in Polinesia, in Africa, in India ecc.\nIl massimo centro di coltivazione \u00e8 la Polinesia, in particolare Tahiti. Alcuni sostengono che le piante del noni troverebbero in Polinesia il loro habitat ideale, grazie al suolo vulcanico di origine antica con un basso contenuto di metalli pesanti e alla totale assenza di inquinamento. La raccolta e la trasformazione dei frutti di noni in queste isole ha una storia plurisecolare e offre oggi uno sbocco alternativo all'economia locale nonch\u00e9 una possibilit\u00e0 occupazionale per le nuove generazioni.\nUsi.\nUsi alimentari.\nIl noni viene impiegato da diversi secoli per scopi alimentari, ma questo uso \u00e8 sempre stato scoraggiato dall'odore sgradevole. .\nSono riportati i seguenti usi alimentari:\nLe foglie del noni vengono usate anche come alimento per gli animali domestici e per i bachi da seta (India). A Porto Rico i frutti vengono usati come alimento per i maiali.\nUsi non alimentari.\nLa corteccia del noni contiene un pigmento rosso e le radici contengono un pigmento giallo; entrambi sono usati, con minori rese di altre specie del genere \"Morinda\", per la produzione di coloranti per tessuti e pellami.\nIl legno \u00e8 utilizzato, come il legno di altre specie arboree, per costruzioni, legna da ardere, sculture ecc. Quest'uso \u00e8 per\u00f2 marginale.\nDai semi si ricava un olio repellente per gli insetti.\nValore officinale.\nTradizionalmente nelle culture hawaiane e polinesiane la pianta era considerata sacra e veniva venerata perch\u00e9 fonte di vita. I guaritori indigeni kahuna, che utilizzavano erbe e piante autoctone, la chiamavano \u201calbero della vita\u201d, \u201cpianta che uccide il dolore\u201d e anche \u201calbero del mal di testa\u201d. Tutte le parti del noni (corteccia, radici, foglie, fiori e frutti) sono state utilizzate in erboristeria per le loro propriet\u00e0 medicinali.\nLe propriet\u00e0 attribuite al noni sono simili a quelle attribuite nell'erboristeria tradizionale cinese alla congenere \"Morinda officinalis\".\nOggi la ricerca farmacologica ha riconosciuto la presenza nel noni di principi attivi, tra cui la Xeronina e/o la proxeronina, \nSucco di noni.\nTradizionalmente i guaritori indigeni della Polinesia preparavano un succo utilizzando i frutti maturi che venivano lasciati fermentare al sole per lunghi periodi. Ancora oggi le aziende che hanno avviato il business internazionale attorno al fenomeno noni seguono l'antico e tradizionale metodo di fermentazione.\nNel 2003 la Commissione europea ha autorizzato la commercializzazione del succo di Noni in Europa come \"nuovo ingrediente alimentare\". Nel corso del procedimento che ha portato a questa decisione il Comitato Scientifico per i Prodotti Alimentari ha rilasciato un parere favorevole, rilevando per\u00f2 che non ci sono prove di \"particolari effetti benefici del succo di Noni, superiori a quelli di altri succhi di frutta\"."}
{"id": "1804570", "revid": "339392", "url": "https://it.wikipedia.org/wiki?curid=1804570", "title": "Alt Stahnsdorf", "text": ""}
{"id": "1804571", "revid": "339392", "url": "https://it.wikipedia.org/wiki?curid=1804571", "title": "Bugk", "text": ""}
{"id": "1804573", "revid": "119557158", "url": "https://it.wikipedia.org/wiki?curid=1804573", "title": "G\u00f6rsdorf", "text": ""}
{"id": "1804575", "revid": "339392", "url": "https://it.wikipedia.org/wiki?curid=1804575", "title": "Gro\u00df Eichholz", "text": ""}
{"id": "1804577", "revid": "80598", "url": "https://it.wikipedia.org/wiki?curid=1804577", "title": "Rinaldo Ebasta", "text": ""}
{"id": "1804578", "revid": "339392", "url": "https://it.wikipedia.org/wiki?curid=1804578", "title": "Gro\u00df Schauen", "text": ""}
{"id": "1804579", "revid": "183694", "url": "https://it.wikipedia.org/wiki?curid=1804579", "title": "Umberto Leanza", "text": "Biografia.\nAllievo di Rolando Quadri. Dal 1981 \u00e8 stato professore ordinario di diritto internazionale presso la facolt\u00e0 di giurisprudenza dell'Universit\u00e0 degli studi di Roma Tor Vergata. \u00c8 stato Capo del Contenzioso Diplomatico, Trattati e Affari legislativi, del Ministero degli Esteri. \u00c8 Presidente del comitato scientifico della Societ\u00e0 Italiana per la Protezione dei Beni Culturali (SIPBC). \u00c8 Presidente della Societ\u00e0 Italiana di Diritto Internazionale. \u00c8 Presidente onorario dell'Istituto di Studi Europei Alcide de Gasperi.\nNel 2008 la facolt\u00e0 di giurisprudenza dell'Universit\u00e0 degli studi di Roma Tor Vergata gli dedica gli \"Scritti in onore di Umberto Leanza\", con contributi di molti degli allievi formatisi sotto il suo insegnamento e di amici giuristi.\nOpere.\nTra la sua vasta produzione scientifica figurano le monografie \"Intorno agli effetti della guerra sui trattati\" (1957), \"Fenomeni di contiguit\u00e0 aerea nel diritto internazionale\" (1961), \"Legittima difesa, autopreservazione e stato di necessit\u00e0 in diritto internazionale\" (1963), \"Il procedimento di controllo in materia di aiuti e l'art 93 del Trattato CEE\" (1964), \"Sulla situazione delle navi private nel diritto internazionale\" (1965), Problemi \"giuridici della navigazione nucleare: la responsabilit\u00e0 dell'armatore\" (1965), \"Saggi di diritto internazionale della navigazione\" (1979), \"Saggi di diritto delle comunit\u00e0 europee (1981), Nuovi saggi di diritto del mare\" (1988), \"Il nuovo diritto del mare e la sua applicazione nel Mediterraneo\"(1993), \"Storia e diritto nelle relazioni internazionali della Repubblica di San Marino\" (2004, 2 voll.). \"I beni culturali tra realt\u00e0 locale e globalizzazione\" (Edizioni Nagard, 2008)."}
{"id": "1804580", "revid": "339392", "url": "https://it.wikipedia.org/wiki?curid=1804580", "title": "Kehrigk", "text": ""}
{"id": "1804581", "revid": "339392", "url": "https://it.wikipedia.org/wiki?curid=1804581", "title": "Klein Schauen", "text": ""}
{"id": "1804583", "revid": "106740000", "url": "https://it.wikipedia.org/wiki?curid=1804583", "title": "Kummersdorf", "text": "Kummersdorf \u00e8 il nome delle seguenti localit\u00e0:"}
{"id": "1804584", "revid": "339392", "url": "https://it.wikipedia.org/wiki?curid=1804584", "title": "Limsdorf", "text": ""}
{"id": "1804585", "revid": "1776051", "url": "https://it.wikipedia.org/wiki?curid=1804585", "title": "Good 2B Alive", "text": "Good 2B Alive \u00e8 il quarto album in studio del gruppo musicale statunitense Steelheart, pubblicato nel 2008 dalla Steelheart Records.\nIl disco.\nLe tracce \"LOL\", \"Buried Unkind\" e \"Twisted Future\" erano precedentemente apparse nell'EP promozionale \"Just a Taste\" pubblicato nel 2006.\nMichael Matijevic ha suonato tutte le parti di chitarra ritmica (sia elettriche che acustiche), ad eccezione di \"Shine a Light for Me\" dove Uros Raskovski ha eseguito le parti sia ritmiche che soliste. Matijevic ha inoltre suonato le parti di chitarra solista nei brani \"LOL\" e \"Underground\".\nLe parti di chitarra solista nei brani \"You Showed Me How to Love\" e \"Good 2B Alive\" sono prese da sessioni demo registrate da Matijevic e Uros Raskovski agli Steelheart Studios nel 2005.\nNonostante venga accreditato nelle note dell'album, il bassista Rev Jones ha suonato solo nelle tracce \"Twisted Future\" e \"Good 2B Alive\". Le restanti parti di basso sono state eseguite dal turnista Sigve Sjursen."}
{"id": "1804586", "revid": "339392", "url": "https://it.wikipedia.org/wiki?curid=1804586", "title": "Rieplos", "text": ""}
{"id": "1804589", "revid": "113795891", "url": "https://it.wikipedia.org/wiki?curid=1804589", "title": "Selchow", "text": ""}
{"id": "1804590", "revid": "339392", "url": "https://it.wikipedia.org/wiki?curid=1804590", "title": "Wochowsee", "text": ""}
{"id": "1804591", "revid": "1494169", "url": "https://it.wikipedia.org/wiki?curid=1804591", "title": "Madidi", "text": ""}
{"id": "1804599", "revid": "149727", "url": "https://it.wikipedia.org/wiki?curid=1804599", "title": "Nieder Neuendorf", "text": ""}
{"id": "1804604", "revid": "149727", "url": "https://it.wikipedia.org/wiki?curid=1804604", "title": "Stolpe-S\u00fcd", "text": ""}
{"id": "1804608", "revid": "262457", "url": "https://it.wikipedia.org/wiki?curid=1804608", "title": "Mappo", "text": ""}
{"id": "1804616", "revid": "15756", "url": "https://it.wikipedia.org/wiki?curid=1804616", "title": "Carlo Pastorino", "text": "Scrittore, novellista, poeta ed ecologista \"ante litteram\". Svolge l'attivit\u00e0 di letterato mantenendosi per\u00f2 libero da condizionamenti di case editrici e circoli letterari attraverso la professione di insegnante, e trascorrendo per questo con la famiglia molti anni soprattutto ad Acqui e a Genova.\nContraendo forti debiti avvia nel 1914 l'acquisto della natia Vallechiara, in cui la presenza degli avi \u00e8 documentata dal 1500, e la valorizza dallo stato dovuto alla plurisecolare dipendenza marchionale, alla natura montana, alla vicinanza con il mar Ligure e alle perturbazioni provenzali. Operatori atmosferici che concorrono, insieme alla orografia, a un microclima che conferisce a Masone erbe, boschi, aria pura e ricchezza d'acque sorgive che \"rendono gradevole\", \"fanno variato e salutare il soggiorno\" e sono fonte continua d'ispirazione per i suoi scritti.\nIl \"Poeta\" - cos\u00ec vi \u00e8 ancora noto oggi Carlo Pastorino -, dopo la Liberazione ne diventa primo cittadino. Ex combattente e prigioniero della Prima guerra mondiale viene poi coinvolto - anche per l'incarcerazione del figlio partigiano Agostino - in vicende collaterali alla Seconda guerra mondiale. Al termine del conflitto si adopera per onorare la memoria dei 59 martiri della Strage del Turchino - vittime di uno degli eccidi nazifascisti della zona - attraverso l'esumazione, la ricostruzione della cripta di un'abbazia dell'XI secolo - poi restaurata - che ne accoglie una parte. Per essi compone un'elegia poi data alle stampe, oggi inserita nella inedita \"Leggenda di Bosco Appennino\".\nInfanzia e studi.\nNasce in una cascina della Valle Stura posta in localit\u00e0 Vallechiara di Masone (Genova) il 17 luglio 1887 da Agostino e Maria Maddalena Ottonello. \u00c8 il terzultimo di sei figli. Gli altri, in ordine di et\u00e0, sono: Giuseppe, Filippo, Giovanni Battista, Pietro e Caterina.\nDopo la scuola elementare per aiutare i genitori fittavoli dei marchesi Pallavicini, Carlo Pastorino interrompe gli studi e lavora come pastore, fabbro, sarto.\nLi riprende nel 1904, a diciassette anni, presso un sacerdote del suo paese e successivamente diviene alunno del ginnasio nel seminario vescovile di Acqui. Nel 1906 passa al ginnasio-liceo \"Doria\" di Genova.\nConvittore presso la Congregazione dei figli di Maria di Antonio Piccardo, \u00e8 assistente degli studenti pi\u00f9 giovani. Continua a frequentare il \"Doria\" ma nel 1910 si trasferisce alla Casa Manzoni del barnabita Giovanni Semeria, fondata per ospitare gli studenti lontani dalle famiglie. Nel 1911 consegue la maturit\u00e0 classica senza sostenere l'esame di stato grazie all'alta media dei voti di ammissione.\nAlla Facolt\u00e0 di Lettere dell'Universit\u00e0 di Genova \u00e8 allievo di Alfredo Galletti. Con la chiamata alla Prima guerra mondiale interrompe la frequenza. Si laurea alla vigilia del congedo, nel 1919, discutendo una tesi su Manzoni.\nL'inizio dell'attivit\u00e0 artistica e il commento di un critico sull'autodefinizione pastoriniana della propria poetica.\n\"Idilli in villa\", il suo primo libro, \u00e8 una raccolta di versi poi ripudiata che esce nel 1911. Pubblica nel 1914 un ulteriore libro di poesie acerbe, \"Valle Chiara\", che rielabora in parte negli ultimi anni di vita.\nNel 1915 presenta la raccolta di novelle \"I tesori della mamma\", pure ripudiata.\nEsce nel 1921 \"La Madonna di Fanaletto\", iniziata durante la prigionia, rielaborata poi per un'edizione del 1942. Il libro inizia con le parole: \u00abNella mia casa povera non entr\u00f2 mai la miseria\u00bb. E lo scrittore e storico della letteratura Fausto Montanari, al Convegno del centenario sull\"'Opera letteraria di Carlo Pastorino\", afferma: \nPer \"La prova della fame\", in cui Pastorino riporta ancora le parole \u00abNella mia casa povera...\u00bb e prosegue per esse con: \u00ab... avevo trovato il mio stampo. Tutta la mia vita di scrittore sarebbe partita da l\u00ec; cio\u00e8 da una prosa amicale, ragionata e calma, la quale fosse comunione di spirito con spirito, fatta nelle ore di silenzio, per il raccoglimento e la pace\u00bb, Montanari rileva:\ne sottolinea che Pastorino poi commentandone - sempre dalla \"Prova della fame\" - il brano: \u00abVedevo come la natura nel suo creare fosse pacata, lenta, guardinga; e come essa - gli antichi lo avevano gi\u00e0 rilevato - non procedesse a sbalzi e a salti; ma come in lei tutto fosse concatenato, fuso, armonico, leggiadro e necessario. Una tale concatenazione e fusione e armonia e leggiadria e necessit\u00e0 io trovavo nelle pagine dei prosatori e poeti che leggevo.\u00bb, scrive: \nLa chiamata alle armi.\nCome soldato semplice segue, nel 1916, prima il corso alpini a Ceva e poi quello di allievo ufficiale di fanteria a Parma.\nIn luglio \u00e8 al fronte in Vallarsa nel 69\u00ba reggimento; nei giorni 11-13 settembre guida il suo reparto alla riconquista della selletta Battisti e nel corso dell'azione viene anche ferito. Il comportamento gli vale in vita una medaglia d'argento al valor militare.\nTrasferito dal fronte trentino a quello del Carso il 25 maggio 1917, il 4 giugno viene fatto prigioniero sul Monte Ermada. Deportato e rinchiuso nella camerata 101 della fortezza di Theresienstadt, in Boemia, ha come compagni di prigionia il commediografo Cesare Vico Lodovici, l'insegnante Paolo Ferrini, Piero Dottore e il musicista Mario Labroca.\nFinita la guerra rientra a Masone nel 1918 ma, non ancora congedato, viene assegnato a un deposito di Firenze.\nSposa nel 1919 Carmelina Ces\u00e0ri, di famiglia cremonese, maestra, conosciuta prima della partenza per il fronte. Nel 1920 nasce Agostino, il primo figlio.\nLa professione di insegnante, il corpo della sua attivit\u00e0 artistica e ulteriori valutazioni critiche.\nInizia a insegnare nel 1920 in scuole di Genova, Novi Ligure e Casalmaggiore.\nProfessore al ginnasio di Acqui nel 1924, pubblica il romanzo autobiografico \"Il ruscello solitario\". Nella cittadina piemontese rimane fino al 1932. Dopo otto anni dalla fine del primo conflitto mondiale, nel 1926, d\u00e0 alle stampe il libro di memorie di guerra \"La prova del fuoco\" Giovanni Titta Rosa, giornalista, scrittore e poeta, critico sicuro e attento ai valori letterari, segnala \"La prova del fuoco\" su \"La Fiera Letteraria\" del 5 settembre 1926:\n\"La prova del fuoco\" ottiene cos\u00ec un notevole successo e viene raccomandata in lettura agli studenti del corso d'italiano del giornalista, scrittore ed editore Giuseppe Prezzolini alla Columbia University di New York. Lo stesso Prezzolini ne scrive da New York a Pastorino in una lettera il 18 aprile 1931.\nIl consenso della critica non \u00e8 neppure pari a quello dei lettori. Ristampato pi\u00f9 volte, il libro viene pubblicato in seconda riveduta edizione nel 1931.\nDopo la nascita del secondo e ultimo figlio Piero (1926), nel 1927 esce il romanzo \"Il fratello mend\u00ecco\", ma non si ripete l'affermazione di \"La prova del fuoco\". Di seguito lo scrittore svolge attivit\u00e0 pubblicistica sui quotidiani \"Il Cittadino\" (Genova) e \"L'Avvenire d'Italia\" (Bologna) e sul settimanale \"La Festa\" (Bologna). Gli Artigianelli di Pavia gli editano nel 1930 \"Bacche d'agrifoglio\" e \"Orme sull'erba\" e Pastorino vi dirige le collane di narrativa \"Scrittori contemporanei\" e \"Piccola vela\".\nFinalista nel 1931 al premio Bagutta con \"Bacche d'agrifoglio\", riceve dall'Accademia d'Italia un premio d'incoraggiamento. Nominato docente al ginnasio \"Colombo\" di Genova, si trasferisce con la famiglia nel capoluogo ligure nel 1932.\nLa critica sulle edizioni postume di \"La prova del fuoco\", \"La prova della fame\" e \"Il ruscello solitario\".\n\"La prova del fuoco\", insieme a \"La prova della fame\", in \"La mia guerra\", esce in versione definitiva nel 1989 a cura di Francesco De Nicola. Di questo libro e della edizione del 2000 del \"Ruscello solitario\", scrive Alessandro Armato sull\"'Avvenire\" del 9 agosto 2000, in \"La terra alla \u00abprova del fuoco\u00bb\":\nIl 12 luglio 2008, il critico Fiorenza Aste sul blog \"Soglie e flussi: Historica - Il Foglio letterario\" n. 2 afferma poi per la \"Prova del fuoco\":\nperch\u00e9 quello di Pastorino \u00e8\nOttantadue anni dopo Giovanni Titta Rosa, Fiorenza Aste conferma cos\u00ec in altri termini il giudizio del critico abruzzese.\nLo scrittore di montagna, Mario Martinelli, nel suo libro \"Dalla vita di un jobrero\" cita Pastorino sia per i percorsi indicati nella \"Prova del fuoco\" sia per le meditazioni pastoriniane, sue compagne durante le solitarie ascese alle cime della Vallarsa - luogo dove vive e dal quale traggono ispirazione i suoi libri.\nLo scrittore vallarsese, da dove Pastorino aveva partecipato alla Grande Guerra - fonte delle \"Cose vere\" della \"Prova del fuoco\" -, scrive nel 2009:\ne prosegue:\nCitazioni di e su Carlo Pastorino vengono da \"Il Montanaro, conversazioni con Mario Martinelli\" di Fiorenza Aste; e, il 18 gennaio 2009, ne appaiono sul citato blog del critico-scrittrice-poetessa trentina, attraverso il suo \"Sulle tracce di Carlo Pastorino: una giornata sul Monte Trappola\".\nIl docente Giulio Sardi, nel giugno 2005 sul periodico culturale nazionale \"Corale citt\u00e0 di Acqui Terme\", afferma in \"Acqui contadina nei ricordi di Carlo Pastorino\" che la ristampa del \"Ruscello solitario\" mentre sul settimanale della diocesi di Acqui Terme \"L'Ancora\" del 15 aprile 2007, segnala con \"Un autore da riscoprire\" i principali scritti di e su Carlo Pastorino. E nello stesso numero, in \"Una pagina di Carlo Pastorino per Monterosso\", si pu\u00f2 leggere \"Gente di collina: ville e ritrovi\", riduzione del Sardi di uno scritto acquese pastoriniano.\nNel novembre 2010 esce l'ultima edizione di \"La prova del fuoco\" con postfazione di Francesco De Nicola, presentata in anteprima al II festival vallarsese degli scrittori di montagna \"Tra le rocce e il cielo\".\nLe opere di guerra pastoriniane e la \"Commedia\" dantesca.\nFabio Todero, in questo suo libro della collana \"Civilt\u00e0 del Risorgimento\" a cura di Giulio Cervani, entra poi nel merito dei due libri pastoriniani con sottolineature, citazioni e commenti che approndiscono quanto qui riportato e a sua dimostrazione, in modo ricco e non scontato.\nIl progetto di una trilogia di pace.\nEsce nel 1932 il primo volume, \"La casa del villaggio\", trilogia della prima stesura di \"La leggenda di Bosco Appennino\".\nVengono poi editi nel 1934 \"Il miracolo dei funghi\" e il citato \"A fuoco spento\", libro del viaggio di ritorno ai luoghi del conflitto.\nAlcune delle altre opere.\n\"Tempo di raccolta\" esce nel 1935. Nel 1937 viene dato alle stampe \"Una cosa da nulla\" Vengono poi pubblicati il romanzo autobiografico \"Il bacio della primavera\" e \"Antologia latina\", per i ginnasi inferiori e gli istituti tecnici e magistrali.\nDue anni dopo (1939) entra in libreria \"La casa della montagna\", secondo volume dell'annunciata trilogia, che la casa editrice ritira subito dalla circolazione per il contenuto considerato audace di alcuni passi. L'opera non viene per\u00f2 corretta ma riscritta e ampliata, sempre con il titolo di \"La leggenda di Bosco Appennino\".\nDopo aver fino ad allora pubblicato i suoi libri presso case editrici cattoliche, Pastorino approda nel 1940 a un importante editore laico, Garzanti, con \"Il canto dell'uccello migratore\". Nel 1941, sul primo numero del mensile \"Il Romanzo\", appare il romanzo \"popolare\" a metafora \"La fantastica notte di Torrebianca\" risalente - a detta dello scrittore in una intervista del 1929 - a molti anni prima. Esce poi, in collaborazione con Cino Stoppino, l'antologia italiana per la scuola media \"Novissima\".\nUn lungo viaggio nell'Europa nord occidentale.\nNell'estate del 1935, visita Francia, Lussemburgo, Belgio, Paesi Bassi e Svizzera. Dall'osservazione delle campagne, dell'ultima nazione in particolare, gli nascono spunti (parte di un inedito incompiuto) per proseguire la coltivazione del suo podere di Vallechiara con altre variet\u00e0 di alberi da frutta e di fiori.\nLe vicende legate alla seconda guerra mondiale.\nDopo il bombardamento su Genova del novembre 1942 che rende inagibile il \u00abColombo\u00bb, viene istituita una succursale per la scuola media a Campo Ligure e Pastorino ne diviene insegnante, ritornando cos\u00ec a stabilirsi a Masone nel 1943.\nMembro dal 1944 del Comitato di Liberazione Nazionale (CLN) di Masone, convive con la Resistenza perch\u00e9 il figlio Agostino, capo di stato maggiore della partigiana Divisione Mingo, viene catturato dalle brigate nere e detenuto nel carcere genovese di Marassi fino alla Liberazione.\nDalla Liberazione fino al dicembre del 1945 \u00e8 sindaco della Liberazione di Masone. Si impegna - come in parte detto - per la riesumazione e la tumulazione di diversi dei 59 martiri della Strage del Turchino nella cripta dell'abbazia di S. Maria in Vezzulla, detta il Romitorio.\nRifacendosi all'esperienza vissuta dal figlio maggiore Agostino, scrive - sempre nel 1945 - \"I nostri figli a Marassi\", quale prefazione al libro di Giorgio Chiavola \"SS-IV Sezione\" (\"drammi nelle carceri naziste\").\nNello stesso anno (1945) rientra a Genova e riprende l'insegnamento al \u00abColombo\u00bb. Nel 1949 passa dall'insegnamento pubblico a quello privato presso l'istituto S. Nicola.\nPubblicazioni dopo la seconda guerra mondiale.\nNel 1950 esce \"II Sempiterno\", primo volume della ripresa \"Leggenda di Bosco Appennino\", in cinque volumi o parti, di complessive 2000-2500 pagine. Pur con il secondo volume in bozze e pronti gli altri, la pubblicazione viene sospesa. Va invece in libreria l'edizione definitiva di \"Il ruscello solitario\", romanzo autobiografico con il quale l'autore, in occasione dell'edizione del 2000, viene considerato da Alessandro Armato - sempre su \"Avvenire\" del 9 agosto 2000 - la quale \nGraziella Merlatti, a proposito di \"Il ruscello solitario\", nell'articolo \"Il sereno cantore dell'Appennino ligure\" su \"L'Osservatore Romano\" del 16 maggio 2002, fa eco e approfondisce Armato cos\u00ec:\npare che\nNel 1951 pubblica \"Rospetto\", rielaborazione del romanzo \"II fratello mend\u00ecco\".\nI racconti, le novelle e le fiabe.\nSono numerosissimi, centinaia, e tutti regolarmente pubblicati su quotidiani e riviste. Un nutrito gruppo di novelle ha per argomento il Natale. Due fiabe per la scuola, \"La pi\u00f9 bella fata del mondo\" (per bambini di sette anni) e \"La cascina della montagna\" (per bambini di otto e nove anni), sono edite nella collana illustrata \"Le primaverine\" della Editrice Libraria di Milano nel 1922.\nGli ultimi dieci anni.\nColpito da grave malattia nel 1951, nel 1952 assume comunque la presidenza dell'istituto tecnico genovese \"Antonio Piccardo\".\nPer idea e interessamento di Marie Ighina, moglie del dottor Eraldo Ighina primario dell'ospedale di Ovada (AL), assieme a Carlo Pestarino, padre di Isidoro, comandante dei 59 martiri della Strage del Turchino, diviene possibile il restauro della citata abbazia del sec. XI - oggetto nel 1915 di un voto di Pastorino in partenza per il fronte, espresso nella poesia \"Il voto\" - grazie all'arrivo di un contributo statale concesso dal ministro Sereni - a cui non \u00e8 estraneo l'allora deputato Sandro Pertini, che aveva soggiornato nella casa dei parenti Ighina in Valle Chiara. La chiesa oggi \u00e8 vigilata e curata dall'Associazione degli alpini di Masone e in essa sono custoditi oltre a caduti della lotta di Liberazione anche personaggi ad essa legati.\nNel 1959 Pastorino lascia la presidenza del \"Piccardo\" e si ritira definitivamente a Masone.\nPer dieci anni si occupa della sua Vallechiara e lavora al riordino dei propri scritti, al rifacimento di alcuni, alla conclusione di altri e alla raccolta e al commento in due volumi di poesie.\nIl \"Poeta\" muore in Vallechiara di Masone il 29 ottobre 1961 dopo aver completato pochi mesi prima l'ultima sua poesia, \"La cetra\". Viene tumulato nella cripta dell'abbazia di S. Maria in Vezzulla (il Romitorio), dove lo seguiranno le spoglie della moglie Carmelina Ces\u00e0ri.\nIl Convegno del centenario.\nIn occasione del centenario dalla nascita viene organizzato, in parte a Genova e in parte a Masone, il convegno nazionale di studi \"L'opera letteraria di Carlo Pastorino\"."}
{"id": "1804619", "revid": "599013", "url": "https://it.wikipedia.org/wiki?curid=1804619", "title": "Chiesa di Santa Maria di Propezzano", "text": "La chiesa di Santa Maria di Propezzano \u00e8 un luogo di culto cattolico abruzzese di stile romanico presente nel territorio della valle del Vomano, nel comune di Morro d'Oro, in provincia di Teramo. Insieme con l'adiacente monastero fu parte dell'abbazia omonima appartenuta all'ordine dei padri benedettini. Il cenobio si svilupp\u00f2 nello stesso periodo in cui crebbero nella vallata teramana anche altri importanti abbazie come San Salvatore di Canzano e San Clemente al Vomano. Il nome \"\"Propezzano\" sembra si possa etimologicamente ricollegare a quello della \"Madonna Propiziatrice ai miseri\", cui la chiesa \u00e8 intitolata. Nel 1902 \u00e8 stata inclusa nell'elenco dei Monumenti nazionali italiani. L'abbazia fa parte dell'itinerario turistico religioso della Valle dell Abbazie.\nStoria.\nL'edificazione della chiesa, secondo la tradizione, nasce dal miracolo dell'apparizione della Madonna avvenuto in questo luogo il 10 maggio 715.\nMalgrado non siano state ritrovate fonti medioevali e lo smarrimento delle carte dell'abbazia, la narrazione dell'evento miracoloso \u00e8 stata tramandata dalla lunga iscrizione quattrocentesca affrescata, e ancora oggi parzialmente leggibile sulle parti d'intonaco rimaste, nella porzione di muro sopra al portale d'ingresso, dipinta per volere del canonico atriano Andrea Cerone.\nL'iscrizione narra della sosta di tre pellegrini tedeschi, definiti \"archiepiscopi magni\", che qui si fermarono per riposare sotto un piccolo albero di corniolo durante il viaggio di ritorno dalla Terra santa. Questi avevano assicurato ai rami della pianta i loro cavalli e appoggiato le borse in cui trasportavano alcune reliquie prese in Palestina. Poco dopo l'albero inizi\u00f2 a crescere rapidamente sollevando verso l'alto le loro bisacce, e questi, nonostante i numerosi tentativi, non riuscirono a riappropriarsene dovendovi rinunciare e continuare ad osservarle, increduli, appese e irraggiungibili sui rami.\nStupiti e intimoriti dall'accaduto si raccolsero in preghiera chiedendo a Dio una spiegazione del prodigio. Si narra che furono presi da un sonno immediato e che si manifest\u00f2 loro in sogno la Madonna chiedendo che in quel luogo fosse edificata una chiesa. Appena svegli iniziarono a costruire un altare ai piedi della pianta di corniolo. La pianta si riabbass\u00f2 e consent\u00ec loro il recupero delle borse.\nIl ricordo dell'evento \u00e8 stato ulteriormente illustrato nei dipinti della fine del Quattrocento all'interno della chiesa e negli affreschi seicenteschi del chiostro dell'abbazia.\nAl di sopra del portale romanico la scritta, con caratteri neri ed iniziali rosse cos\u00ec recita:\n\u00ab\"HOC OPUS FECIT FIERI FRATER ANDREAS CERONIS CANONICUS ADRIENSIS REVERENDI PRIORIS DOMINI IOHANNIS (...) ECCLESIE NEAPOLITANE HUIUS VENRABILIS ECCLESIE SANCTE MARIE PREPOSITI VICARIUS DE PECUNIA IPSIUS PREPOSITI SUB ANNO DOMINI MCC (...)\"\u00bb\nMario Moretti riporta la trascrizione che ne fece Vincenzo Bindi, il quale, a suo tempo, leggeva: \u00ab\"HOC OPUS FECIT FIERI ANDREAS SIMONIS CANONICUS ADRIENSIS (...) ANN. D. MCCLXXXV\"\u00bb da cui si evince la data 1285, che altri storici hanno decifrato anche come 1466.\nQuesta datazione del Bindi corrisponderebbe alla data di costruzione della piccola chiesa che si componeva di una sola navata con abside, alla cui facciata era addossato il nartece di ingresso sotto cui si apre il portale romanico sovrastato dalla lunetta che contiene il dipinto della \"Madonna col Bambino\". \nArchitettura.\nAnnessa all'importante e ricco complesso abbaziale, la chiesa attuale presenta una struttura articolata di gusto romanico con lievi influssi ogivali.\nDai prospetti e dalle piante di tutto il complesso Monumentale sono leggibili interventi costruttivi eseguiti nei diversi periodi. Infatti il primitivo edificio, la cui fondazione \u00e8 riferibile al periodo alto medioevale, a partire dal IX sec d.C., fu sottoposto a diversi interventi di ricostruzioni e trasformazioni a seguito delle distruzioni operate da diverse ondate di barbari, pirati illirici, Ungari e saraceni che distrussero anche il vicino convento e la Chiesa di S.Antonio Abate, la primitiva Chiesa del SS. Salvatore (non San Salvatore) e San Nicola di Morro D'Oro (la cui struttura \u00e8 visibile all'interno della Chiesa ricostruita da Giuliano di Ripatransone), San Clemente al Vomano ed altre Chiese della Vallata, tutte ricostruite, sempre dai frati benedettini e poi anche dai francescani.\nLa porzione dell'edificio che risulta pi\u00f9 antica, ha le dimensioni di circa ml(8x30) ed \u00e8 riconducibile ad una prima chiesa romanica ad unica navata, risalente forse al IX- X secolo; di questa \u00e8 oggi visibile l'abside all'interno della attuale chiesa, nella navata centrale (era una esedra di una grande villa italico- romana della quale esistono diverse tracce nei dinorni, poi rettificata ad abside sulla parte dell'arco sinistro), \u00e8 visibile anche l'oculo inferiore, sulla facciata esterna, leggermente decentrato rispetto a quello superiore, quello della chiesa ampliata nel sec. XIV; il piccolo portico che, in effetti, \u00e8 un nartece, fu costruito in epoca diversa dalla primitiva chiesa (non ci sono segni di ammorsature nelle murature) ed \u00e8 composto con archi ogivali sorretti da tozze colonninine quasi tutte ricomposte\nNel XIV secolo furono aggiunti i corpi laterali, che determinarono la ripartizione dell'aula interna in tre navate, tutto il corpo nord (tutte e tre le navate) rialzato rispetto alla quota della restante Chiesa, la parete superiore della facciata che termina con il coronamento orizzontale (romanico-abruzzese) decorato con archetti pensili intrecciati, il rosone con ghiera in terracotta, ed il portale atriano e la torre campanaria in posizione anomala nei confronti di tutto l'apparato Monumentale.\nIn molte parti della struttura sono presenti elementi e frammenti di reimpiego. \nA sinistra del prospetto principale si innalza la torre campanaria aggiunta nel XV secolo.\nLa Porta Santa.\nAll'esterno, sul lato sinistro del nartece, \u00e8 visibile un ricco portale in pietra attribuito da Francesco Aceto all'opera della bottega di Raimondo del Poggio e databile nei primi anni del Trecento. La primitiva destinazione dell'intero portale era sulla parete nord (verso la Chiesa del SS.Salvatore di Morro D'Oro e verso il convento di S Antonio, come a volersi ricollegare con loro). Su tale parete, che d\u00e0 sul presbiterio dell'attuale Chiesa, \u00e8 visibile il vuoto (poi tamponato) creato per esso e fu quasi certo un ripensamento durante la costruzione (forse dovuto per le dimensioni esigue del sagrato verso nord, dove i terreno \u00e8 a precipizio verso il fossato). Infatti il ripensamento \u00e8 riscontrabile nel taglio operato nella muratura a mattoni della facciata (il taglio \u00e8 visibile a destra e sinistra del portale attuale, ma solo per un'altezza di oltre due metri); quindi \u00e8 palese che lo spostamento fu effettuato durante la costruzione e non come ipotizza il Moretti, per volere degli Acquaviva nel sec. XVI, in occasione della celebrazione di un anno Santo di cui non ci sono documenti di sorta); dopo la creazione del nuovo vuoto nella muratura furono apposti in opera gli elementi decorativi che ornano l'attuale porta Santa. Essa viene aperta solo il 10 maggio e nel giorno dell'Ascensione secondo la tradizione popolare.\nLe caratteristiche delle decorazioni dell'archivolto a tutto sesto, con quattro ghiere concentriche, e lo stile architettonico richiamano il portale eseguito da Raimondo del Poggio, posto sul fianco destro della cattedrale di Atri, per questo \u00e8 definito anche come il \"\u201cportale atriano\u201d\". \nL'interno.\nL'aula interna, a pianta basilicale, ora su tre navate di quasi uguale grandezza, scandite da imponenti con archi a tutto sesto \u00e8 riferibile ad una struttura di gusto romanico-gotico. I pilastri si susseguono mostrando semicolonne in corrispondenza dei sottarchi. La zona del presbiterio \u00e8 sopraelevata e incomincia a rialzarsi verso la met\u00e0 della campata terminale. Le absidi sono costituite dal movimento delle ultime campate.\nAll'altezza della zona terminale della navata centrale si trovano i resti delle mura dell'abside della piccola chiesa del 1215, ritrovati e lasciati a vista dall'intervento dei lavori di restauro.\nSulla destra dell'ingresso si trova un'acquasantiera il cui basamento a colonna liscia si poggia su un capitello romanico rovesciato decorato da un calato di foglie lanceolate disposte su due ordini.\nGli affreschi.\nLa chiesa conserva internamente alcuni affreschi fra cui interessanti sono quelli posti in alto nella navata centrale, nella parete del soprarco della seconda campata di sinistra, risalenti al 1499, come riportato sotto l'immagine della Vergine genuflessa. Questi descrivono l'evento miracoloso della rapida crescita della pianta di corniolo, l'apparizione della Vergine e l'inizio della costruzione della chiesa.\nI racconti compaiono all'interno di cinque registri alla cui base di ognuno si legge una piccola didascalia, che si compone di due righi scritti in lingua volgare, che descrive quanto rappresentato.\nIl tema pittorico si compone inoltre della raffigurazione di un'Annunciazione.\nSulla parete di controfacciata di sinistra una nicchia ogivale in mattoni contiene resti apprezzabili di un dipinto della \"Crocifissione\". La ripartizione compositiva dell'opera vede ritratte a sinistra della croce il gruppo delle Marie che sostengono l'Addolorata svenuta, mentre a destra si trovano san Giovanni apostolo e la Maddalena genuflessa.\nIl chiostro.\nAnnesso al monastero dell'abbazia vi \u00e8 anche il chiostro, a pianta quadrata, a due ordini di arcate sostenute da pilastri in cotto e laterizio sotto le quali ci sono i corridoi coperti cui si accede dai locali del monastero. Al centro del cortile interno, nella zona dell'area scoperta, vi \u00e8 il pozzo, del XVI secolo, con la vera ottagonale in mattoni sormontata da due colonnine che sorreggono una copertura a spiovente.\nL'edificazione del chiostro avvenne in due momenti diversi. Risulta coeva a quella della chiesa la parte di porticato inferiore dei primi anni del XIV secolo, con pilastri a sezione ottagonale, mentre nel XVI secolo furono aggiunti gli archi e le colonne in laterizio, a sezione tonda, del loggiato superiore.\nLe lunette del chiostro sono state affrescate nei primi anni della seconda met\u00e0 del XVII secolo. Lo storico Niccola Palma ne attribu\u00ec l'esecuzione al maestro polacco Sebastianus Majewski. In tempi successivi anche altri storici hanno citato la stessa notizia seguendo le indicazioni del Palma. In tempi pi\u00f9 recenti lo studioso Ryszkiewicz ha condotto un attento esame delle lunette che, dopo aver subito il degrado dovuto all'esposizione esterna, sono state restaurate. Da questo intervento sono emersi dipinti e porzioni di pittura che per cromia e contenuto si differenziano e discostano in modo significativo dalle opere di Majewski. Inoltre, \u00e8 possibile individuare, dalle pennellate, diverse mani che hanno contribuito alla realizzazione dell'intero ciclo pittorico. L'ipotesi accreditata \u00e8 che il maestro polacco sia stato colui che ha ideato le decorazioni del chiostro, ma che ne abbia affidato la realizzazione a qualche artista a lui vicino."}
{"id": "1804623", "revid": "486946", "url": "https://it.wikipedia.org/wiki?curid=1804623", "title": "Industria pesante", "text": ""}
{"id": "1804625", "revid": "2128848", "url": "https://it.wikipedia.org/wiki?curid=1804625", "title": "Nastagio degli Onesti", "text": "Nastagio degli Onesti \u00e8 il protagonista di una delle cento novelle contenute nel Decameron di Giovanni Boccaccio. La novella, l'ottava della quinta giornata, narra dell'amore non corrisposto del nobile ravennate Nastagio per una fanciulla che sar\u00e0 infine indotta a cambiare idea dall'apparizione degli spettri di un innamorato rifiutato e dell'amata.\nTrama.\nIl giovane Nastagio, proveniente dalla nobile famiglia ravennate degli Onesti, si innamora della figlia di Paolo Traversari, proveniente da una famiglia ancora pi\u00f9 nobile, la quale, fiera della propria bellezza e nobilt\u00e0, rifiuta il suo amore. Dopo aver dilapidato inutilmente un enorme patrimonio familiare nel tentativo di impressionarla, preso dai sentimenti di un amore impossibile, Nastagio pensa al suicidio, ma poi segue il consiglio di amici e parenti e, per dimenticare la donna, si allontana da Ravenna. Un venerd\u00ec, inoltratosi a passeggiare nella pineta di Classe, il giovane assiste ad una scena orrenda: una giovane donna inseguita da due mastini e da un cavaliere armato di pugnale, che, raggiuntala, la uccide e ne d\u00e0 da mangiare il cuore e le interiora ai cani.\nPoi il corpo della donna si ricompone, lei riprende la fuga ed \u00e8 nuovamente inseguita, uccisa dal cavaliere e data in pasto ai mastini. A Nastagio, che, essendo di animo nobile, avrebbe voluto aiutare la fanciulla, il cavaliere intima di stare lontano e racconta che quella scena si ripete ogni venerd\u00ec in quel luogo e altrove negli altri giorni, in quanto lui, innamorato della donna e da lei rifiutato, si era ucciso, meritando la condanna all'inferno, mentre la donna, dopo la sua morte, punita per non aver ricambiato l'amore e per aver gioito della sua morte, doveva scontare quella pena per tanti anni quanti erano stati i mesi della sua crudelt\u00e0 verso di lui.\nNastagio pensa di sfruttare la situazione e manda a chiamare i suoi parenti, ai quali chiede di invitare la famiglia Traversari ad un banchetto nella pineta per il venerd\u00ec successivo. Egli fa preparare un pranzo magnifico e fa mettere i tavoli sotto i pini intorno al posto dove aveva assistito allo scempio della donna. Al banchetto partecipa anche la figlia dei Traversari: al momento dell'ultima portata, tutti cominciano a sentire le urla disperate della donna, e si ripete la macabra scena e la successiva spiegazione del cavaliere.\nQuesto fatto impressiona molto le donne presenti, soprattutto la figlia dei Traversari, che, spaventata dalla visione, ripensa alla crudelt\u00e0 che aveva sempre dimostrato nei confronti di Nastagio; tramutando il suo rifiuto in amore, la domenica successiva acconsente a sposarlo. Oltre alla giovane Traversari, tutte le altre donne di Ravenna prendono una tale paura da diventare, da quel momento in poi, molto pi\u00f9 accondiscendenti ed arrendevoli ai desideri degli uomini.\nNastagio degli Onesti nell'arte.\nSandro Botticelli ha realizzato una serie di quattro pannelli che illustrano altrettanti episodi della novella boccaccesca, forse commissionati da Lorenzo il Magnifico nel 1483 per farne dono a Giannozzo Pucci in occasione del suo matrimonio con Lucrezia Bini di quell'anno. Gi\u00e0 conservati a palazzo Pucci, nella seconda met\u00e0 dell'Ottocento vennero dispersi: tre oggi si trovano al Prado ed uno solo, l'ultimo, \u00e8 ritornato nella sua collocazione originaria dopo essere stato, tra l'altro, nella Collezione Watney di Charlbury presso Londra.\nTrama dettagliata.\nLo sfondo della novella \u00e8 una Ravenna duecentesca dove Nastagio, un nobile che ha ereditato ampie ricchezze, brucia d'amore per una giovane donna, pi\u00f9 nobile e ricca di lui, che fa parte dell'importante famiglia Traversari. Per conquistare le sue grazie Nastagio si spende in feste continue, dilapidando il suo patrimonio e soffrendo profondamente per i continui rifiuti sdegnosi dell'amata, che resta del tutto indifferente al prodigarsi del giovane innamorato. Da subito, l'ostacolo alla realizzazione della passione amorosa \u00e8 proprio nel carattere, crudo e sprezzante, della bellissima donna.\nLa condizione di Nastagio peggiora sempre pi\u00f9 e gli amici, vedendolo sofferente e preoccupandosi che faccia sfumare tutto il suo capitale, lo convincono a lasciare Ravenna per cercare di dimenticare la crudele donna amata. Nastagio ubbidisce e lascia la citt\u00e0 trasferendosi in campagna. Qui un giorno assiste a una \u201ccaccia infernale\u201d (tipico elemento della letteratura e dell'immaginario medievale).\nUna ragazza corre all'impazzata completamente nuda inseguita da un cavaliere nero che, una volta raggiunta, la fa a brandelli a coltellate. La scena si ripete pi\u00f9 volte. Nastagio cerca di fermare lo scempio ma il cavaliere gli spiega cosa sta succedendo.\nLa visione \"sdoppia\" e replica la vicenda di Nastagio, e la quasi identit\u00e0 dei nomi tra protagonista e cavaliere \u00e8 assai indicativa in merito. Vengono cio\u00e8 messe in scena le ossessioni amorose di Nastagio e il rischio che lui e l'amata implicitamente corrono (lei perseverando nel rifiuto e lui suicidandosi per il dolore). La caccia infernale \u00e8 la loro punizione, che si ripete ogni venerd\u00ec. Ascoltate le parole del cavaliere, Nastagio aguzza l'ingegno e indice in quel luogo un pranzo per il venerd\u00ec successivo, invitando la donna amata con amici e genitori. Puntualmente alla fine del banchetto la \u201ccaccia infernale\u201d si ripete, e con essa anche la spiegazione del cavaliere di fronte ai nuovi ospiti. Dopo aver assistito alla cruenta scena e aver compreso la spiegazione del cavaliere, la donna amata da Nastagio si ravvede, cedendo all'amore del giovane. Insieme a lei tutte le donne ravennati diventano pi\u00f9 caute nel rifiutare gli innamorati, timorose di fare la stessa fine della donna protagonista della \u201ccaccia infernale\u201d.\nStile e interpretazioni.\nDue personaggi della novella, il cavaliere nero e la donna in fuga, sono dannati che si trovano all'inferno. Non vi \u00e8 registrato alcun segno di pentimento per i loro peccati, e cio\u00e8 il suicidio per lui e il rifiuto dell'amore per lei. Per Boccaccio, quindi, l'amore, anche nella sua componente edonistica, riceve una valutazione positiva: ciascuno ha diritto di amare e di essere riamato, perci\u00f2 anche la donna era colpevole, per non aver amato.\nAnche la scena della \"caccia infernale\", gi\u00e0 presente nella Divina Commedia, al canto di Pier della Vigna, \u00e8 inserita da Boccaccio in una scenografia naturalistica ben diversa da quella di Dante, un \"locus amoenus\" in cui assume tratti molto meno macabri e pi\u00f9 simili a quelli di una sacra rappresentazione.\nNella novella compaiono molte parole appartenenti al linguaggio proprio dell'amore cortese. La dama \u00e8 arrogante, disdegnosa, altera, anche se in questo caso la funzione negativa le \u00e8 affidata dalla struttura stessa del racconto, visto che dovr\u00e0 dare alle donne un esempio di come queste non devono comportarsi. Alla fine la dama viene promossa per il suo amore sincero, non tanto per la paura della pena cui sarebbe andata incontro, visto che alla fine ella si innamora di Nastagio."}
{"id": "1804633", "revid": "1745361", "url": "https://it.wikipedia.org/wiki?curid=1804633", "title": "May Frayn", "text": "May Frayn \u00e8 un personaggio del fumetto fantascientifico \"Nathan Never\", edito dalla Sergio Bonelli Editore ed ideato dal trio Michele Medda, Antonio Serra e Bepi Vigna.\nBiografia del personaggio.\nMay \u00e8 raffigurata come una donna molto prosperosa e molto bella, con i lineamenti mediterranei, in contrasto con la figura pi\u00f9 snella e mascolina di Legs Weaver.\nPrima dell'ingresso in Agenzia Alfa.\nMay Frayn, assieme alle sue sorella April e July, \u00e8 figlia di Donald Frayn, noto esperto mondiale d'arte. Dopo la morte della madre e il nuovo matrimonio del padre con quella che sarebbe diventata la madre di July, April e May vengono spedite in un collegio, per poi essere richiamate a casa ormai adolescenti dal padre, nuovamente vedovo, che vuole trasformare le sue figlie in ladre di opere d'arte precedentemente rubate da collezionisti privati al fine di riconsegnarle ai musei affinch\u00e9 chiunque possa ammirarle. May e April sono addette al recupero fisico delle opere, mentre July, nel frattempo cresciuta, si occupa dell'aspetto informatico delle missioni. July Frayn infatti possiede nel suo corpo nanoidi, che le consentono una facile interazione con tutto ci\u00f2 che \u00e8 tecnologico. \u00c8 proprio durante una di queste missioni (Nathan Never Speciale n\u00ba3 \"Caccia al ladro\") che le sorelle Frayn si scontrano con gli Agenti Alfa, incaricati di proteggere l'opera che le tre ladre dovevano rubare. Allo scopo di controllare gli agenti con cui si sarebbero scontrate, April si avvicina a Nathan, mentre May si avvicina a Legs Weaver. Nasce cos\u00ec una strana e intima amicizia tra ladri e cacciatori. Quando gli agenti Alfa catturano le ladre, esse si offrono di collaborare per recuperare un'altra opera correlata al ritrovamento del vero Palladio. La collaborazione produce buoni risultati, cos\u00ec Reiser offre alle tre sorelle un posto in agenzia. Mentre May e April accettano, July si rifiuta e continuer\u00e0 a lavorare con suo padre.\nLa vita con Legs Weaver.\nPer undici anni May divider\u00e0 la sua vita privata e lavorativa con Legs, in un rapporto strano e ambiguo. Sebbene le due abbiano avuto anche una relazione sentimentale ed almeno in una occasione un rapporto sessuale, Legs \u00e8 profondamente innamorata di May, mentre May non disdegna di concedersi avventure e anche fidanzamenti con vari uomini, uno tra tutti Raul Leblanc, anche lui ex ladro, con il quale May avr\u00e0 una relazione lunga e travagliata, fino alla rottura che sar\u00e0 conseguenza del fatto che May si trova costretta ad uccidere dopo un duello all'ultimo sangue, la sorella di Raul, anche lei ladra. In questa stravagante relazione, May non manca di mostrarsi gelosa nei confronti di Legs quando quest'ultima inizia a frequentare Janet Blaise. Il chiarimento tra le due donne suona come un divorzio in un matrimonio che non si \u00e8 mai realizzato (nell'albo n. 51 della serie di Legs, \"Gli amori perduti\"): le due donne continueranno a vivere insieme per altri anni, pur libere di vivere ciascuna la propria vita fino a quando May decider\u00e0 di andare a vivere altrove per consentire a Legs di vivere il suo rapporto con Janet Blaise (albo n. 103 \"L'inferno di cristallo\"). Suona particolare il fatto che tutte le scene di intimit\u00e0 o i baci scambiati tra le due donne non siano apparse su albi della serie di Legs, ma su quelli di Nathan Never. Dal punto di vista strettamente professionale May \u00e8 la spalla di Legs, con la peculiare caratteristica di rimanere frequentemente nuda nel corso di numerosi albi. Famoso \u00e8 diventato il reggiseno-pistola, che May \u00e8 in grado di montare in pochi secondi. Tra gli sketch che la vedono protagonista, sono numerosi quelli in cui il giovane vicino di casa Rick o il draghetto domestico Harvey tentano di spiarla mentre \u00e8 nuda sotto la doccia. Altre avventure ai limiti dell'autoironia la vedono atleta olimpica, modella, attrice e ladra di budino in un supermarket chiuso in un giorno di festa. Non mancano per\u00f2 anche momenti drammatici, nel corso delle solitamente scanzonate avventure al fianco di Legs: May \u00e8 vittima di uno stupro, che la porter\u00e0 ad avere in seguito problemi psicologici. Nel frattempo, May appare come comprimaria anche nella serie di Nathan Never, dove dimostra di saper parlare perfettamente il Giapponese e dove si realizzano altri aspetti drammatici della sua vita: prima la morte del padre, poi la scoperta che July \u00e8 diventata una killer a pagamento, fino alla scomparsa di April, dispersa sull'Asteroide Argo. Una delle scene pi\u00f9 intense che la vede protagonista avviene nel corso della saga Alfa in cui May incontra il clone deforme di April e la stringe in un forte abbraccio.\nUna nuova famiglia.\nSubito prima dell'inizio della guerra contro le Stazioni Orbitanti, May inizia una relazione con il mutato Branko, per il quale abbandona la casa in cui aveva convissuto con Legs. Dopo la fine della guerra (in cui la serie effettua un salto in avanti di tre anni) i due vivono assieme alla piccola Kay su una barca ormeggiata nei pressi della Citt\u00e0. L'ultimo periodo presenta una nuova May, molto materna nei confronti della figlia adottiva e molto legata al suo compagno. Legs \u00e8 scomparsa dalla sua vita, non per sua volont\u00e0 ma perch\u00e9 l'ex agente Alfa ha deciso di tagliare i ponti con il passato e ancora non ha trovato il coraggio di incontrare nuovamente la sua ex compagna.\nRiferimenti.\nIl personaggio di May e quelli delle sue sorelle April e July sono ispirati alle tre protagoniste del manga e anime giapponese \"Occhi di gatto\", anch'esse tre sorelle ladre e specializzate nel furto di opere d'arte. La citazione \u00e8 resa esplicita nello \"Speciale Nathan Never\" n. 3, in cui le sorelle vivono nello Tsukasa Residence, chiaro riferimento all'autore del manga, Tsukasa H\u014dj\u014d.\nI nomi delle tre sorelle April, May e July richiamano invece i personaggi disneyani di April, May e June (in italiano Emy, Ely, Evy), le tre nipotine di Daisy Duck (Paperina). Il nome del padre delle tre sorelle bonelliane, Donald Frayn, potrebbe essere inoltre un riferimento al personaggio di Donald Duck (Paperino)."}
{"id": "1804634", "revid": "88740", "url": "https://it.wikipedia.org/wiki?curid=1804634", "title": "Z\u00fchlsdorf", "text": "Z\u00fchlsdorf \u00e8 una frazione del comune tedesco di M\u00fchlenbecker Land, nel Brandeburgo.\nStoria.\nZ\u00fchlsdorf fu citata per la prima volta nel 1375, e costituiva un piccolo centro rurale.\nIl 26 ottobre 2003 il comune di Z\u00fchlsdorf fu fuso con i comuni di M\u00fchlenbeck, Schildow e Sch\u00f6nflie\u00df, formando il nuovo comune di M\u00fchlenbecker Land."}
{"id": "1804636", "revid": "1728", "url": "https://it.wikipedia.org/wiki?curid=1804636", "title": "Lysa Lion", "text": ""}
{"id": "1804637", "revid": "149727", "url": "https://it.wikipedia.org/wiki?curid=1804637", "title": "Dollgow", "text": ""}
{"id": "1804638", "revid": "106908", "url": "https://it.wikipedia.org/wiki?curid=1804638", "title": "Menz", "text": ""}
{"id": "1804639", "revid": "149727", "url": "https://it.wikipedia.org/wiki?curid=1804639", "title": "Neuglobsow", "text": ""}
{"id": "1804640", "revid": "1305772", "url": "https://it.wikipedia.org/wiki?curid=1804640", "title": "Lion", "text": ""}
{"id": "1804645", "revid": "119402053", "url": "https://it.wikipedia.org/wiki?curid=1804645", "title": "Borgsdorf", "text": "Borgsdorf \u00e8 una frazione della citt\u00e0 tedesca di Hohen Neuendorf, nel Brandeburgo.\nStoria.\nBorgsdorf fu nominata per la prima volta nel 1375.\nCostitu\u00ec un comune autonomo fino al 20 settembre 1993."}
{"id": "1804646", "revid": "767487", "url": "https://it.wikipedia.org/wiki?curid=1804646", "title": "Bergfelde", "text": "Bergfelde \u00e8 una frazione della citt\u00e0 tedesca di Hohen Neuendorf, nel \"Land\" del Brandeburgo.\nStoria.\nNel 1993 il comune di Bergfelde venne soppresso e aggregato alla citt\u00e0 di Hohen Neuendorf."}
{"id": "1804647", "revid": "106878349", "url": "https://it.wikipedia.org/wiki?curid=1804647", "title": "Stolpe", "text": "Stolpe \u00e8 il nome delle seguenti localit\u00e0:"}
{"id": "1804649", "revid": "486946", "url": "https://it.wikipedia.org/wiki?curid=1804649", "title": "Parco naturale regionale dell'Appia antica", "text": ""}
{"id": "1804656", "revid": "113604128", "url": "https://it.wikipedia.org/wiki?curid=1804656", "title": "B\u00e4renklau", "text": ""}
{"id": "1804657", "revid": "113604275", "url": "https://it.wikipedia.org/wiki?curid=1804657", "title": "Eichst\u00e4dt", "text": ""}
{"id": "1804660", "revid": "439868", "url": "https://it.wikipedia.org/wiki?curid=1804660", "title": "Marwitz", "text": "Marwitz \u00e8 una frazione del comune tedesco di Oberkr\u00e4mer, nel \"Land\" del Brandeburgo."}
{"id": "1804661", "revid": "149727", "url": "https://it.wikipedia.org/wiki?curid=1804661", "title": "Neu-Vehlefanz", "text": ""}
{"id": "1804663", "revid": "1700659", "url": "https://it.wikipedia.org/wiki?curid=1804663", "title": "As the Bell Rings (serie televisiva statunitense)", "text": "As the Bell Rings \u00e8 la versione americana della sit-com italiana \"Quelli dell'intervallo\". Consiste in una sequenza di brevi episodi con le situazioni quotidiane di liceali americani. Si svolge durante il cambio di classi, tra una lezione e l'altra: i protagonisti si riuniscono di fronte a una finestra della Del Valle High School, in Texas, posto dove si svolgono le vicende.\nIl nome della sit-com riprende il titolo originale della soap opera Cos\u00ec gira il mondo (As the World Turns).\nProduzione.\nLa serie \u00e8 formata da 39 episodi, divisi in due stagioni, andati in onda negli USA su Disney Channel dal 26 agosto 2007.\nDurante gli episodi si sentono delle risate registrate artificiali, per riprendere quelle vere delle sit-com.\nOgni episodio dura 5 minuti in entrambe le stagioni, tranne per alcuni episodi che durano 2 minuti.\nEpisodi.\nTrasmissione italiana.\nPrima stagione.\nSotto forma di maratona, la prima tv italiana dei primi episodi della prima stagione, non in ordine cronologico, \u00e8 andata in onda il 27 settembre 2008, anticipando la prima tv del film prodotto per Disney Channel \"Camp Rock\". Gli altri nuovi episodi sono stati trasmessi solamente alle 21.20 tra luned\u00ec e gioved\u00ec di ottobre e novembre 2008, eccetto l'episodio \"The Prez\", non ancora trasmesso.\nSeconda stagione.\nLa seconda stagione \u00e8 trasmessa in Italia dal 29 settembre 2009 alle 20.10 dal luned\u00ec al venerd\u00ec. Nella seconda stagione Demi Lovato \u00e8 sostituita da Lindsay Black.\nPersonaggi.\nInterpretata da Demi Lovato (Stagione 1)\n\u00c8 la protagonista femminile di \"As The Bell Rings\". Charlotte rappresenta la tipica \"ragazza qualunque\" con la passione per la musica. Ha una cotta per Danny, e spesso chiede consiglio alle sue migliori amiche, Tiffany e Brooke.\n\u00c8 possibile che lei e Lexi siano cugine, visto che hanno lo stesso cognome.\nInterpretato da Mat Oller (Tutte le stagioni)\n\u00c8 il protagonista maschile. Anche lui ricambia i sentimenti di Charlotte, ma nessuno dei due sa dell'altro. La loro \u00e8 una complicata relazione e spesso deve chiedere aiuto a Skipper e Toejam, i suoi migliori amici. Come Charlotte ama la musica e vorrebbe diventare una rock star.\nInterpretata da Carlson Young (Tutte le stagioni)\nTiffany \u00e8 la pi\u00f9 bella e popolare ragazza della scuola. Ci sono momenti in cui non \u00e8 molto intelligente, per esempio le ci \u00e8 voluto un giorno intero per imparare l'alfabeto al contrario. In compenso, in materia di appuntamenti, bellezza e moda, \u00e8 un vero genio. Si scorda tutto e ha gli stessi voti di Charlotte in molte materie, ma tutti i ragazzi della scuola, eccetto Danny e Toejam hanno una cotta per lei; le piace Skipper che oltretutto la ricambia. \u00c8 brava a fare la modella ma, come dimostrato nella seconda stagione, non riesce a fare i sudoku.\nInterpretato da Collin Cole (Tutte le stagioni)\n\u00c8 un tipo molto bizzarro. \u00c8 il \"nerd\" tra i sei personaggi principali; \u00e8 innamorato di Tiffany, e lei sembra ricambiare, perch\u00e9 sorride sempre quando parla, ma nessuno sa dirlo con certezza, nemmeno le sue amiche. I migliori amici di Skipper sono Danny e Toejam. \u00c8 interessato alla magia, ma \u00e8 un pessimo prestigiatore. Ha un alter ego chiamato Zio Kipper, che sembra esistere davvero.\nInterpretata da Giulia Rodriguez (Tutte le stagioni)\n\u00c8 il personaggio pi\u00f9 intelligente. Spesso litiga con Tiffany perch\u00e9 lei \u00e8 carina e superficiale, il suo opposto. Le piace ballare e divertirsi. Le sue migliori amiche sono Tiffany e Charlotte. Ha una cotta segreta per Toejam.\nInterpretato da Seth Ginsberg (Tutte le stagioni)\nToejam \u00e8 un altro degli amici strani di Danny. Il suo soprannome, come scoperto nella seconda stagione, \u00e8 l'unione dei suoi due nomi. C'\u00e8 una piccola storia tra Toejam e Brooke, ma solo dopo l'intervento di Tiffany, perch\u00e9 sia lui che Brooke sono molto timidi. Toejam \u00e8 il classico ragazzo skater. Qualche volta viene chiamato da Danny \"moscerino\".\nInterpretata da Lindsay Black (Stagione 2)\n\u00c8 una nuova studentessa che sostituisce Charlotte quando lei se ne va.\nNon \u00e8 una nuova conoscenza per Danny, in quanto era una sua amica di infanzia. Proprio quest'ultimo si prende una cotta anche per lei. Lexi \u00e8 in grado di fare molti trucchi magici, e fin dall'inizio si \u00e8 adattata a stare con tutti gli altri personaggi."}
{"id": "1804664", "revid": "116160685", "url": "https://it.wikipedia.org/wiki?curid=1804664", "title": "Schwante", "text": "Schwante \u00e8 una frazione del comune tedesco di Oberkr\u00e4mer, nel \"Land\" del Brandeburgo."}
{"id": "1804665", "revid": "1543377", "url": "https://it.wikipedia.org/wiki?curid=1804665", "title": "Vehlefanz", "text": "Vehlefanz \u00e8 una frazione del comune tedesco di Oberkr\u00e4mer, nel \"Land\" del Brandeburgo."}
{"id": "1804672", "revid": "697352", "url": "https://it.wikipedia.org/wiki?curid=1804672", "title": "Luca Rigoni (giornalista)", "text": "Biografia.\nLa sua carriera giornalistica inizia nel 1988, dopo la laurea con lode in Discipline dell'arte, della musica e dello spettacolo, presso la facolt\u00e0 di Lettere e filosofia dell'Universit\u00e0 di Bologna, con una tesi in Storia del cinema.\nHa lavorato alla Rai Corporation di New York dal 1989 alla fine del 1991.\nPer il TG5 di Mediaset, dove lavora dalla fondazione assunto da Enrico Mentana, ha seguito come inviato i principali avvenimenti internazionali: otto elezioni presidenziali americane (nel 2004 era a Washington nel quartier generale di George W. Bush, nel 2008 e 2012 a Chicago in quello di Barack Obama, nel 2016 a Washington per l'elezione di Donald Trump, nel 2020 a Wilmington da Joseph Biden), due Midterm (2006 e 2010), numerosi vertici internazionali, incluso il G8 di Genova nel 2001 e quello dell'Aquila nel 2009, il dopo 11 settembre 2001 da Washington, l'uragano Katrina da New Orleans. \u00c8 stato in Somalia e in Afghanistan, a Londra nel 2005 e nel 2006 per gli attentati e l'allarme terrorismo, e molte volte in Medio Oriente. Ha intervistato, fra gli altri, gli ex segretari di Stato americani Henry Kissinger, Colin Powell e Condoleezza Rice, l'ex premier israeliano Ehud Olmert, il premier turco Erdogan, nel 2004 Bill Gates. Il 2 aprile 2005, in uno speciale del TG5, ha dovuto annunciare in diretta la morte di Giovanni Paolo II. Ha condotto il TG5 della notte e l'edizione del pomeriggio. In seguito, con l'approdo alla direzione del TG5 di Clemente J. Mimun, ha condotto l'edizione delle 13 in coppia con Elena Guarnieri o Monica Gasparini, fino al 1\u00ba ottobre 2009. Dal 2010 al 2011 \u00e8 stato inviato a Bruxelles. Dopo essere stato dal 2003 caporedattore della redazione Esteri del TG5, nel novembre 2011 \u00e8 passato a TGcom24.\nNel novembre 2017 gli \u00e8 stato conferito il premio giornalistico Amerigo, \"riconoscimento morale per l\u2019opera di quei giornalisti che raccontano l\u2019America agli italiani\".\nDal 7 ottobre 2019 \u00e8 alla conduzione del TG4 delle ore 18.55.\n\u00c8 stato definito \"a prominent anchor at a TV channel owned by the Italian company Mediaset\" dal New York Times ."}
{"id": "1804676", "revid": "122647967", "url": "https://it.wikipedia.org/wiki?curid=1804676", "title": "Draft NBA 2003", "text": "Il Draft NBA 2003 si \u00e8 svolto il 26 giugno 2003 al Madison Square Garden di New York.\nQuesta edizione \u00e8 considerata una delle pi\u00f9 ricche per numero di talenti scelti: molti giocatori hanno infatti trovato posto nei quintetti base delle rispettive squadre e ben nove di loro hanno partecipato all'All-Star Game.\nTra i principali riconoscimenti vinti da giocatori selezionati in questa edizione possiamo annoverare:\nQuesta edizione \u00e8 stata comparata a quelle leggendarie del 1984 e del 1996 ma \u00e8 anche ricordata per la controversa scelta (\"draft bust\") dei Detroit Pistons per Darko Mili\u010di\u0107."}
{"id": "1804679", "revid": "1839090", "url": "https://it.wikipedia.org/wiki?curid=1804679", "title": "Gr\u00fcnefeld", "text": "Gr\u00fcnefeld \u00e8 una frazione del comune tedesco di Sch\u00f6nwalde-Glien, nel Land del Brandeburgo.\nStoria.\nNel 2003 il comune di Gr\u00fcnefeld venne fuso con i comuni di Glien, Pausin, Perwenitz, Sch\u00f6nwalde e Wansdorf, formando il nuovo comune di Sch\u00f6nwalde-Glien."}
{"id": "1804681", "revid": "149727", "url": "https://it.wikipedia.org/wiki?curid=1804681", "title": "Paaren", "text": ""}
{"id": "1804683", "revid": "149727", "url": "https://it.wikipedia.org/wiki?curid=1804683", "title": "Paaren im Glien", "text": ""}
{"id": "1804685", "revid": "1543377", "url": "https://it.wikipedia.org/wiki?curid=1804685", "title": "Pausin", "text": "Pausin \u00e8 una frazione del comune tedesco di Sch\u00f6nwalde-Glien, nel Land del Brandeburgo.\nStoria.\nNel 2003 il comune di Pausin venne fuso con i comuni di Glien, Gr\u00fcnefeld, Perwenitz, Sch\u00f6nwalde e Wansdorf, formando il nuovo comune di Sch\u00f6nwalde-Glien."}
{"id": "1804687", "revid": "1543377", "url": "https://it.wikipedia.org/wiki?curid=1804687", "title": "Perwenitz", "text": "Perwenitz \u00e8 una frazione del comune tedesco di Sch\u00f6nwalde-Glien, nel Land del Brandeburgo.\nStoria.\nNel 2003 il comune di Perwenitz venne fuso con i comuni di Glien, Gr\u00fcnefeld, Pausin, Sch\u00f6nwalde e Wansdorf, formando il nuovo comune di Sch\u00f6nwalde-Glien."}
{"id": "1804695", "revid": "149727", "url": "https://it.wikipedia.org/wiki?curid=1804695", "title": "Sch\u00f6nwalde-Dorf", "text": ""}
{"id": "1804696", "revid": "149727", "url": "https://it.wikipedia.org/wiki?curid=1804696", "title": "Sch\u00f6nwalde-Siedlung", "text": ""}
{"id": "1804698", "revid": "1543377", "url": "https://it.wikipedia.org/wiki?curid=1804698", "title": "Wansdorf", "text": "Wansdorf \u00e8 una frazione del comune tedesco di Sch\u00f6nwalde-Glien, nel Land del Brandeburgo.\nStoria.\nNel 2003 il comune di Wansdorf venne fuso con i comuni di Glien, Gr\u00fcnefeld, Pausin, Perwenitz e Sch\u00f6nwalde, formando il nuovo comune di Sch\u00f6nwalde-Glien."}
{"id": "1804702", "revid": "149727", "url": "https://it.wikipedia.org/wiki?curid=1804702", "title": "Falkenh\u00f6h", "text": ""}
{"id": "1804704", "revid": "149727", "url": "https://it.wikipedia.org/wiki?curid=1804704", "title": "Finkenkrug", "text": ""}
{"id": "1804708", "revid": "149727", "url": "https://it.wikipedia.org/wiki?curid=1804708", "title": "Seegefeld", "text": ""}
{"id": "1804713", "revid": "113603387", "url": "https://it.wikipedia.org/wiki?curid=1804713", "title": "D\u00f6beritz", "text": ""}
{"id": "1804715", "revid": "599013", "url": "https://it.wikipedia.org/wiki?curid=1804715", "title": "Rohrbeck", "text": ""}
{"id": "1804716", "revid": "1762097", "url": "https://it.wikipedia.org/wiki?curid=1804716", "title": "Seeburg", "text": ""}
{"id": "1804720", "revid": "1543377", "url": "https://it.wikipedia.org/wiki?curid=1804720", "title": "Gro\u00dfziethen (Sch\u00f6nefeld)", "text": "Gro\u00dfziethen (in passato anche \"Gro\u00df Ziethen\" o \"Gro\u00df-Ziethen\") \u00e8 una frazione del comune tedesco di Sch\u00f6nefeld, nel Brandeburgo.\nStoria.\nIl centro abitato , e costituiva un piccolo centro rurale.\nIl 26 ottobre 2003 il comune di Gro\u00dfziethen fu aggregato al comune di Sch\u00f6nefeld.\nGeografia antropica.\nAlla frazione di Gro\u00dfziethen appartiene la localit\u00e0 di Kleinziethen."}
{"id": "1804721", "revid": "113795319", "url": "https://it.wikipedia.org/wiki?curid=1804721", "title": "Kiekebusch", "text": "Kiekebusch pu\u00f2 riferirsi a:"}
{"id": "1804727", "revid": "729019", "url": "https://it.wikipedia.org/wiki?curid=1804727", "title": "Luciano Mirone", "text": "Biografia.\nFiglio di un generale dei Carabinieri, inizia giornalisticamente fondando a Trapani, insieme a Giacomo Pilati, Vito Orlando e Salvatore Mugno il periodico giovanile \"Lo Scarabeo\", di cui \u00e8 anche direttore. Collabora poi con la redazione trapanese del \"Giornale di Sicilia\". Tornato a Catania, professionalmente si \u00e8 formato ne \"I Siciliani\" di Giuseppe Fava.\nCon Rubbettino editore ha pubblicato nel 1997 \"Le citt\u00e0 della luna. Otto donne sindaco in Sicilia\"\", e nel 1999 e nel 2008 \"Gli insabbiati\" . Il libro racconta la storia degli otto \"giornalisti siciliani uccisi dalla mafia e sepolti dall'indifferenza\" (si tratta di: Cosimo Cristina, Giovanni Spampinato, Giuseppe Impastato, Mauro De Mauro, Beppe Alfano, Mauro Rostagno, Mario Francese, Giuseppe Fava).\nHa pubblicato anche \"Michele Abruzzo racconta... Il Teatro Siciliano\", edizioni Greco.\nCollabora con \"Il Venerd\u00ec\" (inserto settimanale de \"La Repubblica\"), \"Oggi\" e con la redazione palermitana de \"La Repubblica\". Nel 2008 ha pubblicato con A&amp;B \"L'antiquario di Greta Garbo. Taormina, l'ultima dolce vita siciliana\".\nNel 2011 ha scritto il monologo (interpretato da lui) \"Uno scandalo italiano. La storia di Cosimo Cristina, il primo giornalista 'suicidato' da Cosa Nostra\", con le musiche di Giuseppe De Luca e le immagini di Francesco Mirone, rappresentato in prima nazionale il 2 maggio dello stesso anno presso l'auditorium della Biblioteca Nazionale Centrale di Roma, in occasione della Giornata Mondiale in Ricordo dei Giornalisti Uccisi promosso dall'Ordine nazionale dei giornalisti, dalla Federazione nazionale della stampa, dall'associazione stampa romana, da Libera Informazione, da Articolo 21 e da Ossigeno per l'informazione.\nNel 2012 (in occasione del trentesimo anniversario dell'assassinio del gen. Carlo Alberto dalla Chiesa) ha scritto il volume \"A Palermo per morire\" (Castelvecchi).\nNel 2013 ha curato il libro \"Il futuro \u00e8 adesso\" (Melampo),con Leoluca Orlando, cinque volte sindaco di Palermo ed ex fondatore del Movimento per la democrazia \"La Rete\".\nNel 2014 ha pubblicato il libro \"Un 'suicidio' di mafia. La strana morte di Attilio Manca\" (Castelvecchi).\nNel 2015, assieme ad Antonio Bonanno che ha curato le illustrazioni, ha scritto i testi della graphic novel: \"Cosimo Cristina. Il 'giornalista ragazzino' ucciso dalla mafia\". Prefazione di Gian Carlo Caselli. (Round Robin editore).\nNello stesso anno, per i tipi di \"Settecitt\u00e0\", pubblica un saggio sull'assassinio di Mauro Rostagno sul volume \"Dark Italy. Cronache dal lato oscuro del Belpaese\" (a cura di Pasquale Bottone).\nNel 2000 fonda e dirige il periodico cartaceo \"L'Informazione\" che concentra la sua attenzione sugli eventi che si svolgono in provincia di Catania, cui nel 2012 viene affiancata la versione online che si occupa soprattutto di attualit\u00e0. Il 18 dicembre 2016 quest'ultima testata diventa un quotidiano di attualit\u00e0 e si occupa di informazione glocal, ovvero fatti e notizie che si svolgono in Sicilia (soprattutto) e in Italia inseriti nella contemporaneit\u00e0 del mondo globale."}
{"id": "1804731", "revid": "125339366", "url": "https://it.wikipedia.org/wiki?curid=1804731", "title": "Giuseppe De Filippi", "text": "Vita privata.\nHa due figli, Camilla e Giulio. \nCarriera.\nGiornalista, la sua carriera comincia nel 1987 collaborando con il giornale \"L'Opinione\", organo del Partito Liberale Italiano.\nLavora a Mediaset dal 1992, diventando uno dei principali conduttori del TG5. Nel maggio 2017 abbandona, dopo dieci anni, la conduzione del TG5 delle 20. Dal giugno 2016 \u00e8 vicedirettore dello stesso telegiornale. Su \"Il Foglio\", pubblica la newsletter quotidiana \"Di cosa parlare stasera a cena\", idee e spunti per sapere quello che succede nel mondo.\nIn RAI ha collaborato con alcuni programmi radiofonici trasmessi sulle onde corte, mentre sulla carta stampata ha collaborato con il settimanale \"Epoca\". Ha insegnato informazione e politica economica presso la Scuola Superiore della Pubblica Amministrazione. Nel 1998 ha pubblicato con Stefano Da Empoli \"La banca dell'Euro\". \u00c8 stato co-curatore della monografia \"La net economy nella pubblica amministrazione: e-government, appalti in rete, mercato del lavoro, tasse e commercio elettronico, la rivoluzione informatica negli uffici pubblici\" e del libro \"Pensioni: guida a una riforma\".\nHa scritto anche su quotidiani nazionali come \"Il Giornale\", \"Avvenire\" e \"Milano Finanza\". Inoltre, \u00e8 stato direttore e fondatore, nel 1999, di un canale \"all-news\" economico, l'attuale Class CNBC."}
{"id": "1804741", "revid": "768894", "url": "https://it.wikipedia.org/wiki?curid=1804741", "title": "Stufa in maiolica", "text": "La stufa in maiolica \u00e8 un particolare tipo di stufa anche detta ad accumulo, costruita in materiale refrattario e rivestita in maiolica che, a differenza delle altre stufe che scaldano l'aria, scalda per irraggiamento e funziona a biomasse legnose. Il calore prodotto dal fuoco nella camera di combustione, si accumula nel materiale refrattario di cui \u00e8 costruita e rivestita la stufa e viene poi rilasciato gradualmente nell'arco di 5/8 ore. Per questo motivo le stufe ad accumulo non necessitano di continua alimentazione ma vengono accese in genere una o due volte al giorno. \nInternamente \u00e8 costituita da tre principali strutture: la camera di combustione dove viene posizionata la legna e dove avviene la combustione, il cui volume \u00e8 direttamente proporzionale alla potenza termica della medesima; una serpentina di sezione variabile costituita sempre in materiale refrattario attraverso cui passa il fumo derivante dalla combustione; un rivestimento in formelle di maiolica.\nIl fumo entra nella serpentina con una temperatura di circa 600\u00b0 per uscirne ad una temperatura di 150\u00b0-120\u00b0 circa. La serpentina pu\u00f2 avere due tipi di sviluppo:\nLe formelle di maiolica devono essere perfettamente accostate e legate fra loro da pi\u00f9 ganci metallici. All'interno devono essere accuratamente ricoperte d'argilla mescolata a sabbia non troppo sottile. L'essiccazione deve avvenire in modo lento e naturale che pu\u00f2 durare mesi. Oggi si utilizzano anche cementi particolari, studiati per le alte temperature; per fugare le maioliche vengono usati sigillanti siliconici, sempre per alte temperature e nei colori desiderati.\nLa storia.\nSembra ormai certo che le attuali stufe in maiolica derivino direttamente dai forni per il pane; i pi\u00f9 antichi ritrovati sono del 2500 a.C. Questi erano costituiti da una struttura di rami flessibili intrecciati e ricoperti in argilla con una forma a cunicolo, con l'apertura chiusa da una lastra di pietra. Nel tempo questa tecnica costruttiva si \u00e8 evoluta, ma ancora oggi si possono trovare dei modelli che, oltre ad essere usati per il riscaldamento, si possono usare come forno o come scalda vivande.\nNel Volkskunstmuseum di Innsbruck si pu\u00f2 trovare la ricostruzione di un'antica stufa contadina del XVI secolo proveniente da Rasun di Sopra nella Val Pusteria.\nPer la costruzione delle stufe oltre all'argilla \u00e8 stata usata la steatite, che ancora oggi alcuni montatori dell'Alto Adige utilizzano, soprattutto nelle zone curve attorno alla bocca da fuoco. Questa roccia, oltre ad essere particolarmente lavorabile, ha un'ottima resistenza alle alte temperature.\nCon la comparsa e la diffusione della maiolica le stufe iniziarono ad acquisire la morfologia attuale. I primi pannelli radianti erano delle pignatte inserite nella struttura d'argilla. Con il tempo le forme delle pignatte cambiarono dal cilindrico verso forme pi\u00f9 squadrate che permettevano di diminuire gli spazi in argilla ed aumentare la parte radiante in maiolica. Persisteva sempre la forma concava molto pronunciata per aumentare la superficie. Gi\u00e0 nel periodo gotico esternamente le stufe erano completamente in maiolica, per ragioni estetiche la forma concava era ridotta e sostituita da motivi e guglie tipici dello stile dell'epoca.\nUtilizzo.\nQueste stufe sono costruite per una combustione lenta, pertanto non vanno mai alimentate con molta legna di piccole dimensioni perch\u00e9 genererebbero un fal\u00f2, portando ad una rapida dilatazione con sicure rotture nei punti critici, ed alla deformazione dei congegni metallici utilizzati per facilitare l'accensione nelle giornate di bassa pressione. Le stufe di grandi dimensioni necessitano di due o tre giornate per entrare in temperatura. La prima accensione stagionale deve essere modesta e gradatamente maggiore fino al raggiungimento delle normali condizioni d'esercizio. Se il tiraggio del camino non \u00e8 ottimale, \u00e8 consigliato scegliere una giornata di alta pressione con temperature esterne decisamente inferiori alla temperatura interna dei locali. Per esempio alla mattina presto di una giornata di sole. Questo perch\u00e9 il flusso naturale d'aria calda del locale che esce dal camino aiuta i fumi molto pi\u00f9 freddi del solito ad uscire correttamente.\nLa legna deve essere assolutamente secca, per sicurezza sarebbe meglio non usare la legna acquistata lo stesso anno. La combustione di legna ancora verde genera uno strato vetroso di fuliggine, di spessore maggiore con l'allontanarsi dalla camera di combustione, che isola i perimetri riducendo notevolmente il riscaldamento dei locali. Il deposito continuato di fuliggine vetrificata derivante dall'uso in pi\u00f9 stagioni di legna verde pu\u00f2 portare allo restringimento del collegamento tra stufa e canna fumaria, che ne pregiudica gravemente il funzionamento e la sicurezza. Per rimuovere lo strato vetroso \u00e8 necessario un'azione meccanica decisa, prima battendo per rompere lo strato vetroso e dopo grattando con spazzola metallica o spatola. Sar\u00e0 necessario rimuovere il cappello della stufa, ed ispezionare anche i piani inferiori delle stufe a serpentina orizzontale. Se la superficie vetrosa si trova anche nei piani bassi sar\u00e0 necessario rimuovere parte dei divisori orizzontali. Prima della successiva accensione l'argilla utilizzata per sigillare i ripristini dovr\u00e0 essiccare adeguatamente."}
{"id": "1804742", "revid": "1776051", "url": "https://it.wikipedia.org/wiki?curid=1804742", "title": "Waltersdorf", "text": "Waltersdorf \u00e8 un comune di 145 abitanti della Turingia, in Germania.\nAppartiene al circondario della Saale-Holzland (targa SHK) ed \u00e8 parte della comunit\u00e0 amministrativa (\"Verwaltungsgemeinschaft\") H\u00fcgelland/T\u00e4ler."}
{"id": "1804743", "revid": "1305772", "url": "https://it.wikipedia.org/wiki?curid=1804743", "title": "Illevioni", "text": "Gli Illevioni furono un antico popolo che occup\u00f2 un'isola chiamata \"Scatinavia\" nel I secolo a.C., secondo quanto dice il geografo romano Plinio nel \"Naturalis historia\" (Libro 4, Capitolo 27), scritto attorno al 77 d.C. Si crede che la Scatinavia di Plinio sia equivalente alla penisola scandinava, che nel I secolo non era ancora stata completamente esplorata dai Romani, e veniva quindi descritta come isola. Plinio disse che si trattava di un'isola \"di dimensione quantomeno incerta\". Gli Illevioni vissero nell'unica parte conosciuta dell'isola e, secondo Plinio, parlavano dei loro 500 villaggi come di un mondo separato (\"alterum\").\nEtnonimo.\nDal momento che gli Illevioni appaiono solo nei lavori di Plinio, sono stati fatti numerosi tentativi per collegare questo popolo ad altre trib\u00f9 citate in altri testi classici, ed a diverse etnie dell'era moderna. Un'ipotesi avanzata da alcuni studiosi a cavallo tra il XIX ed il XX secolo sostiene che \"Illevioni\" sia una derivazione della frase \"ille\" e \"(S)uiones\", ma questo approccio richiede una modifica del testo originale. Altri riferimenti ad errori di trascrizione vennero usati da studiosi di inizio XX secolo per sostenere che gli Illevioni non siano altro che i \"Leuonoi\" citati da Tolomeo o i \"Suiones\" di cui parlava Tacito..\nUn'altra idea \u00e8 che gli Illevioni fossero un'antica popolazione di Halland in Svezia. Questa ipotesi si basa su una discussione riguardo a una radice comune dei due nomi e all'ipotesi che il nome della trib\u00f9 si sia mantenuto nel nome della provincia. In questo caso gli Illevioni sarebbero gli \"Hallin\" della Scandza, citati da Giordane. Il termine Hilleviones pu\u00f2 essere diviso in Hill-eviones, dove -eviones avrebbe la stessa etimologia di Avioni. Il prefisso Hil- o Hal- rappresenterebbe il nome del popolo. Altri studiosi propongono una connessione con gli Elveconi della costa meridionale del Baltico.\nLa mossa di equiparare gli Illevioni di Plinio, i Suiones di Tacito ed i Suehans di Giordane fu un tentativo avanzato nel XVII secolo dai Rudbeckiani della Scuola Iperboreana Svedese, secondo i quali la Svezia era non solo la patria dei Goti, ma anche la culla dell'umanit\u00e0. Al centro di questo movimento c'era un professore della Universit\u00e0 di Uppsala, Olaus Rudbeck (1630-1702), il cui lavoro \u00e8 descritto da Lundgreen-Nielsen della Universit\u00e0 di Copenaghen in questo modo: \"Per mezzo di etimologie fantasiose e per coincidenze forzate di fatti storici e scientifici, Olaus Rudbeck mostr\u00f2 che la Svezia fu la culla dell'umanit\u00e0 e della prima civilt\u00e0, identificabile con il continente perduto di Atlantide citato da Platone. Consider\u00f2 la lingua svedese la madre di tutte le lingue e vide le mitologie greca e romana come versioni distorte dei proto-miti svedesi\". Gli sforzi sostenuti per costruire una lunga, gloriosa storia per la Svezia divenne un obbiettivo politico durante la guerra dei trent'anni, culminando nell'espansionismo svedese.\nStoria.\nDescrizione di Plinio.\nLungo la strada che portava in Scatinavia, come descritto da Plinio, si trovavano isole abitate da persone che si dice avessero \"orecchie talmente grandi da coprire il resto del corpo, altrimenti nudo\". Plinio scrisse anche che sulle isole vicine, \"gli esseri umani nascevano con piedi di cavallo\". Abbandonando queste terre inospitali, un viaggiatore entrerebbe nella terra degli Ingaevones in Germania dove, sempre secondo Plinio, si iniziano ad avere informazioni pi\u00f9 affidabili. In questo territorio pi\u00f9 familiare si trova una catena montuosa chiamata \"Saevo\", che occupa tutto il promontorio chiamato Cimbri (\"Cimbrorum\"), che termina in una baia chiamata Codanus. \u00c8 qui, in questo golfo, che si trova l'isola nota come Scatinavia.\nLa parte che cita gli Illevioni \u00e8 breve:\nIn un altro capitolo del \"Naturalis historia\" Plinio cita alcune isole chiamate \"Scandiae\" (Libro 4, Capitolo 104) di cui per\u00f2 non cita la posizione geografica, ma che vengono generalmente considerate come parte della regione scandinava.\nLe trib\u00f9 scandinave in altre fonti.\nTutti i geografi classici che scrissero riguardo a questa regione nei primi sei secoli, citarono diverse trib\u00f9 come abitanti della \"principale\" isola scandinava. Poco prima di Plinio, Pomponio Mela scrisse qualcosa riguardo alla \"Codannovia\" (che si suppone sia la Scandinavia) in cui si poteva trovare una trib\u00f9 chiamata Teutoni. Nel \"De origine et situ Germanorum\" scritto da Tacito attorno al 98 d.C., la trib\u00f9 chiamata Sitoni e quella chiamata Sueoni sono citate tra gli abitanti delle terre vicine. I Sueoni vengono descritti come abitanti \"nel mare\", che di solito viene interpretato come \"su un'isola\". La zona descritta da Tacito \u00e8 stata a volte considerata equivalente alla Scatinavia di Plinio, nonostante altre varianti del nome usato da Tacito, Scandiae e Scandinavia, non si riferiscano alla stessa regione.\nNel II secolo Tolomeo cita quattro isole di \"Skandiai\" nel suo Geografia. Sull'isola pi\u00f9 grande, Skandia, si possono trovare sette distinte trib\u00f9, tra cui i Geati (\"Goutai\") ed i Daucioni, ma nessuna delle sette si ritrova tra gli scritti di due geografi che, prima di Plinio, avevano abitato sull'isola.\nAlcuni studiosi del XX secolo, tra cui l'etimologo statunitense Kemp Malone (1889\u20141971), hanno sostenuto che la ragione delle differenze tra Plinio, Tacito e Tolomeo riguardo ai nomi delle trib\u00f9 risiede nel fatto che i loro \"informatori\" provenivano da regioni diverse, esperti solo della zona scandinava che avevano abitato: \"Il nome \"Scadinavia\" (con le sue varianti) raggiunse il mondo classico tramite fonti occidentali, e [...] Tacito, le cui informazioni sul nord vennero da est, non conosce nulla dei nomi, a differenza di Plinio che ottenne le informazioni da ovest\". Malone sostenne che Tolomeo si bas\u00f2 su fonti occidentali per parlare di Skandia e trib\u00f9 scandinave, e fu anche il motivo per cui Tolomeo non cit\u00f2 i Sueoni o gli \"Swedes\" tra le trib\u00f9 della Skandia, ma li localizz\u00f2 sulla costa sud-orientale del Baltico.\nNel VI secolo Giordane scrisse che tra le numerose trib\u00f9 che popolavano l'isola di \"Scandza\" si trovavano i \"Suehans\" e gli \"Hallins\". Ma all'inizio del IX secolo il nome \"Suehans\" venne usato per indicare gli svedesi nonostante, secondo lo studioso James Boykin Rives, \"\u00e8 molto difficile valutare il grado di continuit\u00e0 etnica qui, dal momento era usanza tra i Carolingi e tra altri popoli precedenti assegnare nomi antichi a popoli nuovi\"."}
{"id": "1804744", "revid": "1543377", "url": "https://it.wikipedia.org/wiki?curid=1804744", "title": "Wa\u00dfmannsdorf", "text": "Wa\u00dfmannsdorf \u00e8 una frazione del comune tedesco di Sch\u00f6nefeld, nel Brandeburgo.\nConta 1.000 abitanti.\nStoria.\nWa\u00dfmannsdorf fu nominata per la prima volta nel 1350.\nCostitu\u00ec un comune autonomo fino al 2003."}
{"id": "1804749", "revid": "4175", "url": "https://it.wikipedia.org/wiki?curid=1804749", "title": "Gol del Secolo", "text": ""}
{"id": "1804755", "revid": "149727", "url": "https://it.wikipedia.org/wiki?curid=1804755", "title": "Diepensee", "text": ""}
{"id": "1804758", "revid": "767487", "url": "https://it.wikipedia.org/wiki?curid=1804758", "title": "Kablow", "text": "Kablow (in basso sorabo \"Kob\u0142ow\") \u00e8 una frazione della citt\u00e0 tedesca di K\u00f6nigs Wusterhausen, nel \"Land\" del Brandeburgo.\nStoria.\nNel 2003 il comune di Kablow venne soppresso e aggregato alla citt\u00e0 di K\u00f6nigs Wusterhausen."}
{"id": "1804759", "revid": "119323361", "url": "https://it.wikipedia.org/wiki?curid=1804759", "title": "Niederlehme", "text": "Niederlehme \u00e8 una frazione della citt\u00e0 tedesca di K\u00f6nigs Wusterhausen, nel Brandeburgo.\nStoria.\nNiedelehme fu citata per la prima volta nel 1315, e costituiva un piccolo centro rurale.\nIl 26 ottobre 2003 il comune di Niederlehme fu aggregato alla citt\u00e0 di K\u00f6nigs Wusterhausen."}
{"id": "1804761", "revid": "119323365", "url": "https://it.wikipedia.org/wiki?curid=1804761", "title": "Senzig", "text": "Senzig \u00e8 una frazione della citt\u00e0 tedesca di K\u00f6nigs Wusterhausen, nel Brandeburgo.\nStoria.\nSenzig fu nominata per la prima volta nel 1460.\nCostitu\u00ec un comune autonomo fino al 2003."}
{"id": "1804763", "revid": "119323390", "url": "https://it.wikipedia.org/wiki?curid=1804763", "title": "Wernsdorf", "text": "Wernsdorf \u00e8 una frazione della citt\u00e0 tedesca di K\u00f6nigs Wusterhausen, nel \"Land\" del Brandeburgo.\nStoria.\nNel 2003 il comune di Wernsdorf venne soppresso e aggregato alla citt\u00e0 di K\u00f6nigs Wusterhausen."}
{"id": "1804764", "revid": "767487", "url": "https://it.wikipedia.org/wiki?curid=1804764", "title": "Zeesen", "text": "Zeesen \u00e8 una frazione della citt\u00e0 tedesca di K\u00f6nigs Wusterhausen, nel \"Land\" del Brandeburgo.\nStoria.\nNel 2003 il comune di Zeesen venne soppresso e aggregato alla citt\u00e0 di K\u00f6nigs Wusterhausen."}
{"id": "1804765", "revid": "110157", "url": "https://it.wikipedia.org/wiki?curid=1804765", "title": "Fenfluramina", "text": "La fenfluramina \u00e8 un derivato amfetaminico. Dal punto di vista del profilo farmacologico \u00e8 un agonista serotoninergico e agisce inibendo la ricaptazione della serotonina a livello dei terminali sinaptici.\n\u00c8 un anoressizzante che agisce promuovendo il senso di saziet\u00e0. Con il termine fenfluramina si intende il racemo, cio\u00e8 l'insieme dei due stereoisomeri.\nL'isomero destrogiro \u00e8 la dexfenfluramina, che ha una pi\u00f9 specifica affinit\u00e0 verso i centri della saziet\u00e0 rispetto al racemo. Usato per anni per la cura dell'obesit\u00e0, \u00e8 stato poi sospeso dal commercio a causa di una sospetta correlazione con casi di ipertensione polmonare e danni alle valvole cardiache."}
{"id": "1804766", "revid": "767487", "url": "https://it.wikipedia.org/wiki?curid=1804766", "title": "Zernsdorf", "text": "Zernsdorf \u00e8 una frazione della citt\u00e0 tedesca di K\u00f6nigs Wusterhausen, nel \"Land\" del Brandeburgo.\nStoria.\nNel 2003 il comune di Zernsdorf venne soppresso e aggregato alla citt\u00e0 di K\u00f6nigs Wusterhausen."}
{"id": "1804770", "revid": "118739512", "url": "https://it.wikipedia.org/wiki?curid=1804770", "title": "Nina Giustiniani", "text": "\u00c8 ricordata per la relazione di grande amicizia con riflessi sentimentali che ebbe con il futuro statista Camillo Benso, conte di Cavour, da lei conosciuto quando questi approd\u00f2 a Genova il 29 marzo 1830 per iniziare la sua attivit\u00e0 di ufficiale alla Direzione del Genio dell'Esercito del Regno di Sardegna.\nMadre di tre figli, ebbe una vita tormentata e mor\u00ec suicida all'et\u00e0 di trentaquattro anni.\nBiografia.\nFiglia del barone Giuseppe Schiaffino, di Recco, e di Maddalena Corvetto, detta Manin (figlia di Luigi Emanuele Corvetto, economista e ministro delle finanze francese, consigliere di stato e conte per volont\u00e0 di Napoleone Bonaparte, gi\u00e0 esponente di spicco della Repubblica Ligure), venne soprannominata Nina dallo stesso Cavour (mentre l'appellativo \"Leopardina\" le venne dall\"'entourage\" letterario di Giacomo Leopardi).\nTrascorse la prima infanzia a Parigi, crescendo in un ambiente aristocratico: il padre era entrato al servizio di Luigi XVIII di Francia all'indomani della Restaurazione e, nel 1817, quando Nina aveva dieci anni, era stato nominato console generale di Francia a Genova. Lasciato, quindi, il palazzo parigino di \"Rue des Moulins\", si stabil\u00ec con la famiglia in Liguria. Precettori di vari paesi le fornirono una formazione classica nell'abitazione di Palazzo Doria Spinola in \"Strada Nuova\" (oggi via Garibaldi), dove avevano sede gli uffici del consolato.\nA diciannove anni di et\u00e0 and\u00f2 sposa al marchese Stefano Giustiniani, maggiore di lei di sette anni, appartenente ad una delle pi\u00f9 influenti famiglie genovesi e vicino agli ambienti di corte del re Carlo Felice di Savoia.\nA Genova, la marchesa anim\u00f2 dal 1827 quello che fu uno dei salotti filo-repubblicani dell'Ottocento svolgendo attivit\u00e0 di patriota con raccolta di fondi e propaganda fra le personalit\u00e0 simpatizzanti della Giovine Italia mazziniana. Fra i frequentatori del suo salotto \"politico\" vi erano Agostino Spinola, Giacomo Balbi Piovera, Nicola Cambiaso e Bianca Rebizzo, moglie di Lazzaro Rebizzo, poi amante dell'armatore Raffaele Rubattino, organizzatore della spedizione dei Mille. \u00c8 in tale ambito che, nel 1830, fa la conoscenza dell'allora giovane ufficiale del genio Camillo Cavour.\nCon Cavour mantenne dalla casa di Palazzo De Mari un fitto rapporto epistolare (arrivando a scrivergli fino a centocinquanta lettere in un anno), soprattutto quando il futuro statista, autore di un discorso contro la tirannide interpretato come moto anti-monarchico, venne richiamato a Torino il 15 dicembre dello stesso anno.\nParticolare scandalo dest\u00f2 la sua partecipazione ad una rappresentazione lirica in abito di sgargiante colore in disprezzo dei giorni di lutto susseguenti alla morte di Carlo Felice. Per questo motivo la famiglia fu osteggiata dalle autorit\u00e0 locali e Nina dovette trasferirsi a vivere a Milano presso una congiunta. Vi rester\u00e0 fino al 1834.\nDa quella data iniziarono i suoi trasferimenti prima a Torino, dove ebbe occasione di rivedere Cavour, e quindi a Vinadio, per curarsi alle locali terme. Infine pot\u00e9 far ritorno a Voltri e alloggiare nella villa della famiglia Giustiniani, dove ricevette ancora visite di Cavour, con cui comp\u00ec passeggiate lungo la spiaggia della vicina Vesima. I due si vedranno per l'ultima volta durante un'ultima permanenza di Cavour a Voltri, prima della sua partenza per Parigi, intorno al 18 ottobre 1834.\nGli ultimi anni.\nDi fatto, mentre venivano diffuse dalla stessa famiglia allarmanti notizie sulle sue condizioni mentali, visse da reclusa gli ultimi anni di vita. Dopo un primo fallito tentativo, riusc\u00ec nel suo intento suicida gettandosi da un balcone di Palazzo Lercari, poco distante dalla casa della sua fanciullezza, in cui si era trasferita. Mor\u00ec dopo alcuni giorni di agonia.\n\u00c8 sepolta nella chiesa dei Cappuccini a Genova. N\u00e9 il marchese Giustiniani - andato poi a seconde nozze con Geronima Ferretti (gi\u00e0 \"fiamma\" di Goffredo Mameli), cui sopravvisse morendo poi di colera nel 1855 - n\u00e9 le famiglia di origine degli Schiaffino e dei Corvetto vollero che fosse seppellita nelle rispettive tombe di famiglia a Voltri, Recco e Nervi.\nLa lapide sulla sua tomba recita:\nPer Cavour, Nina Giustiniani rester\u00e0 una \"cara e sacra ricordanza\". Lei, che non aveva dimenticato il conte, tanto da inviargli anche un'accorata lettera d'amore, scritta in dialetto genovese, con cui lo \"riempiva di baci\", aveva annotato nel suo diario poco prima di compiere il gesto fatale:"}
{"id": "1804773", "revid": "21880", "url": "https://it.wikipedia.org/wiki?curid=1804773", "title": "Propithecus deckeni", "text": ""}
{"id": "1804776", "revid": "7", "url": "https://it.wikipedia.org/wiki?curid=1804776", "title": "Anna Schiaffino Giustiniani", "text": ""}
{"id": "1804777", "revid": "4175", "url": "https://it.wikipedia.org/wiki?curid=1804777", "title": "Viva World Cup 2006", "text": ""}
{"id": "1804779", "revid": "4175", "url": "https://it.wikipedia.org/wiki?curid=1804779", "title": "Viva World Cup", "text": ""}
{"id": "1804780", "revid": "228587", "url": "https://it.wikipedia.org/wiki?curid=1804780", "title": "Libertine", "text": "Libertine (Bad girl nella versione inglese) \u00e8 il titolo del quarto singolo della cantautrice francese Myl\u00e8ne Farmer estratto dall'album di esordio \"Cendres de lune\", pubblicato il 1\u00ba aprile 1986.\nCon le sue 400.000 copie vendute, \"Libertine\" rappresenta il primo successo popolare della rossa in Francia, grazie principalmente al videoclip che accompagna questo fortunato singolo.\nVideo musicale.\nIl video \u00e8 stato girato dal regista Laurent Boutonnat presso il castello di Ferri\u00e8res a Ferri\u00e8res-en-Brie, e il castello di Brou a Brou-sur-Chantereine. Nel video la Farmer interpreta un'ambigua libertina alle prese con la sua rivale, la quale tenta di vendicare il suo uomo che fu ucciso da Libertine in un duello.\nLa durata del video supera i di 10 minuti, dunque viene considerato come un vero e proprio corto metraggio. La durata e il costo del video fa s\u00ec che la Farmer diventi la prima artista francese a presentare dei videoclip in forma di cortometraggio (proprio come Michael Jackson). Oltre a questo primato in madre patria, col video di \"Libertine\" la Farmer diventa anche la prima donna in assoluto che si spoglia integralmente in un videoclip musicale."}
{"id": "1804781", "revid": "4175", "url": "https://it.wikipedia.org/wiki?curid=1804781", "title": "Viva World Cup 2008", "text": ""}
{"id": "1804782", "revid": "21880", "url": "https://it.wikipedia.org/wiki?curid=1804782", "title": "Propithecus deckeni coronatus", "text": ""}
{"id": "1804789", "revid": "767487", "url": "https://it.wikipedia.org/wiki?curid=1804789", "title": "De Havilland Gipsy III", "text": "Il de Havilland Gipsy III era un motore aeronautico a 4 cilindri in linea rovesciato raffreddato ad aria prodotto dall'azienda britannica de Havilland Engine Company negli anni trenta.\nDi fascia di potenza bassa era stato ideato per motorizzare velivoli leggeri e da addestramento.\nStoria.\nSviluppo.\nNel 1927 l'ingegnere britannico Frank Bernard Halford progett\u00f2 un 4 cilindri in linea da sostituire agli ADC Cirrus sul de Havilland DH.60 Moth di pari caratteristiche meccaniche e che dar\u00e0 origine ad una serie di motori che porteranno tutti il nome Gipsy.\nIl Gipsy III, terzo motore della serie, \u00e8 la versione rovesciata del tradizionale motore in linea Gipsy II modificato per poter funzionare con i cilindri rivolti verso il basso al di sotto del basamento. Questo consentiva di poter posizionare l'elica verso la parte superiore consentendo al pilota una visuale anteriore pi\u00f9 libera. L'unico svantaggio di una simile configurazione era l'elevato consumo di lubrificante di oltre 4 pinte, circa 2 litri, per ora e che costringevano ad effettuare un regolare rabbocco del serbatoio esterno dell'olio."}
{"id": "1804790", "revid": "106908", "url": "https://it.wikipedia.org/wiki?curid=1804790", "title": "Frankie &amp; i Rogers", "text": ""}
{"id": "1804792", "revid": "1543377", "url": "https://it.wikipedia.org/wiki?curid=1804792", "title": "Francesco Sacchi", "text": "Biografia.\nConsegu\u00ec il diploma in pianoforte al conservatorio \"G. Verdi\" di Milano con il Maestro Dante Cipollini e in composizione al Conservatorio \"G. Nicolini\" di Piacenza con Bruno Bettinelli.\nFu inoltre direttore dei cori di soli voci maschili: \u201cNives\u201d di Premana e \u201cCoro Alpino Lecchese\u201d di Lecco.\nNotevole il suo impegno per la ricerca e la divulgazione del canto popolare per il quale egli pubblic\u00f2 due raccolte intitolate \u201cArmonizzazioni e canti d'autore\u201d.\nComposizioni.\nRealizz\u00f2 due suite per voci bianche, su testi di Gianni Rodari, intitolate \u201cI colori dei mestieri\u201d e \u201cLa famiglia punto e a capo\u201d; su libretto di Carla Airoldi l'operina \"II Principe Felice\" di Oscar Wilde; su libretto di Carlo Del Teglio l'operina \"Florandia \"; per l'organo Serassi di Galbiate compose \u201cFantasia\u201d e su testi di Carlo Del Teglio cinque liriche dal titolo \"Sulle rive del tempo\".\nUltima opera in ordine di tempo, realizzata dalla San Paolo per la Nuova Luce, l'ha visto impegnato come arrangiatore in collaborazione con Sabrina Lavecchia e Irenne Coronado."}
{"id": "1804793", "revid": "323742", "url": "https://it.wikipedia.org/wiki?curid=1804793", "title": "Brenno (III secolo a.C.)", "text": "Il condottiero conosciuto sotto il nome di \"Brenno\" \u00e8 noto dalle fonti classiche per avere guidato il suo popolo, i Galati di ceppo celtico, in una spedizione contro la Grecia e per essere giunto sino al santuario di Apollo a Delfi, \nIl suo vero nome non \u00e8 noto in quanto il termine Brenno era un titolo, un nome che assumevano i condottieri celti in tempo di guerra."}
{"id": "1804798", "revid": "599013", "url": "https://it.wikipedia.org/wiki?curid=1804798", "title": "Don\u00f2ri", "text": ""}
{"id": "1804800", "revid": "1632387", "url": "https://it.wikipedia.org/wiki?curid=1804800", "title": "Parco della Biodiversit\u00e0 mediterranea", "text": "Il parco della Biodiversit\u00e0 mediterranea, originariamente conosciuto come parco della Scuola Agraria, \u00e8 un parco situato nel comune di Catanzaro dedicato alla flora e fauna tipiche dell'area mediterranea. Il giardino botanico presenta innumerevoli versioni di piante e arbusti caratteristiche della fascia climatica mediterranea direttamente curate dalla scuola agraria situata all'interno del parco.\nStruttura e dimensioni.\nIl giardino botanico all'italiana ha un'estensione di 114.200 m2 ed \u00e8 situato a circa 100 m dal livello del mare. Sono presenti in esso:\nL'intero parco ha un'estensione di 610.000 m2; al suo interno oltre al giardino botanico sono presenti:\nSempre all'interno del parco sono presenti 3 percorsi per escursionisti:"}
{"id": "1804816", "revid": "106908", "url": "https://it.wikipedia.org/wiki?curid=1804816", "title": "The Rogers", "text": ""}
{"id": "1804817", "revid": "1305772", "url": "https://it.wikipedia.org/wiki?curid=1804817", "title": "Father (LL Cool J)", "text": "Father \u00e8 il terzo singolo del rapper statunitense LL Cool J estratto dall'album \"Phenomenon\". \u00c8 stato prodotto da Erick Sermon e dallo stesso LL Cool J, quest'ultimo il quale \u00e8 anche l'autore del testo del brano.\nInformazioni.\nLa canzone campiona il singolo \"Father Figure\" di George Michael.\nHa raggiunto la posizione n.18 nella chart \"Billboard Hot 100\", la n.12 nella \"Hot R&amp;B/Hip-Hop Songs\" e la n.1 nella \"Hot Rap Tracks\".\nTracce.\nLATO A:\nLATO B:"}
{"id": "1804820", "revid": "106539340", "url": "https://it.wikipedia.org/wiki?curid=1804820", "title": "Redditi di impresa", "text": "Il reddito di impresa, nel diritto tributario italiano, \u00e8 quello disciplinato dagli artt. 55-66 e 81-142 del Testo unico delle imposte sui redditi (D.P.R. 917/1986 - cd.TUIR).\nAi sensi del c.1, dell'art. 55, del TUIR, \u00e8 tale il reddito derivante dall'esercizio di imprese commerciali, ossia dall'esercizio professionale ed abituale, anche se non esclusivo, delle attivit\u00e0 indicate nell'art. 2195 del codice civile e delle attivit\u00e0 agricole indicate nell'art. 32, c.2, lettere b) e c), che eccedono i limiti ivi stabili, anche se non organizzate in forma di impresa.\nDescrizione.\nLe attivit\u00e0 indicate nell'art. 2195 del c.c. sono le seguenti: \nLe attivit\u00e0 a cui, invece, fa riferimento l'art. 32, c.2, lett.b) e c) del T.U.I.R., anche se non organizzate in forma di impresa. sono:\nInoltre, ai sensi del c.2 dell'art. 55, del TUIR, sono considerati redditi di impresa: \na) i redditi derivanti dall'esercizio di attivit\u00e0 che, pur non rientrando nell'art. 2195 del codice civile, sono organizzate in forma di impresa (come una scuola o una clinica privata); \nb) i redditi derivanti da attivit\u00e0 dirette allo sfruttamento di miniere, cave, torbiere, saline, laghi, stagni e altre acque interne;\nc) i redditi derivanti dalle attivit\u00e0 agricole di cui all'articolo 32, pur nei limiti ivi stabiliti, quando esercitate da soggetti \"commerciali\": da societ\u00e0 in nome collettivo e in accomandita semplice e da stabili organizzazioni di persone fisiche non residenti esercenti attivit\u00e0 di impresa, anche se non superino i limiti ivi stabiliti.\nCaratteristiche.\nLa determinazione del reddito di impresa cos\u00ec come della posizione ai fini IVA verso lo stato differisce a seconda del regime contabile applicato. I principali regimi attualmente operanti in italia variano sulla base del volume d'affari (i ricavi) delle aziende nell'esercizio precedente. \nI contribuenti si dividono in :\nMinimi--&gt; ricavi annui non superiori ai euro - non effettuano cessioni all'esportazione - non sostengono costi per lavoratori dipendenti o collaboratori - non hanno sostenuto nei 3 anni precedenti costi per beni strumentali superiori a euro.\nSemplificati--&gt; sono definiti tali i contribuenti che hanno un volume d'affari inferiore a euro, se si tratta di aziende di servizi; o inferiore a euro se si tratta di aziende commerciali e industriali. \nOrdinari--&gt; sono le persone fisiche e le societ\u00e0 di persone che superano i limiti precedenti e tutte le societ\u00e0 di capitali.\nReddito fiscale:\n\u00e8 il risultato economico che viene riferito all'esercizio in base alle norme stabilite dalla normativa tributaria.\nDeterminazione:\nil fisco si attende:\n- massimalizzazione del prelievo tributario.\n- programmabilit\u00e0 delle entrate tributarie.\nI principi in base ai quali i costi possono essere portati in diminuzione dei ricavi per la determinazione del reddito fiscale sono i seguenti:\n-competenza fiscale.\n- inerenza.\n- certezza e determinabilit\u00e0.\n- iscrizione in bilancio, per cui non sono ammessi in deduzione costi che non risultino dal Conto economico, salvo quanto previsto per alcuni componenti di reddito.\n- imputabilit\u00e0 specifica, i costi sono deducibili solo se sostenuti per attivit\u00e0 che producano i ricavi o proventi che concorrono a formare il reddito dell'impresa.\nLe imprese che operano in uno dei regimi semplificati determinano il reddito fiscale d'impresa in fase di compilazione della dichiarazione dei redditi, iscrivendo nei vari quadri i valori relativi all'attivit\u00e0 aziendale.\nIl passaggio dal reddito di bilancio al reddito fiscale per le imprese che tengono la contabilit\u00e0 ordinaria in partita doppia avviene per mezzo di elaborazioni extracontabili in sede di dichiarazione dei redditi.\nIl punto di partenza per il calcolo del reddito fiscale \u00e8 dato dalla situazione contabile finale che segue le scritture di assestamento ed evidenzia il risultato prima delle imposte."}
{"id": "1804826", "revid": "767487", "url": "https://it.wikipedia.org/wiki?curid=1804826", "title": "Rogers (gruppo musicale)", "text": "I Rogers sono stati un gruppo musicale italiano di musica beat attivo durante gli anni sessanta e, durante gli anni settanta, cambiando genere e con diverse denominazioni (The Rogers, Franky &amp; i Rogers, New Rogers).\nIl loro brano pi\u00f9 famoso \u00e8 \"Guarda\" pubblicato nel 1968 con etichetta Kansas\nStoria del gruppo.\nIl gruppo si forma nel 1965 a Romano Canavese; i fondatori del gruppo sono stati: Gerardo Monteforte (voce solista e chitarra); Piergiorgio Bussacchetti (chitarra); Pierino (- non si conosce il cognome - al basso); Giorgio Vogliano (sax e voce); Nico Calisi (batteria); Bruno Bosio (tastierista e organo Hammond). Nella foto di copertina del primo disco il bassista non compare.\nVengono scoperti dal musicista Mario Piovano, che li produce e cerca una casa discografica; ottenuto un contratto con la Kansas, etichetta molto attenta ai complessi piemontesi, debuttano con il primo singolo nel 1966 . Il disco conteneva due brani : \"Quanto ho pianto\" e \"Se mi lascerai\". Dopo questa incisione il bassista (Pierino); il sassofonista (Piergiorgio Vogliano) di Cossano (TO) ed il batterista (Nico Calisi) di Ivrea non se la sentono di affrontare la vita del musicista professionista. \nPiergiorgio Vogliano non viene sostituito; mentre entrano nel gruppo Carlo Reposi (batteria) valdostano di Pont Saint Martin, che ha avuto esperienze dal vivo con un gruppo, i \"Rebels\"), e Romy Regruto (basso), di Chiaverano. A proposito del primo disco, racconta Nico Calisi (batteria), che in sala di incisione c'erano anche i Camaleonti e Ricky Maiocchi, front man dei Camaleonti, gli sistem\u00f2 i microfoni per la batteria.\nI due nuovi musicisti debuttano nel secondo singolo, che contiene tre canzoni tra cui \"Ma con chi\", con la musica scritta da Adriano Celentano, ed una cover di \"Walking the dog\" di Rufus Thomas, \"Se con me vuoi tornare\"; appaiono in alcune trasmissioni televisive, tra cui Chiss\u00e0 chi lo sa.\nCon il retro del loro terzo singolo (il primo registrato con il nuovo cantante Franky), \"Non chieder\u00f2 aiuto\", brano rhythm 'n' blues, partecipano alla trasmissione radiofonica Bandiera gialla vincendo una puntata.\nDopo il passaggio alla Bentler, partecipano al Cantagiro 1967 con la canzone \"Chiedimi tutto\" con la denominazione \"Franky &amp; i Rogers\", scelta perch\u00e9 alla manifestazione erano gi\u00e0 iscritti molti complessi e l'organizzazione preferiva avere un cantante solista in pi\u00f9 (anche se di fatto accompagnato sempre dal gruppo).\nNel 1967 entra nella band come suonatore di organo Hammond il promettente Alvaro Ventura appena diciassettenne che vi rester\u00e0 fino al 1972, incidono il primo album, intitolato ; sempre quell'anno pubblicano il loro singolo di maggior successo, Guarda (scritto e firmato da Domenico Serengay, Turi Golino e Franky (Francesco Florio) ), ed accompagnano in tourn\u00e9e Don Backy. Nelle registrazioni di \"Guarda\" oltre all'organista Alvaro Ventura e nell'attivit\u00e0 concertistica di quel periodo, per circa un anno troviamo alla batteria Mario Fasciano, drummer napoletano degli Ebrei e dei Epap Group.\n\"Guarda\" vende circa un milione di copie e vince il premio \"Juke-box d'oro\", consegnato durante il Premio Regia Televisiva di Salsomaggiore da Daniele Piombi al cantante Franky.\nIn quello stesso anno il nuovo batterista Pino Sinnone (che ha sostituito Reposi poco prima dell'incisione di \"Guarda\") abbandona il gruppo per passare ai The Trip, a causa della svolta melodica che allontana i \"Rogers\" dal beat delle origini.\nAgli inizi del 1970 entra a far parte dei Rogers il batterista Alberto Maggi, proveniente dal gruppo The Planets e ci rester\u00e0 fino al 1972. In questo periodo il gruppo incide diversi brani alcuni dei quali con discreto successo. Da ricordare \" Tam Tam \" cover di \" Come togeter \" dei Beatles e \" Chewy Chewy \", cover dell'omonimo brano degli Ohio Express, oltre alla cover di \"Stayin' alive\" dei Bee Gees, realizzata con l'arrangiamento del maestro Dino Siani ed intitolata \"Donna per donna\"; sul retro vi \u00e8 una reincisione di \"Guarda\" (peraltro gi\u00e0 incisa due anni prima per la Ri-Fi) con un nuovo arrangiamento.\nVerso la fine del 1972 Maggi lascia il gruppo e per un breve periodo rientra Mario Fasciano che gi\u00e0 ne aveva fatto parte dal '68 al '69 e. con questa formazione I Rogers partono per Londra per un breve tour.\nAl loro rientro subentra alla batteria Delio Sismondo che in passato aveva gi\u00e0 suonato nel gruppo, e prende il posto di Mario Fasciano, nel frattempo lasciano il gruppo il chitarrista Lino Moreno e il tastierista Alvaro Ventura. I restanti proseguono con i loro impegni fino al 1980, anno in cui il gruppo si scioglie.\nDiscografia.\nSingoli.\nSingoli pubblicati all'estero"}
{"id": "1804829", "revid": "287204", "url": "https://it.wikipedia.org/wiki?curid=1804829", "title": "Gallinago hardwickii", "text": "Il beccacino giapponese (Gallinago hardwickii, Gray 1831) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago hardwickii\" non ha sottospecie, \u00e8 monotipica.\nDistribuzione e habitat.\nQuesto uccello vive in Russia, Cina, Taiwan, Giappone, Indonesia, Australia e Papua Nuova Guinea. \u00c8 accidentale in Corea del Sud, in Nuova Zelanda e sulle Isole Marshall."}
{"id": "1804835", "revid": "119991", "url": "https://it.wikipedia.org/wiki?curid=1804835", "title": "Chiesa di Santa Lucia (Montenero d'Orcia)", "text": ""}
{"id": "1804839", "revid": "30300", "url": "https://it.wikipedia.org/wiki?curid=1804839", "title": "Fregna", "text": ""}
{"id": "1804843", "revid": "1318658", "url": "https://it.wikipedia.org/wiki?curid=1804843", "title": "Museo storico militare Brigata Catanzaro", "text": "Il Museo storico militare Brigata Catanzaro si trova nel comune di Catanzaro, nel Parco della Biodiversit\u00e0 mediterranea; \u00e8 un museo specialistico dedicato alla Brigata Catanzaro che custodisce armi, divise, documenti e altri cimeli utilizzati nelle varie guerre dal periodo napoleonico alla seconda guerra mondiale.\nStruttura.\n\u00c8 costruito su due livelli ognuno dei quali relativo a vari epoche storiche:\nArmi.\nIl MUSMI annovera, tra le armi in esposizione, una interessante collezione di fucili Vetterli del 1870, un Brown Bess del XIX secolo e alcune tra le pi\u00f9 celebri armi utilizzate dagli eserciti europei nel Novecento. Sono presenti, inoltre, fucili, sciabole, daghe e coltelli prodotti dalle Reali Ferriere di Mongiana Fabbrica d'armi di Mongiana.\nOnorificenze.\nIl Museo conserva varie onorificenze e decorazioni tra cui la prestigiosa Legion d'Onore, di epoca napoleonica, e la coeva insegna della Corona di ferro.\nManifesti.\nNella collezione si distinguono soprattutto i manifesti della propaganda fascista.\nUniformi.\nDa segnalare, tra le numerose divise custodite all'interno del MUSMI: le divise dei cavalleggeri della Maison-Rouge, e quelle della Garde Nationale; un'uniforme degli Ussari di Piacenza; la divisa degli Arditi e quella dei soldati della Brigata Catanzaro; la divisa da cerimonia del Prefetto e deputato Edoardo Salerno; un'uniforme da Balilla; la tenuta estiva prescritta al personale civile dello Stato; la divisa di un Legionario di Spagna e quella di un soldato dell'Afrika Korps, con casco tropicale, scarpe e occhiali antisabbia; le divise di due paracadutisti schierati su fronti opposti (R.S.I. e Regno del Sud).\nModellini.\n\u00c8 di particolare interesse la costruzione ricostruzione in diorama (scala 1:32) di una carica di cavalleria decisiva nella battaglia di Waterloo.\nUn altro plastico (scala 1:32) storicamente accurato ricostruisce un'importante fase della Battaglia di Maida del 4 luglio 1806 tra francesi e inglesi, i quali per la prima volta sconfissero sul campo le truppe napoleoniche grazie all'impiego di una nuova tipologia di schieramento. A Londra questa celebre battaglia \u00e8 stata celebrata dando il nome ad un quartiere e alla relativa stazione della metropolitana Maida Vale.\nLa guerra quotidiana.\nIl Museo conserva varie testimonianza di vita quotidiana: riviste d'epoca, lettere, documenti privati e oggetti di uso comune riconducibili tanto alla vita civile quanto alla vita sotto le armi."}
{"id": "1804844", "revid": "94647", "url": "https://it.wikipedia.org/wiki?curid=1804844", "title": "Film sonoro", "text": ""}
{"id": "1804855", "revid": "729019", "url": "https://it.wikipedia.org/wiki?curid=1804855", "title": "Gallinago imperialis", "text": "Il beccacino imperiale (Gallinago imperialis, Sclater &amp; Salvin 1869) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago imperialis\" non ha sottospecie, \u00e8 monotipica. Venne riscoperto nel 1962 dopo che per mezzo secolo fu creduto estinto.\nDistribuzione e habitat.\nQuesto uccello vive unicamente in Colombia, Ecuador e Per\u00f9."}
{"id": "1804858", "revid": "287204", "url": "https://it.wikipedia.org/wiki?curid=1804858", "title": "Yucuaiquin", "text": ""}
{"id": "1804863", "revid": "332094", "url": "https://it.wikipedia.org/wiki?curid=1804863", "title": "De Havilland Gipsy Queen", "text": "Il de Havilland Gipsy Queen, era un motore aeronautico a 6 cilindri in linea rovesciato raffreddato ad aria prodotto dall'azienda britannica de Havilland Engine Company negli anni trenta del XX secolo.\nEra un'evoluzione del de Havilland Gipsy Six."}
{"id": "1804871", "revid": "1442080", "url": "https://it.wikipedia.org/wiki?curid=1804871", "title": "Santino Spinelli", "text": "Biografia.\nSantino, in arte Alexian, \u00e8 l'ultimo di sei figli, unico maschio. Nasce a Pietrasanta, in provincia di Lucca, il 21 luglio 1964, figlio di Gennaro e Giulia Spinelli, ma \u00e8 a Lanciano, in provincia di Chieti, che compir\u00e0 i suoi primi studi. Frequenta l'Istituto di Stato per il Commercio \"P. De Giorgio\", dove si diploma con il massimo dei voti, 60/60. Ha conseguito due lauree presso l'Universit\u00e0 degli Studi di Bologna, la prima in Lingue e Letterature Straniere con una tesi su George Borrow (1998) e la seconda, nel 2006, in Musicologia.\n\u00c8 sposato con Daniela De Rentiis, dalla quale ha avuto tre figli: Gennaro, Giulia ed Evedise, tutti musicisti professionali con cui tiene numerosi concerti in Italia e all'estero.\n\u00c8 fondatore e presidente dell'associazione culturale \"Th\u00e8m Roman\u00f2\" (mondo roman\u00f2). Nel 2001 viene eletto, quale unico rappresentante per l'Italia, al parlamento dell'Unione Internazionale Roman\u00ed (IRU), organizzazione non governativa con sede a Praga, attiva nel campo dei diritti dei popoli roman\u00ed, alla quale \u00e8 stato garantito lo status consultivo presso alcuni organi delle Nazioni Unite. Nel 2002 Spinelli \u00e8 stato docente di Lingua e Cultura Roman\u00ec (romanologia) presso l'Universit\u00e0 degli Studi di Trieste, presso il Politecnico di Torino. Docente di Lingua e Cultura Roman\u00ec - Lingue e processi interculturali - presso l'Universit\u00e0 degli Studi di Chieti dal 2008, ha anche tenuto un corso seminariale all'Universit\u00e0 di Teramo nell'anno accademico 2013/2014. Nel 2003 viene nominato vicepresidente del parlamento dell'IRU e ambasciatore dell'arte e della cultura romani nel mondo per l'IRU e nel 2007 vicepresidente dell'IRU. \u00c8 presidente nazionale della federazione \"FederArteRom\". \u00c8 tra i fondatori di UCRI (Unione delle Comunit\u00e0 Roman\u00e8s in Italia) di cui \u00e8 Portavoce.\nNel 2010 ha pubblicato per la \"Ut Orpheus\" editore di Bologna i volumi \"Carovana Roman\u00ec\" per Fisarmonica, Ensemble e Orchestra. Le raccolte contengono partiture composte da Alexian Santino Spinelli che sono state eseguite al Palazzo del Consiglio d'Europa a Strasburgo il 7 ottobre 2010 ed al Consiglio europeo a Bruxelles il 17 gennaio 2013 dall'Orchestra Europea per la Pace con cui tiene numerosi concerti in tutta Europa. Alexian Santino Spinelli \u00e8 compositore ed esecutore delle sue musiche. Con l'Orchestra Europea per la Pace ha elevato la musica rom da folklorica a sinfonica.\nIl 2 giugno 2012 Spinelli ha cantato il \"Murdevele\" (Padre Nostro in lingua roman\u00ed) per Papa Benedetto XVI a Bresso in occasione della Giornata Mondiale della Famiglia davanti a 800.000 persone e in mondovisione. Il 10 maggio 2014 ha eseguito tre sue composizioni per Papa Francesco sul sagrato di San Pietro davanti a 300.000 persone e in diretta su Rai1.\nLa sua poesia \"Auschwitz\" orna a Berlino, nei pressi del Bundestag, il monumento dedicato alla memoria del genocidio di Sinti e Rom durante il nazismo, inaugurato il 24 ottobre 2012 alla presenza del capo di Stato tedesco e di Angela Merkel.\nIl 26 ottobre 2015, insieme all'Alexian group, ha eseguito diverse sue composizioni per Papa Francesco, tra cui il \"Murdevele\". I brani sono stati suonati in Vaticano presso la Sala Nervi, in occasione dell'Udienza per i Rom e Sinti celebrativa del 50\u00ba anniversario dell'Udienza che Papa Paolo VI tenne per la Popolazione Roman\u00ec. L'evento \u00e8 stato trasmesso in diretta mondiale.\nLuned\u00ec 18 Aprile 2016 nella sala della \u201cCavallerizza\u201d presso il Palazzo Marchesale il Sindaco di Laterza (Taranto) Gianfranco Lopane ha conferito la Cittadinanza Onoraria ad Alexian Santino Spinelli con la seguente motivazione: \u201c\"Al Prof. Santino Spinelli \u2013 pietra miliare e portavoce nel mondo del Popolo Rom perch\u00e9 rappresenta la capacit\u00e0 di rivalsa di quanti sono stati e sono ancora discriminati a causa delle proprie origini; perch\u00e9 ha restituito, col suo esempio di vita e di esponente della cultura roman\u00ec, dignit\u00e0 spessore alla comunit\u00e0 Rom che si Onora di rappresentare; perch\u00e9 la nostra comunit\u00e0 Rom, da anni integrata nel tessuto sociale di questo Comune, con l'azione propositiva divulgativa del prof. Spinelli possa sempre pi\u00f9 recuperare quel corpo di valori essenziale alla sopravvivenza di tutti i popoli\"\u201d\nA maggio 2018 gli viene conferita la Medaglia d'Argento e il Diploma del Sacro Militare Ordine Costantiniano di San Giorgio in occasione del tricentenario della Bolla Ecclesiastica di Papa Clemente XI. Sempre in quest'anno fa realizzare a Lanciano, in piazzale Edith Stein, il \"Monumento alla Strage nazista dei Rom e Sinti\", dallo scultore Tonino Santeusanio, in pietra della Majella. Il monumemto \u00e8 il primo del genere in Italia. \nIl 4 febbraio 2020 il Presidente Mattarella gli ha conferito l\u2019Onorificenza di Commendatore dell\u2019Ordine \u201cAl merito della Repubblica Italiana\u201d: Santino Spinelli da allora \u00e8 registrato nell'Albo dei Commendatori al n\u00b0 1307 Serire IV.\nHa una scuola di musica a Lanciano, nel quartiere Civitanova, in via Finamore."}
{"id": "1804877", "revid": "92723", "url": "https://it.wikipedia.org/wiki?curid=1804877", "title": "Columbia (Missouri)", "text": "Columbia \u00e8 una citt\u00e0 degli Stati Uniti d'America, nella Contea di Boone nello Stato del Missouri.\nLa University of Missouri-Columbia \u00e8 una prestigiosa universit\u00e0 della citt\u00e0 di Columbia, nello Stato del Missouri. Venne fondata nel 1839 e divenne la prima universit\u00e0 pubblica dello Stato e tuttora la pi\u00f9 grande nel Missouri.\nGeografia fisica.\nLa citt\u00e0 si estende per e la sua superficie \u00e8 quasi totalmente terrestre (, il 99,49% del territorio) mentre la superficie delle acque interne \u00e8 solamente di (lo 0,51% del territorio).\nEconomia.\nColumbia possiede un aeroporto (Columbia Regional Airport).\nSociet\u00e0.\nEvoluzione demografica.\nSecondo il censimento del 2000 la popolazione totale era di . La stima del 1\u00ba luglio 2017 indica che il numero di abitanti \u00e8 in rapida crescita; la citt\u00e0 \u00e8 popolata da persone.\nFauna presente.\nVi \u00e8 un gran numero di mammiferi perfettamente adattati alla vita urbana, tra cui coyote, conigli, scoiattoli grigi, opossum e altri roditori.\nSono presenti poi tra gli uccelli tacchini, diverse specie di anatre e anche aquile.\nLe rane sono comuni in primavera, specie dopo un periodo di piogge frequenti.\nAmministrazione.\nGemellaggi.\nColumbia \u00e8 gemellata con le seguenti citt\u00e0:"}
{"id": "1804878", "revid": "648716", "url": "https://it.wikipedia.org/wiki?curid=1804878", "title": "Gallinago jamesoni", "text": "Il beccacino di Jameson (Gallinago jamesoni, Bonaparte 1855) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago jamesoni\" ha due sottospecie:\nDistribuzione e habitat.\nQuesto uccello vive in Sud America (Venezuela, Colombia, Ecuador, Per\u00f9 e Bolivia)."}
{"id": "1804880", "revid": "339392", "url": "https://it.wikipedia.org/wiki?curid=1804880", "title": "Ceramica Panaria-Navigare", "text": ""}
{"id": "1804886", "revid": "339392", "url": "https://it.wikipedia.org/wiki?curid=1804886", "title": "Saunier Duval-Prodir", "text": ""}
{"id": "1804888", "revid": "339392", "url": "https://it.wikipedia.org/wiki?curid=1804888", "title": "Tsigani", "text": ""}
{"id": "1804889", "revid": "1559888", "url": "https://it.wikipedia.org/wiki?curid=1804889", "title": "Sebastiano Bedolo", "text": "Biografia.\nPartecip\u00f2, quale capitano e capo-posto della Guardia Civica del Sestiere S. Polo, alla rivoluzione veneziana del marzo 1848. Successivamente, fino alla liberazione del Veneto dagli austriaci, Sebastiano Bedolo sovvenzion\u00f2 i comitati e aiut\u00f2 gli emigrati, facendo passare i giovani di leva in territorio italiano grazie alla sua conoscenza del Po da Papozze (Rovigo) al mare.&lt;br&gt;\nI suoi figli furono tutti volontari nelle successive guerre d'indipendenza (in particolare, il primo, Luigi Bedolo, fu \"crociato\" a Palmanova nel 1848; il secondo, Ettore Bedolo, fu ufficiale del Regio Esercito Italiano; il terzo Giovanni Battista Bedolo, fu volontario nella seconda guerra di indipendenza nel \"Corpo franco\" dei Cacciatori delle Alpi.&lt;br&gt;\nSebastiano fu autore di un resoconto sui fatti veneziani del '48 pubblicato nello stesso anno a Venezia."}
{"id": "1804891", "revid": "127585", "url": "https://it.wikipedia.org/wiki?curid=1804891", "title": "Michelina De Cesare", "text": ""}
{"id": "1804894", "revid": "1924342", "url": "https://it.wikipedia.org/wiki?curid=1804894", "title": "Ala (cantante)", "text": "Biografia.\nLa carriera musicale di Ala Boratyn inizia nel 2005, insieme al gruppo Blog 27, con la pubblicazione dell'album \"&lt;LOL&gt;\" e di una serie di singoli di successo. Dopo un tour europeo e una vittoria agli MTV EMA, nell'ottobre ha abbandonato il gruppo per avviare una carriera da solista.\nAlicja comincia la registrazione dell'album di debutto \"Higher\" nel giugno del 2007 con le seguenti canzoni: \"Loosing\", \"Darling\", \"Angel\" e \"Ska\". L'album viene pubblicato il 12 novembre dello stesso anno trainato dal singolo \"Angel\". L'album non bissa per\u00f2 il successo raggiunto l'anno precedente dall'album del gruppo, cos\u00ec come il singolo. Nel 2008 viene estratto il successivo il singolo \"Don't Believe Them\"."}
{"id": "1804895", "revid": "197586", "url": "https://it.wikipedia.org/wiki?curid=1804895", "title": "Giovanni Battista Bedolo", "text": ""}
{"id": "1804897", "revid": "21880", "url": "https://it.wikipedia.org/wiki?curid=1804897", "title": "Gallinago macrodactyla", "text": "Il beccacino del Madagascar (Gallinago macrodactyla, Bonaparte 1839) \u00e8 un uccello della famiglia degli Scolopacidae dell'ordine dei Charadriiformes.\nDistribuzione e habitat.\nQuesto uccello vive solo nella met\u00e0 orientale del Madagascar, nelle foreste umide e lungo i corsi d'acqua tra i 700 m e 2700 m sul livello del mare."}
{"id": "1804899", "revid": "289247", "url": "https://it.wikipedia.org/wiki?curid=1804899", "title": "Buddhismo Mahasanghika", "text": ""}
{"id": "1804900", "revid": "61051", "url": "https://it.wikipedia.org/wiki?curid=1804900", "title": "Rolls-Royce Goblin", "text": ""}
{"id": "1804901", "revid": "239439", "url": "https://it.wikipedia.org/wiki?curid=1804901", "title": "TBDT", "text": ""}
{"id": "1804912", "revid": "402432", "url": "https://it.wikipedia.org/wiki?curid=1804912", "title": "CoLinux", "text": ""}
{"id": "1804914", "revid": "547992", "url": "https://it.wikipedia.org/wiki?curid=1804914", "title": "Ministri della solidariet\u00e0 sociale della Repubblica Italiana", "text": "I ministri della solidariet\u00e0 sociale della Repubblica Italiana si sono avvicendati dal 1987 al 2001 e dal 2006 al 2008, dapprima come ministri senza portafoglio, fino all'istituzione del dicastero nel 2006.\nDal 2008 le sue funzioni confluirono nel Ministero del lavoro, della salute e delle politiche sociali, a sua volta dal 2009 scisso in Ministero della salute e Ministero del lavoro e delle politiche sociali."}
{"id": "1804915", "revid": "253269", "url": "https://it.wikipedia.org/wiki?curid=1804915", "title": "Steven Bauer", "text": "Biografia.\nSteven Bauer \u00e8 nato a L'Avana, da padre cubano di religione cattolica e da madre cubana figlia di una coppia di immigrati ebrei d'origine tedesca e italiana. All'et\u00e0 di quattro anni, Bauer e la sua famiglia emigrarono negli Stati Uniti d'America, stabilendosi a Miami (Florida). Ottenuta la cittadinanza statunitense, egli cambi\u00f2 nome in \"Steven Bauer\" (\"Bauer\" era il cognome della nonna materna).\nSi \u00e8 sposato quattro volte: prima dal 1981 al 1987 con l'attrice Melanie Griffith, da cui ha avuto un figlio, Alexander (1985); dal 1989 al 1991 con l'attrice Ingrid Anderson, da cui ha avuto un figlio, Dylan (1990); dal 1992 al 2002 con Christiana Boney, e dal 2003 al 2012 con Paulette Miltimore.\nNel 2014 si \u00e8 fidanzato con la giornalista diciannovenne Lyda Loudon.\nCarriera.\nNel periodo in cui frequentava il college fece un'audizione per un'opera di Tennessee Williams, e dopo aver ottenuto la parte cap\u00ec che voleva far l'attore. Si trasfer\u00ec a New York e studi\u00f2 presso Stella Adler.\nTra i suoi film pi\u00f9 celebri c'\u00e8 \"Scarface\" (1983), in cui interpreta la parte di Manolo Ribera (\"Manny\"), braccio destro di Tony Montana, interpretato da Al Pacino.\nDa ricordare anche delle piccole parti in grandi film come \"Schegge di paura\" (1996), di Gregory Hoblit e \"Traffic\" (2000), di Steven Soderbergh. Ha anche partecipato come guest star a un episodio della serie televisiva statunitense \"Walker Texas Ranger\". Nel 2011 interpreta Don Eladio Vuente, capo del cartello messicano, nella serie televisiva \"Breaking Bad\", ruolo che reinterpreta nel 2017 nello \"spin-off\" \"Better Call Saul\". Nel 2012 partecipa al decimo episodio della serie \"Common Law\", interpretando la parte di Miguel \u00c1vila, il titolare guatemalteco di un autolavaggio. Dal 2013 al 2017 prende parte alla serie televisiva \"Ray Donovan\", vestendo i panni di Avi Rudin.\nCuriosit\u00e0.\nSteven Bauer appare nel video del brano \"Would I Lie to You?\" degli Eurythmics, nel ruolo del fidanzato di Annie Lennox.\nDoppiatori italiani.\nNelle versioni in italiano dei suoi film, Steven Bauer \u00e8 stato doppiato da:"}
{"id": "1804917", "revid": "1833487", "url": "https://it.wikipedia.org/wiki?curid=1804917", "title": "Gallinago media", "text": "Il croccolone (Gallinago media, Latham 1787) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago media\" non ha sottospecie, \u00e8 monotipica.\nAspetti morfologici.\nMolto simile al beccaccino, se ne distingue per avere dimensioni leggermente maggiori, becco pi\u00f9 corto e parti inferiore estesamente barrate (compreso il sottoala).\nPresenta le copritrici del sopra-ala con apici chiari che da posato formano evidenti strisce bianche e le timoniere laterali bianche.\nDistribuzione e habitat.\nQuesto uccello niifica principalmente in Russia, Bielorussia e Norvegia, ma anche in Polonia, Svezia, Ucraina, Kazakistan e Repubbliche Baltiche. Ad agosto si sposta a sud e a est: si incontra in Turchia e Cipro, nell'Europa mediterranea, compresa l'Italia, e in Egitto. Ad ottobre migra ancora pi\u00f9 a sud in Africa, dalla fascia di Mauritania e Sudan fino alla Namibia e il Mozambico. \u00c8 di passo nell'Africa nord-occidentale e occidentale, nella Penisola Iberica, nella Penisola Arabica, in India e Myanmar. \u00c8 estinto in Germania, Paesi Bassi, Danimarca e forse anche in Finlandia."}
{"id": "1804919", "revid": "729019", "url": "https://it.wikipedia.org/wiki?curid=1804919", "title": "Cervicite", "text": "Per cervicite in campo medico, si intende l'infiammazione della cervice uterina, che pu\u00f2 essere di forma \nacuta o cronica.\nSintomatologia.\nFra i sintomi e i segni clinici ritroviamo edema, rossore, al tatto la parte interessata sanguina, leucorrea, dolore pelvico, bruciore, ma pu\u00f2 presentarsi anche in forma asintomatica (cio\u00e8 senza sintomi)\nEziologia.\nGli agenti responsabili possono essere batteri del genere Neisseria oppure Chlamydia trachomatis. Potrebbe trattarsi anche d un protozoo come Trichomonas vaginalis o di un fungo come la Candida. Attualmente si stanno studiando anche altri possibili agenti eziologici responsabili\nEsami.\nPer una corretta diagnosi servono esami al microscopio e il Pap test\nTerapia.\nVengono somministrati farmaci antibatterici ed eseguito una cauterizzazione che pu\u00f2 essere calda o fredda che ne elimina la parte interessata e una volta guarita la cervice si rigenera."}
{"id": "1804921", "revid": "599013", "url": "https://it.wikipedia.org/wiki?curid=1804921", "title": "Gallinago megala", "text": "Il beccacino di Swinhoe (Gallinago megala, Swinhoe 1861) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago megala\" non ha sottospecie, \u00e8 monotipica.\nDistribuzione e habitat.\nQuesto uccello vive in Asia, dalla Russia alla Malaysia, e dall'India all'Indonesia, compresi Kazakistan, Filippine, Taiwan e Giappone; in Australia, Papua Nuova Guinea, Guam, Micronesia e Palau. Di passo nelle Maldive e in Israele."}
{"id": "1804925", "revid": "113757", "url": "https://it.wikipedia.org/wiki?curid=1804925", "title": "Swedish Death", "text": ""}
{"id": "1804927", "revid": "125388394", "url": "https://it.wikipedia.org/wiki?curid=1804927", "title": "Veronica Maya", "text": "Biografia.\nFiglia di Raffaele Russo (ristoratore) ed Eleonora Di Maio (regista teatrale), Veronica Maya nasce il 14 luglio 1977 a Parigi dove resta fino al 1982 e in seguito si trasferisce a Piano di Sorrento (NA) dove i suoi genitori gestiscono un ristorante. All'et\u00e0 di 20 anni si diploma e successivamente vince una borsa di studio per la scuola di Renato Greco a Roma, dove debutta come attrice di teatro recitando in vari musical.\nAnni 2000.\nNel 2002 debutta in teatro nella commedia firmata da Mario Monicelli ispirata al film \"Amici miei\", insieme a Jerry Cal\u00e0, Franco Oppini e Nini Salerno. I suoi esordi in televisione risalgono ai primi anni duemila quando conduce al fianco di Guido De Angelis il programma dedicato alla Lazio (di cui la Maya \u00e8 tifosa) \"Lazialit\u00e0 in TV\", diffuso dall'emittente romana Teleroma 56.\nDebutta sugli schermi nazionali nel 2004 nei programmi sportivi di Rai 2 \"Sabato Sprint\" e \"Dribbling\". Nella stagione televisiva 2005-2006 inizia a lavorare su Rai 1 conducendo il programma \"Stella del Sud\" ogni sabato pomeriggio. Nell'estate 2007 le viene affidato ancora una volta il pomeriggio del sabato della prima rete RAI, per la quale conduce il programma \"Italia che vai\". Nell'autunno 2006 \u00e8 scelta come conduttrice del noto \"Zecchino d'Oro\" (giunto quell'anno all'edizione numero 49) e in quella stessa stagione conduce uno speciale di \"Linea verde\" su Sanremo; la sua conduzione dello Zecchino viene confermata anche negli anni seguenti, spesso affiancata da altri conduttori come, per esempio, Paolo Conticini (nel 2008 e 2009, nella prima e ultima puntata del 2014) e Pino Insegno (nel 2010, 2011, 2012 e 2013).\nNell'estate 2007 viene chiamata a condurre la versione estiva di \"Unomattina\" insieme a Duilio Giammaria, mentre nella successiva stagione (cio\u00e8 la 2007-2008) conduce \"Linea verde\" ogni domenica mattina su Rai 1 con Massimiliano Ossini. Nell'estate del 2008 conduce anche il numero zero del variet\u00e0 di prima serata \"Incredibile!\", e conduce di nuovo \"Unomattina Estate\" (con Massimo Mignanelli, Bruno Mobrici e Nicoletta Manzione), sempre su Rai 1. A partire dal 15 settembre 2008 le viene affidata la conduzione di un nuovo programma per Rai 1, in onda dal luned\u00ec al venerd\u00ec dalle ore 10.00 alle 11.00 e intitolato \"Verdetto finale\", dove si parla di veri casi giudiziari gi\u00e0 sottoposti al giudizio della magistratura, ma che vengono riesaminati (tramite la creazione di un processo simulato, cio\u00e8 una recita) per il pubblico Rai; supportata anche dal buon successo del tribunale (che nell'estate 2009 \u00e8 andato in onda in fascia pomeridiana per poi riprendere il suo consueto orario mattutino nella stagione 2009-2010) nel marzo 2009 conduce la prima effettiva puntata di \"Incredibile!\" che per\u00f2 viene cancellato dal palinsesto Rai a causa dei bassi risultati nell'auditel; poco tempo dopo, il 24 e 25 aprile 2009 la showgirl sorrentina ha condotto le serate conclusive del \"Reggio Calabria Film Festival\".\nAnni 2010.\nNel giugno 2010 diviene la conduttrice e testimonial dell'undicesima edizione del \"Festival Show\", spettacolo di Radio Birikina e Radio Bella &amp; Monella che, partendo da Padova, ha toccato una decina di localit\u00e0 del Nord-Est fino ad arrivare a Verona. Dal 12 settembre 2011 il tribunale di Verdetto finale torna nuovamente in onda nella fascia pomeridiana dal luned\u00ec al venerd\u00ec dalle 14.10 alle 15.15 su Rai 1. Come gi\u00e0 detto, dal 2010 al 2013, la Maya conduce \"Zecchino d'Oro\" insieme a Pino Insegno. Dal 2 gennaio 2012 al 17 febbraio 2012 viene sostituita, a causa della maternit\u00e0, a \"Verdetto finale\" da Tiberio Timperi, a cui la Maya ha ceduto la guida del tribunale a partire dal 30 aprile 2014 perch\u00e9 ricollocata nella preparazione di un nuovo talk estivo: infatti dal 2 giugno al 5 settembre torna nel mattino di Rai 1 per condurre nuovamente \"Unomattina Estate\" nella fascia oraria dalle ore 09:30 alle 10:30 nel nuovo settore \"Dolce Casa\". Nell'autunno 2014 \u00e8 una delle concorrenti della quarta edizione del talent show di Rai 1 \"Tale e quale show\" condotto da Carlo Conti; sempre in questo periodo alla Maya viene affidata anche la conduzione (che prima dell'estate 2014 le \u00e8 stata tolta insieme alla gi\u00e0 citata sostituzione nel tribunale) della nuova edizione dello \"Zecchino d'Oro\", questa volta per\u00f2 in conduzione singola (cio\u00e8 senza il suo ex socio, l'attore Pino Insegno, perch\u00e9 impegnato in altri programmi).\nDopo aver condotto \"Vigilia in Famiglia\" (spin-off dello \"Zecchino d'Oro\" in onda il 24 dicembre 2014 nella fascia pomeridiana di Rai 1), la Maya conduce la ventesima edizione del \"Concerto dell'Epifania\", evento che si \u00e8 tenuto il 4 gennaio 2015 presso il Teatro Mediterraneo di Napoli (questo evento \u00e8 andato in onda su Rai 1 nella fascia mattutina del 6 gennaio 2015). In seguito, a causa di alcune controversie, la Maya abbandona le reti Rai e approda ad Agon Channel, dove conduce, a partire dal 17 gennaio 2015, le selezioni del talent show \"Chance\", insieme a Marco Senise, programma che dal 20 febbraio in poi conduce per 15 venerd\u00ec in prima serata e sullo stesso canale. In occasione del \"Festival di Sanremo 2015\", nella settimana dal 9 al 15 febbraio 2015, la Maya conduce \"Sanremo in Festival\", programma dedicato all'analisi delle vicende relative al festival della canzone italiana in diretta dal \"Palafiori di Sanremo\", nella fascia pomeridiana e in seconda serata, con opinionisti e ospiti in studio.\nDopo aver lasciato a titolo definitivo durante l'estate 2015 il canale Agon Channel, Veronica Maya torna in Rai il 25 dicembre dello stesso anno, affiancando Crist\u00e8l Carrisi nella conduzione de \"Lo Zecchino di Natale\", spin-off dello \"Zecchino d'Oro\". Dal febbraio 2016 passa al canale tematico Alice, per cui ha condotto due programmi in diretta dal Palafiori di Sanremo per commentare le vicende relative al \"Festival di Sanremo 2016\". Inoltre, per la stessa rete, dal 15 febbraio 2016 conduce il programma \"Casa Alice - Cucina in famiglia\". Prende parte come giurata della commissione tecnica alle selezioni di Miss Italia 2016, ruolo che ricoprir\u00e0 anche nella serata finale della manifestazione in diretta il 10 settembre su LA7. \nAnni 2020.\nDal 1\u00ba giugno 2020 ritorna in Rai, precisamente su Rai 2, e per tutta l'estate conduce nel primo pomeriggio la rubrica \"L'Italia che fa\". Nella stagione 2020/2021, sempre per Rai2, \u00e8 la padrona di casa delle serate dedicate al mondo del cinema \"Marateale - La notte del cinema\" e \"Stelle d\u2019argento al Cinema Italiano\". Durante la settimana del \"Festival della Canzone Italiana\" cura come inviata i collegamenti da Sanremo per la trasmissione \"Ore 14\", mentre la sera del 2 giugno 2021 \u00e8 una delle inviate de \"La Partita\", competizione calcistica organizzata a fini benefici in onda in prima serata su Rai2. Nell'estate dello stesso anno, sempre per il secondo canale Rai, \u00e8 la padrona di casa delle serate \"Musicultura\", \"Festival del Cinema Italiano\" e \"Nervi Music Ballet Festival\"."}
{"id": "1804935", "revid": "287204", "url": "https://it.wikipedia.org/wiki?curid=1804935", "title": "Cosernita", "text": ""}
{"id": "1804936", "revid": "287204", "url": "https://it.wikipedia.org/wiki?curid=1804936", "title": "Mascauti", "text": ""}
{"id": "1804937", "revid": "287204", "url": "https://it.wikipedia.org/wiki?curid=1804937", "title": "Onitcani", "text": ""}
{"id": "1804938", "revid": "287204", "url": "https://it.wikipedia.org/wiki?curid=1804938", "title": "Slobozia-Dusca", "text": ""}
{"id": "1804939", "revid": "24281", "url": "https://it.wikipedia.org/wiki?curid=1804939", "title": "Sugarcubes", "text": ""}
{"id": "1804944", "revid": "287204", "url": "https://it.wikipedia.org/wiki?curid=1804944", "title": "Gallinago nemoricola", "text": "Il beccacino dei boschi (Gallinago nemoricola, Hodgson 1836) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago nemoricola\" non ha sottospecie, \u00e8 monotipica.\nDistribuzione e habitat.\nQuesto uccello nidifica nella zona himalayana dell'India, in Nepal e Bhutan, nel Tibet sud-orientale, nella provincia dello Sichuan e forse in quella dello Yunnan. In inverno scende a pi\u00f9 basse altitudini e si sposta anche nella zona settentrionale del Vietnam e in Laos. \u00c8 di passo nel centro-sud dell'India, in Sri Lanka, in Myanmar, Bangladesh e Pakistan. Probabilmente estinto in Thailandia."}
{"id": "1804952", "revid": "287204", "url": "https://it.wikipedia.org/wiki?curid=1804952", "title": "Gallinago nigripennis", "text": "Il beccacino africano (Gallinago nigripennis, Bonaparte 1839) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago nigripennis\" ha tre sottospecie:\nDistribuzione e habitat.\nQuesto uccello vive in Africa, dal Sudan e l'Etiopia fino al Sudafrica; manca a nord e a ovest della Repubblica Democratica del Congo."}
{"id": "1804956", "revid": "729019", "url": "https://it.wikipedia.org/wiki?curid=1804956", "title": "Gallinago nobilis", "text": "Il beccacino nobile (Gallinago nobilis, Sclater 1856) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago nobilis\" non ha sottospecie, \u00e8 monotipica.\nDistribuzione e habitat.\nQuesto uccello vive in Colombia, Ecuador, Per\u00f9 e Venezuela."}
{"id": "1804959", "revid": "287204", "url": "https://it.wikipedia.org/wiki?curid=1804959", "title": "Gallinago paraguaiae", "text": "Il beccacino del Paraguay (Gallinago paraguaiae, Vieillot 1816) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago paraguaiae\" ha due sottospecie:\nDistribuzione e habitat.\nQuesto uccello vive in tutto il Sud America, compresi Trinidad e Tobago, Isole Falkland, Georgia del Sud e Sandwich Australi."}
{"id": "1804965", "revid": "1355461", "url": "https://it.wikipedia.org/wiki?curid=1804965", "title": "Acrofobia", "text": "L'acrofobia (dal greco antico \u1f04\u03ba\u03c1\u03bf\u03bd, \"\u00e1kron\", \"cima, sommit\u00e0\" e \u03c6\u03cc\u03b2\u03bf\u03c2, \"ph\u00f3bos\", \"paura\") \u00e8 la paura delle altezze e dei luoghi elevati.\nSintomatologia.\nCome le altre fobie, si manifesta con sintomi somatici e sintomi psichici. Entrambi costituiscono in origine reazioni adattive dell'organismo ad una situazione di pericolo, che predispongono l'individuo ad una reazione del tipo \"attacca o fuggi\"; diventano tuttavia disadattive o patologiche quando superano una certa soglia di intensit\u00e0 o quando si verifica una eccessiva generalizzazione, cio\u00e8 quando si manifestano di fronte a situazioni che non costituiscono un pericolo oggettivo.\nFra i sintomi somatici pi\u00f9 comuni vi sono la tachicardia, i tremori, la sudorazione eccessiva . I sintomi psichici includono diverse manifestazioni ansiose, ma possono arrivare attacchi di panico e perfino situazioni di tipo dissociativo nei casi pi\u00f9 gravi. Nell'individuo con acrofobia questi sintomi si possono manifestare quando si trova nella situazione specifica, cio\u00e8 in un luogo elevato come un ascensore, un balcone, la sommit\u00e0 di un rilievo. Poich\u00e9 le fobie tendono a generalizzarsi, \u00e8 per\u00f2 possibile che i sintomi si manifestino con la stessa intensit\u00e0 anche soltanto immaginando la situazione fobica.\nTrattandosi di un sintomo, la fobia pu\u00f2 manifestarsi in forma isolata o essere ricollegabile a diversi quadri psicopatologici o sindromici. Spesso rientra in un quadro di tipo nevrotico, che prende perci\u00f2 la denominazione di nevrosi fobica o di nevrosi ossessivo-fobica. Sintomi fobici possono manifestarsi anche in situazioni psicopatologiche pi\u00f9 gravi, senza assumere un rilievo nosografico a s\u00e9 stante.\nRispetto all'origine di questo tipo di fobie sussistono interpretazioni diverse, connesse alle diverse scuole formative nell'ambito della psicologia e ai dati relativi al contesto di vita dell'individuo. Queste descrizioni vanno da quelle di ambito comportamentista, che fanno riferimento ad esperienze paurose vissute in situazioni precedenti, poi generalizzatesi per condizionamento classico, a interpretazioni a carattere pi\u00f9 simbolico che caratterizzano le scuole psicodinamiche, a un'alterazione delle relazioni all'interno del sistema di riferimento dell'individuo tale per cui il sintomo mantiene l'equilibrio del sistema stesso, caratteristico delle scuole sistemico-relazionali.\nDa questo discendono varie forme di intervento, che comprendono la desensibilizzazione sistematica e il biofeedback, pi\u00f9 utilizzate in ambito comportamentista, alle diverse forme di psicoterapia psicodinamica, cognitiva o sistemica. Per esempio, nella desensibilizzazione sistematica si esporr\u00e0 il soggetto a stimoli ansiogeni costituiti da immagini o situazioni connesse a luoghi elevati, sottoponendolo contemporaneamente a sedute di rilassamento, finch\u00e9 la reazione ansiosa viene progressivamente annullata."}
{"id": "1804967", "revid": "773636", "url": "https://it.wikipedia.org/wiki?curid=1804967", "title": "Chiesa dei Santi Pietro e Leopoldo", "text": "La chiesa dei Santi Pietro e Leopoldo si trova a Saline di Volterra, nel comune di Volterra, in provincia di Pisa, diocesi di Volterra.\nStoria e descrizione.\nLe saline di Volterra sono ricordate nel 1014 quando l'imperatore Enrico II ratific\u00f2 la consegna di terreni donati dal vescovo Benedetto ai suoi canonici.\nDistrutte alla fine del Trecento le tre chiese medievali, il loro territorio fu spartito fra Sant'Alessandro e Fatagliano. La parrocchia fu ricostituita nel 1787 e la chiesa fu consacrata nel 1790.\nSi divide sia all'interno che all'esterno in una parte settecentesca e in una moderna; appartengono alla costruzione leopoldina la facciata e la prima parte della navata, mentre la parte posteriore e il campanile, che innalza una simbolica vela a coda di jet, sono opera degli architetti Remo e Carla Baroni. All'interno si trova un altare dedicato alla \"Madonna del Conforto\", l'effigie che anim\u00f2 i Toscani a liberarsi dai francesi nel 1799, e che riceve solenni festeggiamenti ogni anno nella settimana in cui cade la seconda domenica di ottobre."}
{"id": "1804968", "revid": "1305772", "url": "https://it.wikipedia.org/wiki?curid=1804968", "title": "Consolidato", "text": ""}
{"id": "1804976", "revid": "767487", "url": "https://it.wikipedia.org/wiki?curid=1804976", "title": "Grazie amore mio", "text": "Grazie amore mio (\"Volver a vivir\") \u00e8 un film del 1968 diretto dal regista Mario Camus. Conosciuto anche con il titolo \"El regreso de Luis Rubio\", in Italia \u00e8 uscito soltanto nel 1973, a cinque anni dalla sua uscita spagnola.\nTrama.\nLuis Rubio, ex-calciatore in crisi, viene chiamato ad allenare una squadra di serie C (il Santander). Cominciano ad arrivare i primi successi e il nostro si innamora di Mar\u00eda, la moglie di un dirigente."}
{"id": "1804981", "revid": "92723", "url": "https://it.wikipedia.org/wiki?curid=1804981", "title": "Film commedia", "text": "Un film commedia \u00e8 un genere di film che pone l'accento sull'umorismo. I film di questo genere solitamente hanno un lieto fine. Il genere non va scambiato col film comico, nel quale lo scopo principale \u00e8 quello di far ridere il pubblico.\nStoria.\nModelli.\nLa commedia \u00e8 un genere antichissimo, che risale almeno agli antichi greci (Aristotele dedic\u00f2 alla commedia un libro perduto della \"Poetica\" e Aristofane us\u00f2 le commedie per deridere i vizi della societ\u00e0 ateniese del IV secolo a.C.), passando poi per gli antichi Romani, il teatro rinascimentale, il teatro elisabettiano (Shakespeare, Ben Jonson). \nIl cinema, soprattutto quello americano, prese a modello molti elementi di questi antecedenti e fin dal periodo del muto ebbe un ruolo fondamentale nella derisione dei difetti e nella moralizzazione dei costumi, arrivando a diventare uno dei generi pi\u00f9 importanti della produzione di Hollywood.\nEpoca del muto.\nLa commedia al cinema ha conosciuto molte stagioni e molti sottogeneri. Un esempio di primo sottogenere, dalle finalit\u00e0 moralizzanti, fu quello della cosiddetta \"commedia di rimatrimonio\", che nacque dopo la grande ondata di divorzi degli anni dieci e che aveva la trama basata sullo schema di due coniugi che si separavano e poi, dopo aver sperimentato la convivenza con altri partner, decidevano di tornare insieme (\"Don't change your husband\", 1918, o \"Why change your wife\", 1919, entrambi di Cecil B. DeMille).\nEpoca classica di Hollywood.\nCon l'entrata in vigore del Codice Hays (esecutivamente dal 1934) l'adulterio scomparve dalle tematiche del cinema narrativo classico, allora si prefer\u00ec puntare pi\u00f9 sui dialoghi brillanti. Nacque cos\u00ec la \"screwball comedy\" o \"commedia sofisticata\", con i protagonisti appartenenti alla jet-society altoborghese dell'epoca. Le migliori commedie toccavano temi d'attualit\u00e0, come il confronto tra le classi (come \"Accadde una notte\" di Frank Capra, 1934).\nLubitsch.\nIl maestro indiscusso del genere nel periodo d'oro di Hollywood fu Ernst Lubitsch, basate su satire dei costumi e su rutilanti giochi di punti di vista, a tratti anche amari (dove le persone possono apparire al cambio di inquadratura oneste o traditrici). Tra le sue opere migliori \"Il ventaglio di Lady Windermere\" (muto, 1925), \"Mancia competente\" (1932), \"Partita a quattro\" (1933), \"Ninotchka\" e, forse il suo capolavoro, \"Vogliamo vivere!\", considerata da alcuni critici la migliore satira di Hitler in tempo di guerra, pi\u00f9 viva anche di quella di Charlie Chaplin ne \"Il grande dittatore\".\nCapra.\nNel 1934 esplose il successo di Frank Capra e la Columbia per la quale lavorava. Il suo stile \u00e8 spesso indicato come modello di ottimismo americano in pieno New Deal, ma a ben guardare i suoi \"happy-ending\" hanno sempre una facilit\u00e0 troppo ovvia, quasi banale tanto da sembrare ambigui e posticci, come se fosse una scusa per coprire una realt\u00e0 ben pi\u00f9 amara. Le sue storie sono infatti pessimiste fino all'ultima sequenza, quando improvvisamente e senza una logica apparente le cose si capovolgono, in maniera poco verosimile e quasi miracolosa. In \"Mr. Smith va a Washington\" ad esempio una banda di politici corrotti, contro la quale ha lottato per tutto il film il protagonista, sembra avere la meglio finch\u00e9 sul finale il capo dei truffatori non decide di confessare spontaneamente le sue colpe. Lo spettatore di queste commedie quindi pu\u00f2 scegliere: credere al finale e continuare a sognare, oppure considerare realisticamente quanto visto, arrivando a confrontare il mondo realistico e quello che dovrebbe essere. \nHawks.\nUn altro maestro di commedie, ma che si dedic\u00f2 con successo anche ad altri generi, fu Howard Hawks, il maestro \"invisibile\" poich\u00e9 le sue opere raggiungono un livello di perfezione da sembrare finestre trasparenti, dove lo spettatore nota solo i personaggi e l'azione, in una vicenda che non ha un attimo di sosta. Con lui la commedia si orient\u00f2 sul rapporto tra ordine, inteso come vita perfettamente organizzata ma noiosa, e caos. Capolavori sono \"Susanna!\" (1938), \"La signora del venerd\u00ec\" (1940) o \"Gli uomini preferiscono le bionde\" (1953).\nWilder.\nIl maggiore erede di Lubitsch fu il regista di origine austriaca Billy Wilder, che nella sua lunga carriera svilupp\u00f2 il lato pi\u00f9 amaro e disincantato della commedia, arricchendolo di umorismo nero e richiami alla psicoanalisi di Freud. Collaborando con alcuni tra i migliori sceneggiatori di Hollywood, come Charles Brackett o I. A. L. Diamond, costru\u00ec satire feroci sulla societ\u00e0 americana e su quella europea (\"Scandalo internazionale\", 1948, \"Quando la moglie \u00e8 in vacanza\", 1955, \"A qualcuno piace caldo\", 1959, \"Sabrina\", 1954, \"Arianna\", 1957, \"Irma la dolce\", 1963).\nCommedia moderna.\nAncora oggi molte commedie sono leggere, che sfruttano la popolarit\u00e0 di personaggi celebri soprattutto della televisione, senza alcuna pretesa di approfondimento della trama, ma col solo intento di far divertire il pubblico, altri invece contengono politica o sociale (come \"L'uomo dell'anno\" o \"Sesso &amp; Potere\").\nSottocategorie del genere commedia sono i \"musicarelli\", film costruiti attorno alla figura di un cantante popolare e delle sue canzoni, e i \"sentimentali\", ove una storia d'amore \u00e8 il tema conduttore della \"commedia\".\nCaratteristiche e sottogeneri.\nLe caratteristiche classiche di un film commedia prevedono la presenza di una storia rocambolesca oppure sentimentale, complicata da varie peripezie, intrecci o situazioni paradossali che impediscono la realizzazione dell'obiettivo del protagonista. Il personaggio dunque, caratterizzato con elementi buffi, deve ricorrere a vari stratagemmi per giungere all'oggetto del suo desiderio, riuscendoci solo alla fine. \nCommedia all'italiana.\nNel pieno respiro del neorealismo cinematografico degli anni '40-'50', in Italia si cre\u00f2 alla fine degli anni '50 un genere cinematografico della commedia pi\u00f9 elevato, definito da Pietro Germi con il termine che conosciamo. Mario Monicelli sostenne che la commedia all'italiana vede il suo obiettivo nel trattare argomenti drammatici di realt\u00e0 con caratteristiche e situazioni divertenti, bench\u00e9 condite dal finale amaro.\nLe varie storie, iniziate con il film \"I soliti ignoti\" (1958), riguardano vicende della realt\u00e0 e di costume (modo di essere) tipicamente italiani durante gli anni '60. La trasformazione della societ\u00e0 durante il boom economico, la satira verso i comportamenti truffaldini, sentimentali o istrionici dell'italiano medio sono solitamente pi\u00f9 evidenti nei film con Alberto Sordi come \"Il vedovo\", \"Il medico della mutua\" e \"Riusciranno i nostri eroi a ritrovare l'amico misteriosamente scomparso in Africa?\". Altri attori famosi furono Vittorio Gassman, Anna Magnani, Sophia Loren, Ugo Tognazzi, Marcello Mastroianni, Nino Manfredi, Aldo Fabrizi, Claudia Cardinale Gastone Moschin e Adolfo Celi. Mentre i registi sono Mario Monicelli, Ettore Scola, Dino Risi, Luigi Zampa, Steno, Vittorio De Sica e Luigi Comencini.\nCommedia romantica.\nCommedia con situazioni comiche, che per\u00f2 ha il tema centrale sull'amore dei due protagonisti e le varie peripezie che dovono affrontare per poter riunirsi, alla fine, definitivamente. La commedia romantica si \u00e8 spesso, di recente, legata ai musical, come \"Mamma Mia!\" (2008), oppure al filone di storie del cinema indiano, composte da trame molto lunghe, che vedono l'intreccio delle storie di due innamorati, con ampi intermezzi musicali.\nGli attori pi\u00f9 famosi di tali commedie sono Julia Roberts e Richard Gere, mentre i film sono \"Harry, ti presento Sally...\", \"Tutto pu\u00f2 cambiare\", \"Tutti pazzi per Rose\", \"Professore per forza\", \"Qualcosa \u00e8 cambiato\", \"Emotivi anonimi\" e \"Mona Lisa Smile\".\nCommedia nera.\nSottogenere che impiega l'uso di satira pungente e feroce, nonch\u00e9 richiede elementi di morte dei personaggi o situazioni paradossali che hanno a che vedere con la morte. L'umorismo nero prevede la presenza di elementi osceni nella vicenda del film, nonch\u00e9 la trattazione con violenta presa in giro di argomenti tab\u00f9, come il sesso, la religione, la malattia. In America negli anni '60 nacque la serie tv \"La famiglia Addams\", che \u00e8 considerata il simbolo della \"commedia nera\" statunitense, mentre in Italia alcuni film di genere grottesco sono le pellicole di Marco Ferreri come \"La grande abbuffata\" o \"Brutti sporchi e cattivi\" di Ettore Scola. Altri film sono \"Brian di Nazareth\", sulla parodia della vita di Ges\u00f9, e \"Il dottor Stranamore\" di Stanley Kubrick.\nCommedia erotica all'italiana.\nSi svilupp\u00f2 come genere di serie B negli anni '70-'8', durante il decadimento della cultura cinematografica italiana, nel pieno degli anni di piombo. Tale sottogenere ebbe come attori principali Lino Banfi, Lando Buzzanca, Renzo Montagnani, Mario Carotenuto, Alvaro Vitali, Gianfranco D'Angelo, Enzo Cannavale e Bombolo, e si basava su vari filoni soggetti a invenzioni di clich\u00e9 e stereotipi, come serie della \"poliziotta\", la \"liceale\", \"l'infermiera\" e via dicendo. Ogni filone ha un'esile trama basata su stereotipi, dove l'elemento principale \u00e8 far ridere il pubblico medio-basso con battute volgari e allusive, situazioni paradossali che alludono al sesso, e presenza di attrici molto belle, quasi tutte modelle. Solo il caso di \"Pierino\" con Alvaro Vitali si distacc\u00f2 in parte, poich\u00e9 la vicenda ruota attorno al ragazzino di scuola, lasciando l'elemento erotico solo della sua passione per le belle professoresse. La commedia erotica si adoper\u00f2 anche nel sottogenere pseudo-stoico del \"decamerotico\", ossia la produzione di film tratti da \"Il Decameron\" di Pier Paolo Pasolini e da alcune novelle dell'opera originale di Giovanni Boccaccio per dare spunto a solite storie di sesso sotto forma di stereotipo tra preti vogliosi e monache licenziose.\nCommedia drammatica.\nDetta anche \"drammedia\", percorre delle vicende di argomento molto serio, in linea con il genere drammatico, in cui non sempre le storie hanno lieto fine, e se \u00e8 cos\u00ec, i protagonisti ne escono molto turbati, e non pienamente soddisfatti. Alcuni esempi sono i film di Wes Anderson come \"I Tenenbaum\", o anche \"Il medico di campagna\", \"Quasi amici\", \"Il diritto di contare\", \"La terra e il vento\". In Italia le commedie drammatiche si possono gi\u00e0 rintracciare nelle vicende dei film del filone \"commedia all'italiana\", come il \"Detenuto in attesa di giudizio\" con Alberto Sordi e \"C'eravamo tanto amati\" di Ettore Scola. Nell'epoca pi\u00f9 attuale Carlo Verdone \u00e8 considerato uno dei migliori registi di commedie a tono romantico o drammatico, come gi\u00e0 \"Bianco, rosso e Verdone\" o \"Compagni di scuola\". Negli anni 2000 altre commedie del genere in Italia sono di Sergio Rubini (\"La terra\") e di Aldo Giovanni e Giacomo, che riprendono lo stile della \"commedia all'italiana\".\nGenere comico - farsesco.\nBench\u00e9 ritenuto una costola della commedia cinematografica, il film comico pu\u00f2 essere definito una forma d'arte a s\u00e9 stante, originatasi durante l'epoca del muto dapprima in Francia e in seguito a Hollywood. Tra i suoi maggiori rappresentanti troviamo: Max Linder, Charlie Chaplin, Laurel &amp; Hardy, Buster Keaton, Harry Langdon e Harold Lloyd. Con l'arrivo del sonoro hanno trovato fortuna i fratelli Marx e la coppia comica Abbott and Costello. Successivamente hanno raggiunto notoriet\u00e0 internazionale artisti come Jerry Lewis, Woody Allen e i Monty Python. In Italia, tra gli anni cinquanta e sessanta, il maggior interprete del genere \u00e8 stato Tot\u00f2, spesso coadiuvato da attori come Peppino De Filippo e Aldo Fabrizi. A partire dagli anni settanta la produzione italiana ha trovato nuova linfa con la comparsa dell'attore e scrittore Paolo Villaggio che, a partire dal film \"Fantozzi\" (1975), ha inanellato una serie di pellicole comiche di successo.\nDagli anni ottanta si sono distinti Roberto Benigni, Massimo Troisi e Carlo Verdone."}
{"id": "1804982", "revid": "1318658", "url": "https://it.wikipedia.org/wiki?curid=1804982", "title": "Porto di Siracusa", "text": "Il porto di Siracusa \u00e8 uno scalo marittimo commerciale e industriale, passeggeri, da pesca e turistico della costa jonica meridionale della Sicilia a servizio della citt\u00e0 e dell'area di Siracusa.\nSebbene sia corretto indicare la struttura portuale di Siracusa come porto unico, va specificato che essa si compone in realt\u00e0 di tre distinte aree portuali di competenza dell'autorit\u00e0 marittima del comune di Siracusa: due di queste sono il porto Grande e il porto Marmoreo (detto anche \"Lakkios\" o Piccolo), esse si trovano nei due opposti versanti dell'isola di Ortigia, dichiarata Patrimonio dell'Umanit\u00e0 UNESCO, ma comunicano tra loro grazie ad un canale sormontato da diversi ponti. La terza area si trova invece a nord della citt\u00e0, oltre capo Santa Panagia, nella rada omonima, ed \u00e8 costituito dal porto Rifugio e dal pontile di attracco per le attivit\u00e0 petrolchimiche; qui ha sede la Sezione Staccata Santa Panagia della capitaneria di porto di Siracusa, la cui sede centrale si trova al Piazzale IV Novembre, all'imboccatura del porto Grande.\nIl complesso portuale della citt\u00e0 di Siracusa oltre ad annoverare uno dei pi\u00f9 importanti pontili industriali d'Europa, pu\u00f2 ospitare nelle sue due e comunicanti aree portuali circa 1000 imbarcazioni di diversa taglia, e questo fa di Siracusa uno dei pi\u00f9 ampi porti della nautica da diporto.\nEssendo l'intera area comunale affacciata sul mare, al di l\u00e0 dei tre approdi maggiori ve ne sono altri di minore entit\u00e0 siti in periferia che fanno parte del sistema portuale del comune e vengono gestiti dal circondario marittimo di Siracusa: essi sono il porticciolo di Ognina, sito nell'omonima baia, e il porticciolo di Fontane Bianche; entrambi siti a sud della citt\u00e0, nei pressi di Cassibile.\nStoria.\nSorta sulla costa, per la citt\u00e0 di Siracusa il mare ha sempre avuto un ruolo fondamentale. Gli approdi marittimi della citt\u00e0 sono considerati tra i pi\u00f9 antichi del Mediterraneo. Nella vasta baia naturale di Siracusa, al cui interno si sviluppa il porto Grande, si sono susseguiti eventi memorabili, tra i quali si contano battaglie navali di straordinaria importanza, con un numero imprecisato di navi incendiate e affondate.\nDal porto ne usc\u00ec distrutta la flotta dell'esercito ateniese e altrettanto malemente quella dell'esercito romano, le cui navi vennero date a fuoco dalle invenzioni di Archimede che seppe sfruttare il cocente sole che caratterizza il clima siracusano. Qui furono inventate e costruite le navi dell'antichit\u00e0: le quadrireme e le quinqueremi, presso l'arsenale greco di Siracusa sito nel Lakkios, ovvero nel porto Marmoreo della citt\u00e0. Ma il porto di Siracusa oltre che una funzione militare ha sempre ricoperto anche un importante ruolo commerciale: se in epoca ellenistica venne fatta uscire da qui la Siracusia, ovvero la nave pi\u00f9 grande dell'antichit\u00e0 nata e costruita al porto di Siracusa e poi data in dono al faraone dell'Egitto tolemaico, cos\u00ec grande che solamente pochi porti del mondo all'epoca conosciuto erano in grado di ospitarla, in epoca romana il porto di Siracusa divenne il principale centro di esportazione e importazione di merce per l'antica Roma. Nel 61 d.C. approd\u00f2 nel porto l'apostolo Paolo di Tarso, rimanendo in citt\u00e0 per tre giorni, prima di salpare alla volta di Roma.\nNei secoli successivi si susseguirono altri importanti eventi al porto di Siracusa, che lo caratterizzarono fino all'epoca moderna. Dopo l'Unit\u00e0 d'Italia si diede l'avvio alla costruzione delle banchine e dei moli Zanagora e S. Antonio. Nei primi del '900 il porto di Siracusa conobbe un periodo di grande vivacit\u00e0 commerciale e di traffico passeggeri: esso era infatti servito da diverse linee postali: Napoli \u2013 Siracusa - Malta- Tripoli; e le minori di Palermo- Siracusa \u2013 Malta e Palermo - Siracusa. Venne inoltre attivato il collegamento marittimo diretto con Malta e fu posizionato il troncone ferroviario per la stazione marittima di Siracusa.\n \nNel 1925 il porto raggiunse la sua cifra record di traffico passeggeri con le 65.000 unit\u00e0 l'anno. Anche la movimentazione delle merci andava molto bene, sfiorando le 200.000 tonnellate l'anno. Quando la nave rappresentava il principale mezzo per la movimentazione mercantile Siracusa era tra i porti pi\u00f9 rilevanti d'Italia e d'Europa in tal settore: si esportava il carbone e il legname, gli agrumi - settore nel quale ancora oggi la citt\u00e0 primeggia - venivano spediti nei principali porti della Germania, dell'Inghilterra e dell'America. Si esportavano inoltre l'asfalto, proveniente da Ragusa grazie al collegamento ferroviario marittimo, e la pece. \nNegli anni della prima guerra mondiale il porto di Siracusa venne dichiarato scalo principale di tutte le navi merce che andavano e venivano dall'Oriente. \nIl 22 ottobre 1917 nasce la 19\u00aa Sezione FBA nel molo Zanogora, con 4 FBA Type H ed il 30 maggio diventa la 283\u00aa Squadriglia che resta fino al gennaio 1919. \nNel ventennio fascista il porto aretuseo fu lo scalo dal quale partivano i soldati e gli emigranti italiani diretti in Libia e in generale nelle colonie italiane d'Africa. Con lo scoppio della seconda guerra mondiale il porto di Siracusa vide alcune delle pi\u00f9 importanti navi da guerra transitare al suo interno. Negli anni '60 fu la volta del commercio mercantile derivato dal nuovo polo petrolchimico siracusano ma con la costruzione di altri pontili presso Augusta il porto di Siracusa venne tagliato fuori dal commercio petrolifero, con l'eccezione della rada di Santa Panagia. Il declino giunse negli ultimi decenni del '900 a causa della concorrenza dei porti che circondano Siracusa: a sud con l'apertura ai traffici del porto di Pozzallo che concentr\u00f2 su di s\u00e9 il commercio ibleo (ed \u00e8 Pozzallo che ha sostituito il collegamento da/per Malta che un tempo partiva invece da Siracusa) e a nord con il rilancio del porto di Catania, inserito in contesto internazionale.\n il porto di Siracusa ha sempre pi\u00f9 consolidato un ruolo puramente diportistico che tuttavia favorisce l'aumento del turismo, ed \u00e8 proprio attorno a quel che riguarda questa voce che si stanno sviluppando i nuovi progetti siracusani: di recente \u00e8 stata riqualificata la Marina di Siracusa, ovvero la sede della banchina del porto Grande; a differenza della maggior parte delle tipiche banchine portuali, questa rappresenta per i siracusani anche un centro di passeggio e svago, la sua lunghezza \u00e8 stata portata a 350 metri. Attualmente Siracusa figura come punto di passaggio per le navi da crociera che, ancora timidamente, vi giungono da pi\u00f9 parti del Mediterraneo, ma con l'ultimazione dei lavori per la riqualificazione del molo S. Antonio lo scopo \u00e8 quello di diventare punto di partenza per queste grandi navi. Sembrerebbe inoltre essere giunto a un punto di svolta definitivo l'ambizioso progetto del porto turistico denominato Marina di Archimede, la cui realizzazione \u00e8 stata messa in vendita nella seconda met\u00e0 del 2016. Il progetto nato nel 2009 e portato avanti tra le polemiche \u00e8 stato definito ambizioso in quanto si pone come obiettivo quello di dotare il porto di Siracusa di altri 600 posti barca e di un vero e proprio terminal del mare.\nIl 4 ottobre 2017 \u00e8 stata inaugurata la banchina 3 del porto, con una lunghezza di 300 m, permettendo finalmente l'attracco di navi da crociera che consentiranno l'ampliamento dello sviluppo turistico.\nAmministrazione del porto.\nStoria moderna e inquadramento generale.\nNel 1865, anno del decreto che istituiva la nascita del Corpo delle capitanerie di porto - Guardia costiera, l'area marittima di Siracusa non disponeva di una propria capitaneria ma era sede di un circondario marittimo la cui giurisdizione territoriale comprendeva l'area di Siracusa fino a quella di Terranova, ovvero di Gela, estendendo quindi la sua amministrazione dalla Sicilia sud-orientale alla Sicilia centrale, ma con dipendenza dalla capitaneria di porto di Catania. Dunque il circondario marittimo fu il primo organo portuale della Siracusa moderna: il comandante del porto aveva il grado di ufficiale di 1\u00aa classe. La sede del circondario era presso la villetta Aretusa (Foro Italico). Tuttavia nel 1876 un regio decreto dimezz\u00f2 l'area di pertinenza del circondario marittimo aretuseo, togliendogli l'autorit\u00e0 sull'area del ragusano e del nisseno e stabilendo i suoi confini fino a Pachino.\nSiracusa venne classificata come Ufficio di Sanit\u00e0 Marittima di 1\u00aa Classe. Vennero nel contempo istituite le delegazioni di spiaggia per il porto di Avola, Noto e Marzamemi. Nel 1908 Siracusa divenne sede di una propria capitaneria con l'istituzione del compartimento marittimo, il quale comprendeva l'intera provincia siracusana, che all'epoca annoverava ancora tutto il ragusano, per cui l'area di competenza marittima ascriveva al suo interno il porto di Scoglitti (Vittoria) a sud e il porto di Augusta a nord. Rispondeva al compartimento di Siracusa inoltre l'Ufficio locale marittimo del porto di Pozzallo.\nDurante la seconda guerra mondiale, nel 1942, nello scegliere le sedi delle nuove direzioni marittime il governo italiano decise che la pi\u00f9 ampia area marittima siracusana dovesse dipendere dal corpo amministrativo catanese. Tuttavia nel 1943 con lo sbarco degli alleati in Sicilia e la conquista di Siracusa fu il porto di Siracusa ad essere scelto dagli anglo-americani come sede principale per la dislocazione di tutti i loro mezzi navali, passando quindi sotto le loro dipendenze, con la citt\u00e0 di Siracusa nominata sede dell'AMGOT (il governo degli Alleati), valevole per tutta quanta la Sicilia.\nGi\u00e0 nel 1944 il porto di Augusta risult\u00f2 fuori dall'amministrazione marittima aretusea, poich\u00e9 il suo circondario venne assegnato alla capitaneria di Catania (e tale rimarr\u00e0 fino al 1971 quando elevandosi esso stesso a capitaneria di porto acquisir\u00e0 amministrazione dalla punta della penisola di Magnisi, all'epoca parte del territorio comunale di Siracusa, fino al fiume Simeto).\nNel 1994 \u00e8 avvenuta un'ulteriore riforma dei porti con una nuova classificazione degli stessi, dividendo i porti in 1\u00aa classe (rilevanza economica internazionale), 2\u00aa classe (rilevanza economica nazionale) e 3\u00aa classe (rilevanza economica regionale). Il ministro dei trasporti e della navigazione ha ritenuto che il porto di Siracusa rientrasse nella 2\u00aa classe, stabilendo ci\u00f2 in base ai volumi di traffico annuale, al potenziale bacino di utenza, prospettive logistiche e altre simili prerogative. Ma la classificazione del porto di Augusta come porto di 1\u00aa classe (in quanto sede di pi\u00f9 pontili industriali e sede della Nato e della Marina militare italiana) ha fatto s\u00ec che venisse istituita per quel porto un'Autorit\u00e0 portuale, figura che si occupa dell'intera gestione del porto e figura che Siracusa non pu\u00f2 annoverare per il volume dei propri traffici; il porto di Siracusa infatti rimasto indipendente dall'A.p. augustana viene gestito dalla Regione Sicilia per quel che concerne beni e servizi. In tal senso la situazione portuale del siracusano rientra in uno di quei rarissimi casi dove l'influente figura dell'A.p. non risiede nel porto del capoluogo, nonch\u00e9 maggiore centro, ma in uno della sua provincia.\nCaratteristiche.\nLa struttura portuale.\nIl porto Grande.\nIl porto Grande \u00e8 un ampio porto naturale sito all'interno della baia di Siracusa, la quale \u00e8 formata a ovest dalla punta dell'isola di Ortigia e a est dalle propaggini rocciose di Punta Castelluccio. Il Castello Maniace ne domina l'imboccatura nord. All'interno del porto sbocca il fiume Anapo generando una corrente costante d'acqua.\n280 posti barca suddivisi in:\nRada di Santa Panagia.\nLa Rada di santa Panagia svolge un ruolo strategico per la movimentazione del grezzo della raffineria ISAB. Per quanto la sua vicinanza alla citt\u00e0 comporti dei problemi di fruizione turistica del litorale nord, esso costituisce una voce importante nella creazione del PIL della citt\u00e0 e dell'intera provincia.\nIl ruolo diportistico e turistico.\nL'apertura alle navi da crociera.\nL'esigenza di un utilizzo diportistico e crocieristico del Porto Grande si \u00e8 manifestata sin da quando la citt\u00e0, negli anni 2000, si \u00e8 aperta maggiormente alla sua vocazione turistica. Per questa ragione sono seguite delle iniziative di investimento per la realizzazione di porti turistici e di un porto adeguato al pescaggio delle navi da crociera. Il problema infatti, della mancata fruizione crocieristica \u00e8 soprattutto legato al fondale, ma anche alla creazione di strutture atte ad accogliere le navi.\nImportanti passi in avanti si sono fatti con la riqualificazione del Porto della Marina, ma anche con la creazione di pontili privati per l'attracco e l'assistenza di piccole imbarcazioni. Tuttavia restano da completare tutti quei lavori, fermi da anni, per la realizzazione del porto turistico Archimede e dell'adeguamento del porto commerciale.\nGuardia Costiera - Capitaneria di Porto.\nLa Capitaneria di Porto di Siracusa ha sede al Piazzale IV Novembre, nei pressi del ponte Umbertino. Essa \u00e8 regolamentata dalla Marina Militare - Ministero della difesa ed \u00e8 l'edificio sede del comandante del porto. Si occupa della salvaguardia e tutela del territorio marittimo; controlla le imbarcazioni, la pesca, la sicurezza in mare, quindi la navigazione, operazioni di salvataggio e il rispetto delle coste.\nLega Navale Italiana.\nLa Lega Navale Italiana - Sezione di Siracusa, nasce dalla fusione del Circolo Nautico Juvenilia (nato il 1\u00ba ottobre 1948), con la Lega Navale Italiana, eretta a Ente Morale con Regio Decreto del 28 febbraio 1907, ma derivata essa stessa dall'omonima Associazione Nazionale fondata a La Spezia nell'anno 1897. Oggi la sede principale \u00e8 a Roma con delle filiali distaccate su tutto il territorio italiano. Nel 1985, pur diventando parte di questo progetto nazionale, la Sezione di Siracusa, ha potuto mantenere il ricordo dell'originaria fondazione locale denominando la propria sede \"Palazzina Juvenilia\", chiaro riferimento alle radici marinare del primo ente territoriale.\nRegate con tappa al porto di Siracusa.\nLa Palazzina Juvenilia, altrimenti detta \"sede della LNI\", \u00e8 posta al porto Marmoreo aretuseo, in viale regina Margherita. Dalla sua fondazione fino ai giorni attuali, la Sezione di Siracusa ha organizzato molti eventi mirati al contatto con il mare; tra questi particolare annotazione meritano le tante regate sportive portate a compimento. \nVanno inoltre menzionate la regata siracusana e maltese per i velisti disabili, iniziativa nata nel 2005 e titolata \"Un mare senza barriere\" e numerose altre regate velistiche: Natale in Vela; Trofeo Galofaro; Yachting Memories e diverse altre."}
{"id": "1804992", "revid": "767487", "url": "https://it.wikipedia.org/wiki?curid=1804992", "title": "Draft NBA 2002", "text": "Il Draft NBA 2002 si \u00e8 svolto il 26 giugno 2002 al Madison Square Garden di New York.\nI Chicago Bulls ed i Golden State Warriors avevano entrambi il 22,5 percento di probabilit\u00e0 di scegliere per primi, ma gli Houston Rockets, con l'8,9 percento, vinsero la lotteria del 19 maggio. I Bulls ed i Warriors scelsero rispettivamente per secondi e per terzi. Per la violazione del salary cap nella stagione 2000-01, i Minnesota Timberwolves saltarono il primo turno di scelte.\nYao Ming \u00e8 stato il primo giocatore internazionale senza esperienza di basket statunitense ad essere chiamato alla prima scelta assoluta. Il draft del 2002 ha avuto il record di giocatori internazionali chiamati, ben 17 di cui sei al primo giro. Al termine della stagione Amar'e Stoudemire \u00e8 stato eletto Rookie of the Year. Nel 2005, Yao ha stabilito il record di voti ricevuti per l'All-Star Game con ben 2.558.278 preferenze ricevute. Luis Scola non ha giocato in NBA fino alla stagione 2007-08.\nDopo una promettente stagione da rookie, la seconda scelta Jay Williams, in seguito ad un brutto incidente stradale in moto in cui ha rischiato la vita, ha compromesso la sua carriera per le brutte fratture riportate."}
{"id": "1804995", "revid": "125730770", "url": "https://it.wikipedia.org/wiki?curid=1804995", "title": "Francesco La Rocca", "text": "Biografia.\nFrancesco La Rocca, detto Franco, figlio di operai dei cantieri navali, frequent\u00f2 il liceo scientifico \"Stanislao Cannizzaro\" di Palermo e durante gli studi svolse attivit\u00e0 presso l'Azione Cattolica della stessa citt\u00e0. Dopo la maturit\u00e0, si iscrisse alla facolt\u00e0 di chimica, partecipando attivamente al Movimento studentesco, e contemporaneamente svolse attivit\u00e0 di volontario presso l'Istituto del Boccone del povero di Palermo. Nel 1970 ricopr\u00ec la carica di coordinatore regionale dell'ENAIP (Ente di formazione professionale dell ACLI), ma ne venne allontanato dopo due anni per contrasti politici.\nNel 1972, dopo essersi sposato, si trasfer\u00ec a Salerno dove insegn\u00f2 presso il Centro di formazione professionale dell'ENAIP. Nel 1974 venne nominato responsabile del Centro servizi culturali di Agrigento, che allora era gestito dall'ENAIP per conto della Cassa per il Mezzogiorno. In questo periodo, avendo maturato una cultura di dissenso ecclesiale, partecip\u00f2 attivamente alla redazione del settimanale \"Scelta\"; si rese inoltre protagonista di iniziative culturali tendenti a concretizzare le scelte portate avanti dal recente concilio.\nNel 1976 il Centro servizi culturali di Agrigento fu dato in gestione triennale al comune, con l'opportunit\u00e0 che consentiva di offrire alla citt\u00e0 di Agrigento nuove iniziative culturali. Ader\u00ec, cos\u00ec, al Partito Comunista Italiano, ricoprendo incarichi negli organismi collegiali, contribuendo al rinnovamento che port\u00f2 alla costituzione del Partito Democratico della Sinistra. Agli inizi degli anni ottanta si ebbe l'esigenza di creare una nuova struttura per le attivit\u00e0 del Centro servizi culturali di Agrigento con locali pi\u00f9 idonei e nel maggio del 1983 venne inaugurata la Biblioteca comunale Santo Spirito, di cui lo stesso Franco La Rocca divenne direttore.\nIl Sistema bibliotecario circoscrizionale port\u00f2 inoltre all'istituzione di biblioteche distaccate nelle frazioni comunali di Agrigento. Nel 1981 Franco La Rocca inaugur\u00f2 il Centro culturale editoriale \"Pier Paolo Pasolini\", di cui divenne presidente nel 1984. In tale veste conobbe Leonardo Sciascia e Giancarlo Vigorelli. Condusse trasmissioni culturali con tematiche urbanistiche su un'emittente televisiva locale. Nel 1988 fu eletto presidente del Comitato esecutivo regionale della sezione Sicilia dell'Associazione Italiana Biblioteche.\nIn quella veste si fece promotore di una proposta di legge regionale a favore delle biblioteche siciliane riuscendo a raccogliere 50.000 firme con lo slogan \"La Sicilia vuole leggere\". Primo firmatario fu lo scrittore giornalista Gesualdo Bufalino. Divenne direttore responsabile del bollettino bimestrale \"Biblioteche e cooperazione in Sicilia\", organo della sezione Sicilia dell'Associazione Italiana Biblioteche. Scrisse su diversi periodici specializzati, e nel 1989 organizz\u00f2 in Sicilia il congresso nazionale dell'Associazione Italiana Biblioteche.\nDurante la ristrutturazione dell'ex archivio notarile, progettando la creazione di una nuova biblioteca nel centro storico di Agrigento, mor\u00ec improvvisamente il 17 maggio 1993 all'et\u00e0 di 45 anni. A lui \u00e8 stata intitolata la nuova biblioteca comunale di Agrigento, inaugurata nel maggio del 2008, nel palazzo dell'ex archivio notarile, di cui lui stesso aveva progettato la nuova destinazione della biblioteca."}
{"id": "1804997", "revid": "271595", "url": "https://it.wikipedia.org/wiki?curid=1804997", "title": "Franco La Rocca", "text": ""}
{"id": "1805003", "revid": "16520559", "url": "https://it.wikipedia.org/wiki?curid=1805003", "title": "Piguazhang", "text": ""}
{"id": "1805006", "revid": "16520582", "url": "https://it.wikipedia.org/wiki?curid=1805006", "title": "Taizu Changquan", "text": ""}
{"id": "1805009", "revid": "187829", "url": "https://it.wikipedia.org/wiki?curid=1805009", "title": "Rafael De Andrade Bittencourt", "text": ""}
{"id": "1805012", "revid": "729019", "url": "https://it.wikipedia.org/wiki?curid=1805012", "title": "William Baffin", "text": "Biografia.\nPoco si sa dei primi anni della sua vita, ma si ritiene che sia nato a Londra da umili origini.\nIl primo riferimento al suo nome si ha nel 1612, quando part\u00ec come capo pilota a bordo della nave \"Patience\" del capitano James Hall (che perse la vita nella spedizione, ucciso da degli eschimesi in Groenlandia) alla ricerca del passaggio a nord-ovest. Da circa met\u00e0 viaggio e fino al suo termine, Baffin tenne un diario della spedizione; in questo resoconto si trova la prima delle sue osservazioni astronomiche, descrive i popoli eschimesi della Groenlandia e racconta la tragica fine del suo capitano.\nAl suo rientro prese servizio presso la Compagnia di Mosca, che commerciava con la Russia, e che inviava navi baleniere nella zona dello Spitsbergen. Nel 1613 Baffin fu inviato come capo pilota della nave \"Tiger,\" la nave ammiraglia della flotta, composta da sette imbarcazioni, al comando del capitano Benjamin Joseph. L\u2019anno successivo intraprese lo stesso viaggio, nuovamente con il capitano Joseph, sulla \"Thomasine\" assieme a una flotta di 11 navi e due pinacce, in questa occasione la navigazione a nord fu difficoltosa a causa dell\u2019estensione dei ghiacci, tuttavia Baffin esplor\u00f2 gran parte della costa dello Spitsbergen, tornando a Londra il 4 ottobre 1614.\nAlla ricerca del Passaggio a Nord-ovest.\nSi arruol\u00f2 al servizio della \"Northwest Company\" alla ricerca del passaggio a nord-ovest. Partecip\u00f2 alla quarta spedizione della missione: la prima fu sotto gli ordini di Henry Hudson (1610\u201311), abbandonato dai suoi uomini dopo aver svernato nella baia di Hudson; la seconda del comandante Thomas Button (1612\u201313); e la terza di William Gibbons (1614). La nave usata in tutte le spedizioni fu la \"Discovery\", allestita dal comandante Robert Bylote. Baffin, nel ruolo di pilota, part\u00ec il 15 marzo 1615. Il 26 aprile, osservando che la luna occultava una stella, calcol\u00f2 per la prima volta la longitudine in mare durante una navigazione. Esplor\u00f2 approfonditamente lo stretto di Hudson e l'estremit\u00e0 occidentale dell'isola di Southampton, in particolare si concentr\u00f2 sulle maree. La spedizione abbandon\u00f2 la ricerca del passaggio a nord-ovest a causa dell'estensione della zona ghiacciata. La spedizione ritorn\u00f2 in Inghilterra nell'autunno del 1615 e al suo ritorno Baffin concluse che non esisteva alcun passaggio navigabile verso ovest fuori dalla baia di Hudson. La precisione di Baffin nelle osservazioni astronomiche e delle maree in questo viaggio vennero confermate pi\u00f9 tardi da sir Edward Parry, quando attravers\u00f2 questi mari due secoli pi\u00f9 tardi (1821).\nIl 26 marzo 1616 salp\u00f2 per il quinto, nonch\u00e9 il pi\u00f9 importante, viaggio. Sempre sulla \"Discovery\" e con il capitano Robert Bylot, il 20 maggio attraccarono sulla punta settentrionale dell\u2019isola di Disko e dieci giorni dopo superarono il punto pi\u00f9 a nord toccato in precedenza da John Davis a Hope Sanderson in Groenlandia e proseguirono per altre 300 miglia a 77\u00ba45\u00b4, raggiungendo quello che per 236 anni rimase il punto pi\u00f9 a nord mai raggiunto. Navigarono e mapparono l'intera costa della baia di Baffin.\nL\u2019equipaggio di Baffin esplor\u00f2 l'isola di Ellesmere e l'isola di Bylot per poi ripartire verso casa nell\u2019estate 1616, ma mentre costeggiavano la Groenlandia lo scorbuto si diffuse a bordo della \"Discovery\". Fecero scalo a Maniitsoq dove curarono la malattia con erbe bollite e birra, ripartirono e il 20 agosto approdarono a Dover.\nViaggi nelle Indie Orientali e morte in battaglia.\nDopo il suo ritorno dalla missione che lo aveva portato a scoprire la baia di Baffin, ma con il rammarico di non aver trovato il passaggio a nord-ovest, decise di ripartire. L'occasione si present\u00f2 con la Compagnia delle Indie Orientali il 4 febbraio 1617, e salp\u00f2 come comandante in seconda sull'\"Anne Royal,\" una nave della flotta del capitano Martin Pring. La flotta arriv\u00f2 nella baia di Saldanha il 21 giugno e a Surat in settembre. L\"Anne Royal\" fu distaccata dal resto della flotta e inviata a Mokha, da qui, con scali in molti altri porti nel Mar Rosso e nell'area del Golfo Persico, nel settembre 1619 l\"Anne Royal\" fece ritorno a Londra. Baffin rilevava e cartografa a tutti i posti che visitava.\nQualche mese dopo, il 25 marzo 1620, Baffin salp\u00f2 di nuovo per le Indie orientali a bordo della \"London,\" ammiraglia della flotta del capitano Andrew Shilling. Arrivarono a Swally Roads il 9 novembre e dopo aver udito parlare di una flotta di navi portoghesi e olandesi che li inseguiva, si misero alla loro caccia. Segu\u00ec uno scontro, il 28 dicembre nel golfo di Oman, in cui il capitano Shilling fu ferito, morendo il 6 gennaio 1621. Un anno dopo, il 20 gennaio 1622, la flotta inglese arriv\u00f2 al largo di Hormoz per un assedio a fortezze portoghesi. Sull'isola di Qeshm, il 23 gennaio, Baffin venne inviato a terra per fare osservazioni sull'altezza e la distanza delle mura delle fortificazioni nemiche, ma fu colpito al ventre da uno sparo proveniente dalla fortezza, per il quale \u201cfece tre balzi, e mor\u00ec immediatamente\u201d.\nOltre all'importanza delle sue scoperte geografiche, Baffin \u00e8 ricordato per l'importanza e la precisione delle sue numerose osservazioni scientifiche e magnetiche, alcune delle quali (la determinazione della longitudine in mare osservando la distanza lunare) furono riconosciute come le prime nel loro genere a essere registrate.\nLa baia di Baffin e l'isola di Baffin sono cos\u00ec state cos\u00ec nominate in suo onore."}
{"id": "1805014", "revid": "838137", "url": "https://it.wikipedia.org/wiki?curid=1805014", "title": "Enrico Assi", "text": "Biografia.\nNasce a Vimercate, in provincia di Monza e della Brianza ed arcidiocesi di Milano, il 19 luglio 1919. \u00c8 il secondogenito di Natale e Carolina Galbiati.\nNel suo paese di origine partecipa alla Resistenza e perci\u00f2 viene arrestato e rinchiuso nel carcere di Monza per due volte.\nFormazione e ministero sacerdotale.\nNel 1931 entra nel seminario arcivescovile di Milano.\nIl 29 maggio 1943 \u00e8 ordinato presbitero, nella cattedrale di Milano, dal cardinale Alfredo Ildefonso Schuster.\nNel 1943 ottiene la licenza in teologia e inizia ad insegnare latino e greco nel seminario minore di Seveso, mantiene l'incarico fino al 1956. Nel 1952 ottiene la laurea in lettere classiche all'Universit\u00e0 Cattolica del Sacro Cuore di Milano e viene nominato assistente diocesano della Giovent\u00f9 femminile di Azione Cattolica.\nNel 1958 \u00e8 nominato vicario parrocchiale della basilica di San Nicol\u00f2 a Lecco di cui diviene, nel 1962, parroco-prevosto. Ricopre anche l'incarico di decano e, dal 1971, quello di vicario episcopale della zona pastorale III di Lecco.\nMinistero episcopale.\nIl 7 dicembre 1975 papa Paolo VI lo nomina vescovo ausiliare di Milano e vescovo titolare di Frigento; il 6 gennaio 1976 riceve l'ordinazione episcopale, nella basilica di San Nicol\u00f2 a Lecco, dal cardinale Giovanni Colombo, coconsacranti i vescovi Ferdinando Maggioni e Luigi Oldani.\nDopo l'ordinazione diviene \"moderator curi\u00e6\" e provicario generale.\nIl 26 maggio 1983 papa Giovanni Paolo II lo nomina vescovo di Cremona; succede a Fiorino Tagliaferri, dimessosi essendo stato nominato assistente ecclesiastico generale dell'Azione Cattolica Italiana. Il 19 giugno successivo prende possesso della diocesi, nella cattedrale di Cremona.\nL'11 ottobre 1986 inizia la visita pastorale. Due sono le realizzazioni che su tutte segnano il suo ministero episcopale nella chiesa Cremonese: la casa dell'accoglienza, che d\u00e0 ospitalit\u00e0 a diseredati di ogni nazione ed il centro pastorale, che educa gli operatori diocesani. Il 14 maggio 1989, giorno di Pentecoste, annuncia l'apertura del sinodo diocesano.\nIl culmine del suo episcopato \u00e8 la visita di papa Giovanni Paolo II il 19, 20 e 21 giugno 1992 presso il santuario di Caravaggio.\nIl 16 settembre 1992, alle 10.30, muore nel palazzo vescovile di Cremona in seguito a una grave malattia cardiocircolatoria. Dopo le esequie, celebrate il 19 settembre nella cattedrale di Cremona dal cardinale Carlo Maria Martini, arcivescovo metropolita di Milano, viene sepolto nella cripta della cattedrale.\nGenealogia episcopale.\nLa genealogia episcopale \u00e8:"}
{"id": "1805015", "revid": "110157", "url": "https://it.wikipedia.org/wiki?curid=1805015", "title": "An Irish Airman Foresees His Death", "text": "An Irish Airman Foresees His Death (\"Un aviatore irlandese prevede la sua morte\") \u00e8 una delle pi\u00f9 celebri poesie di William Butler Yeats. Fu scritta dopo la morte di Robert Gregory, figlio di Lady Gregory, un maggiore impegnato sul fronte Occidentale durante la Prima guerra mondiale. Kiltartan Cross, menzionato al quinto verso, \u00e8 il paese d'origine dei Gregory.\nNei media.\nCinema.\nQuesta poesia \u00e8 citata quasi interamente (mancano i versi 5, 6, 7 e 8) nel film del 1990, ambientato nel 1943, \"Memphis Belle\", dove l'operatore radio la legge al resto dell'equipaggio del Boeing B-17 Flying Fortress in attesa del decollo per un bombardamento su Brema.\nTelevisione.\nLa parte finale di questa poesia (dal verso XII) viene citata in \"In the Flesh\", serie tv del 2013, prodotta dalla BBC Three.\nMusica.\nAngelo Branduardi nel 1986 ha pubblicato l'album \"Branduardi canta Yeats\", in cui metteva in musica dieci poesie di Yeats (tradotte dalla moglie Luisa Zappa). L'ottava traccia \u00e8 \"Un aviatore irlandese prevede la sua morte\"."}
{"id": "1805017", "revid": "32102", "url": "https://it.wikipedia.org/wiki?curid=1805017", "title": "Stampacchia", "text": ""}
{"id": "1805022", "revid": "9543", "url": "https://it.wikipedia.org/wiki?curid=1805022", "title": "Piramide del Sole", "text": ""}
{"id": "1805036", "revid": "76963", "url": "https://it.wikipedia.org/wiki?curid=1805036", "title": "Phillip Rhee", "text": "Maestro di Taekwondo sia nello stile WTF (World Taekwondo Federation), che nell\u2019ITF (International Taekwondo Federation), di Hapkido e di Haidong Gumdo.\nPhillip Rhee ha prodotto sette film, incluso \"I migliori\" e i suoi seguiti."}
{"id": "1805037", "revid": "154893", "url": "https://it.wikipedia.org/wiki?curid=1805037", "title": "Classificazione meteoriti", "text": ""}
{"id": "1805052", "revid": "106908", "url": "https://it.wikipedia.org/wiki?curid=1805052", "title": "Sevirato", "text": "Il sevirato \u00e8 una delle magistrature minori dell'antica Roma a carattere prevalentemente onorario.\nNelle citt\u00e0 municipali, infatti, la carica veniva di solito rivestita dai liberti arricchitisi e consisteva prevalentemente nell'organizzare giochi e spettacoli. \n&lt;br&gt;Tra questi grande importanza avevano i combattimenti dei gladiatori per la cui organizzazione erano necessarie ingenti somme che spesso i liberti, grazie ai traffici di varia natura da loro gestiti, generalmente possedevano.\nIl sevirato assunse dunque un forte valore simbolico per i liberti come mezzo per testimoniare non solo l'affrancazione dalla schiavit\u00f9, ma soprattutto la propria ascesa sociale."}
{"id": "1805053", "revid": "599013", "url": "https://it.wikipedia.org/wiki?curid=1805053", "title": "Eva Twardokens", "text": "Biografia.\nEra figlia dello schermidore polacco Jerzy.\nStagioni 1983-1990.\nIn Coppa del Mondo ottenne il primo piazzamento il 17 dicembre 1982 a Piancavallo in combinata (13\u00aa) e il 26 gennaio 1985 conquist\u00f2 il primo podio arrivando 2\u00aa nel supergigante di Arosa alle spalle della tedesca occidentale Marina Kiehl per 34 centesimi. Meno di un mese dopo, in occasione del Mondiali di Bormio (sua prima presenza iridata), raggiunse l'apice della carriera conquistando la medaglia di bronzo nello slalom gigante; si classific\u00f2 inoltre 10\u00aa nello slalom speciale e 7\u00aa nella combinata. Ai successivi Mondiali di Crans-Montana 1987 fu 14\u00aa nel supergigante, 13\u00aa nello slalom gigante, 9\u00aa nello slalom speciale e 8\u00aa nella combinata; due anni dopo, ai Mondiali di Vail 1989, nello slalom speciale fu 8\u00aa.\n5\u00aa nello slalom gigante di Saalbach-Hinterglemm 1991, sua ultima partecipazione iridata, il 10 febbraio dello stesso anno giunse nuovamente 2\u00aa in una gara di Coppa del Mondo, lo slalom gigante disputato sulle nevi di Zwiesel, dietro ad Anita Wachter; il 20 gennaio dell'anno seguente a Piancavallo sal\u00ec per l'ultima volta sul podio classificandosi 3\u00aa, sempre in slalom gigante. Al debutto olimpico, , fu 8\u00aa nel supergigante, 7\u00aa nello slalom gigante e non concluse lo slalom speciale.\nAi XVII Giochi olimpici invernali di , suo congedo olimpico, si classific\u00f2 6\u00aa nello slalom gigante e non termin\u00f2 lo slalom speciale. Si ritir\u00f2 dalle competizioni al termine della stagione 1994-1995: la sua ultima gara in Coppa del Mondo lo slalom gigante di Bormio del 18 marzo (14\u00aa), mentre la sua ultima gara in carriera fu lo slalom speciale dei Campionati statunitensi 1995, il 27 marzo a Park City, in cui fu 7\u00aa.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "1805060", "revid": "729019", "url": "https://it.wikipedia.org/wiki?curid=1805060", "title": "Ernesto Ferdinando di Brunswick-Bevern", "text": "Era il quinto figlio di Ferdinando Alberto I di Brunswick-L\u00fcneburg (1636 \u2013 1687) e di Cristina di Assia-Eschwege.\nBiografia.\nIl 1\u00ba maggio 1706 entr\u00f2 come colonnello nell'esercito prussiano. Nel dicembre dello stesso anno segu\u00ec il fratello gemello Ferdinando Cristiano (1682 \u2013 1706) come prevosto del monastero di Brunswick dedicato ai santi Biagio e Ciriaco. Nel 1711 divenne maggior generale e termin\u00f2 il suo servizio militare nel 1713.\nIl 4 agosto 1714 spos\u00f2 Eleonora Carlotta di Curlandia (1686 \u2013 1748), figlia di Casimiro di Curlandia.\nDopo la morte del duca Luigi Rodolfo di Brunswick-Wolfenb\u00fcttel avvenuta il 1\u00ba marzo 1735, il fratello pi\u00f9 anziano di Ernesto Ferdinando, Ferdinando Alberto II, assunse il titolo del ducato di Braunschweig. Ernesto Ferdinando ebbe di conseguenza Bevern in appannaggio. La linea cadetta da lui iniziata di Braunschweig-Bevern ebbe termine nel 1809 con la morte del figlio Federico Carlo Ferdinando.\nMatrimonio e discendenza.\nDalla moglie Eleonora Carlotta di Curlandia ebbe 13 figli:"}
{"id": "1805062", "revid": "1543377", "url": "https://it.wikipedia.org/wiki?curid=1805062", "title": "Noisecollective", "text": "Noisecollective \u00e8 un progetto Italiano creato da Francesco Mulassano (Urbanspaceman) e Luca Torasso (Sandblasting), dedicato alla sperimentazione audio e video performativa nato nel 2007 con lo scopo di raccogliere in un unico spazio e di diffondere informazioni su tutto ci\u00f2 che fa parte e riguarda la scena sperimentale (elettronica e non) Italiana.\nIl progetto avvalendosi della comunicazione globale resa possibile da internet cerca di proporsi come catalizzatore di tutte le realt\u00e0 sperimentali affinch\u00e9 sia pi\u00f9 semplice incontrare, non solo virtualmente, ed accomunare tra loro persone con gli stessi interessi e con la voglia di condividere con gli altri la propria conoscenza ed esperienza. Il portale \u00e8 strutturato in diverse sezioni che includono tutorial e descrizioni su Software ed Hardware audio e video, corsi, schede tecniche di strumenti ed apparecchiature musicali, liberi schemi elettrici per assemblaggi e costruzione di effetti e strumenti (Circuit bending), forum di discussione organizzato in pi\u00f9 sezioni dedicato esclusivamente al mondo della sperimentazione\naudio e video (come ad esempio la sezione D.I.Y. ) all'interno delle quali \u00e8 possibile discutere, porre problematiche e cercare soluzioni. Il portale completamente in Italiano \u00e8 aperto e libero a chiunque abbia voglia di partecipare e collaborare alla crescita ed allo sviluppodella comunit\u00e0 ed alla diffusione culturale degli argomenti trattati, scopo che resta alla base del portale."}
{"id": "1805076", "revid": "30445", "url": "https://it.wikipedia.org/wiki?curid=1805076", "title": "Ortopirosseni", "text": ""}
{"id": "1805077", "revid": "30445", "url": "https://it.wikipedia.org/wiki?curid=1805077", "title": "Clinopirosseni", "text": ""}
{"id": "1805078", "revid": "30445", "url": "https://it.wikipedia.org/wiki?curid=1805078", "title": "Clinopirosseno", "text": ""}
{"id": "1805079", "revid": "30445", "url": "https://it.wikipedia.org/wiki?curid=1805079", "title": "Ortopirosseno", "text": ""}
{"id": "1805088", "revid": "6923", "url": "https://it.wikipedia.org/wiki?curid=1805088", "title": "Commonwealth of England", "text": "Il Commonwealth of England (detto anche Repubblica Inglese) fu un governo di stampo repubblicano che esercit\u00f2 il potere dapprima nel regno d'Inghilterra (compreso il Galles) e poi in quello d'Irlanda e in quello di Scozia dal 1649 al 1660, nel pieno delle cosiddette guerre dei tre regni. Dopo l'esecuzione capitale del re Carlo I, avvenuta il 30 gennaio 1649, l'esistenza del \"Commonwealth\" fu inizialmente dichiarata da un \"\" del \"Rump Parliament\" il 19 maggio 1649.\nDescrizione.\nDopo alcuni esperimenti di democrazia, ispirati anche alla democrazia diretta medievale e antica, o a un libero dibattito parlamentare, nel 1653 il leader del Parlamento, Oliver Cromwell, che aveva guidato la Rivoluzione, sciolse le Camere senza riformarle e cominci\u00f2 a governare in maniera dittatoriale, imponendo la sua censura sulle opinioni e i costumi. Il governo che dur\u00f2 dal 1653 al 1659 \u00e8 propriamente chiamato \"Protectorate\", e prese forma di un governo personale tenuto dal solo Cromwell e, dopo la sua morte, dal figlio Richard, entrambi con il titolo di \"Lord Protector\".\nIl termine \"Commonwealth\" \u00e8 tuttavia vagamente usato per descrivere il sistema di governo che dur\u00f2 per tutto il periodo dal 1649 al 1660, gli anni dell'Interregnum inglese e non deve essere confuso con il Commonwealth delle nazioni che \u00e8 l'organizzazione che \u00e8 succeduta al British Commonwealth nel 1949, il quale \u00e8 un gruppo di ex colonie, ora paesi sovrani, che riconoscono per\u00f2 come simbolico capo di Stato il monarca inglese.\nNel 1659 il Parlamento ricostituito depose Richard Cromwell e lo costrinse all'esilio, richiamando nel 1660 il figlio del sovrano decapitato, Carlo II Stuart, che restaur\u00f2 la monarchia assoluta. Tutti questi eventi, per\u00f2, misero pesantemente in discussione, per la prima volta nel mondo occidentale moderno, il concetto di diritto divino dei re, ponendo le basi, in Inghilterra, per l'instaurazione della monarchia costituzionale, avvenuta 29 anni dopo con la Gloriosa rivoluzione del 1689, il primo passo per la democrazia liberale britannica.\nInfluenza politica.\nIl Commonwealth fu la prima repubblica nel mondo anglofono, anche se divenne molto rapidamente una \"quasi monarchia\", in pratica una dittatura militare di Cromwell, che esercit\u00f2 le funzioni di Re (con gli stessi poteri della dispotica monarchia assoluta), nonostante non ne avesse accettato il titolo formale. I repubblicani inglesi, tuttavia, anche oggi guardano con simpatia all'esperienza del Commonwealth, considerandola come la fondazione dell'idea anti-monarchica in Gran Bretagna.\nIl politico socialista Tony Benn, un ex membro laburista del Parlamento del Regno Unito, ha presentato pi\u00f9 volte una proposta per l'abolizione della monarchia e la restaurazione della repubblica, con la costituzione di un democratico Commonwealth of Britain. La proposta non ha mai avuto seguito."}
{"id": "1805090", "revid": "83531", "url": "https://it.wikipedia.org/wiki?curid=1805090", "title": "Friedrichsthal", "text": "Friedrichsthal \u00e8 il nome delle seguenti localit\u00e0:"}
{"id": "1805093", "revid": "119629863", "url": "https://it.wikipedia.org/wiki?curid=1805093", "title": "Germendorf", "text": "Germendorf \u00e8 una frazione della citt\u00e0 tedesca di Oranienburg, nel \"Land\" del Brandeburgo."}
{"id": "1805095", "revid": "116159314", "url": "https://it.wikipedia.org/wiki?curid=1805095", "title": "Lehnitz", "text": "Lehnitz \u00e8 una frazione della citt\u00e0 tedesca di Oranienburg, nel Brandeburgo.\nStoria.\nLehnitz fu nominata per la prima volta nel 1350.\nCostitu\u00ec un comune autonomo fino al 26 ottobre 2003."}
{"id": "1805099", "revid": "113602292", "url": "https://it.wikipedia.org/wiki?curid=1805099", "title": "Malz", "text": "Malz \u00e8 una frazione della citt\u00e0 tedesca di Oranienburg, nel \"Land\" del Brandeburgo."}
{"id": "1805103", "revid": "1543377", "url": "https://it.wikipedia.org/wiki?curid=1805103", "title": "Sachsenhausen (Am Ettersberg)", "text": "Sachsenhausen \u00e8 una frazione della citt\u00e0 tedesca di Am Ettersberg, nel \"Land\" della Turingia.\nStoria.\nIl 1\u00ba gennaio 2019 il comune di Sachsenhausen venne fuso con la citt\u00e0 di Buttelstedt e con i comuni di Berlstedt, Gro\u00dfobringen, Heichelheim, Kleinobringen, Krautheim, Ramsla, Schwerstedt, Vippachedelhausen e Wohlsborn, formando la nuova citt\u00e0 di Am Ettersberg."}
{"id": "1805105", "revid": "212348", "url": "https://it.wikipedia.org/wiki?curid=1805105", "title": "Ian Micallef", "text": "Ian Micallef \u00e8 stato presidente della Camera dei poteri locali del Congresso dei poteri locali e regionali del Consiglio d'Europa dal 2006 al 2010. \u00c8 stato eletto per la prima volta nel maggio 2006 e rieletto per un mandato di due anni il 27 maggio 2008.\nLaureato in giursiprudenza con specializzazione in diritto europeo, Ian Micallef \u00e8 consigliere comunale di G\u017cira (Malta) dal 1994 e Presidente dell'Associazione dei Consigli Comunali Maltesi dal 1996.\nA livello internazionale, la sua carriera politica inizia nel 1996 quando diventa capo della delegazione maltese presso il Congresso del Consiglio d'Europa. Dal 2000 \u00e8 anche membro del comitato esecutivo del Commonwealth Local Government Forum.\nIan Micallef \u00e8 stato inoltre vicepresidente del Comitato delle regioni dell'Unione europea e membro del Consiglio delle elezioni democratiche della Commissione di Venezia del Consiglio d'Europa. Nel maggio 2004 \u00e8 stato eletto vicepresidente del Congresso del Consiglio d'Europa.\nIan Micallef ha inoltre partecipato all'organizzazione di diverse conferenze internazionali del Consiglio d'Europa ed \u00e8 stato responsabile per i rapporti nell'ambito della democrazia locale per il Consiglio d'Europa."}
{"id": "1805118", "revid": "188323", "url": "https://it.wikipedia.org/wiki?curid=1805118", "title": "Fasatura variabile", "text": ""}
{"id": "1805119", "revid": "188323", "url": "https://it.wikipedia.org/wiki?curid=1805119", "title": "Fasatura fissa", "text": ""}
{"id": "1805120", "revid": "6923", "url": "https://it.wikipedia.org/wiki?curid=1805120", "title": "Bellasi", "text": ""}
{"id": "1805122", "revid": "201640", "url": "https://it.wikipedia.org/wiki?curid=1805122", "title": "Fonzies", "text": "I Fonzies sono uno snack a base di mais e formaggio non fritto prodotto a Donauw\u00f6rth in Germania da LU Snack Food GmbH su licenza di Frito-Lay, e venduto in Italia (attraverso Saiwa, propriet\u00e0 della Mondel\u0113z International) e Svizzera. In molti altri paesi lo snack \u00e8 venduto con il marchio \"Twisties.\"\nStoria.\nI Fonzies furono lanciati in Italia nel 1979, e prendono il proprio nome dal personaggio di Arthur Fonzarelli della celebre serie televisiva \"Happy Days\" soprannominato appunto \"Fonzie\", all'epoca icona maschile dei giovani. In alcuni stati, il nome del prodotto \u00e8 diverso: per esempio in Australia i Fonzies vengono chiamati \"Twisties\" o \"Tastees\".\nOriginariamente distribuiti dall'industria dolciaria Ferrero, dal 2001 il marchio \"Fonzies\" \u00e8 stato rilevato dalla Saiwa, che nel 2014 cede il controllo del marchio alla controllante Mondel\u0113z.\nIl prodotto ha mantenuto praticamente invariato il proprio aspetto e la propria composizione nel corso degli anni. Al gusto \"classico\" sono state accostate le varianti \"bacon\", \"paprika\", \"peperoncino\", \"4 formaggi\" e gli attuali proprietari dei fonzies hanno lanciato il nuovo gusto \"choco\".\nCampagne pubblicitarie.\nLo slogan \"Se non ti lecchi le dita godi solo a met\u00e0\" fu inventato dal pubblicitario Marco Mignani e divenne il perno intorno al quale giravano tutti gli spot televisivi. Particolarmente celebre \u00e8 senz'altro quello che ha per protagonista Freddy Krueger, popolare \"mostro\" della serie cinematografica \"Nightmare\". Nello spot Freddy fa irruzione in una festa, mettendo in fuga tutti i partecipanti, e rimanendo solo con una ciotola piena di Fonzies. Dopo averne mangiato uno, si lecca le dita (seguendo ci\u00f2 che dice lo slogan), dimenticando che al posto delle dita lui ha delle lame.\nNel 2007 inoltre, al fine di sponsorizzare il prodotto, la Saiwa, insieme alla rete televisiva MTV, ha lanciato il concorso \"Fonzies Be Original\": il concorso invitava i consumatori a reinterpretare l'immagine sulla confezione dei Fonzies, i restyling vincenti furono usati per la Limited Edition del 2008. Il successo del concorso (oltre mille opere, che furono esposte a Palazzo Nuovo a Torino, in una mostra durata dal 21 al 24 aprile 2008), ha spinto gli organizzatori a rinnovarlo per l'anno 2008."}
{"id": "1805131", "revid": "33751", "url": "https://it.wikipedia.org/wiki?curid=1805131", "title": "Statistiche e record dell'Unione Sportiva Lecce", "text": "Questa pagina contiene statistiche e record dell'Unione Sportiva Lecce.\nPartecipazioni alle coppe.\nCoppe nazionali.\nIl Lecce ha esordito in Coppa Italia il 25 ottobre 1936, contro il Tosi nella gara terminata 2-1 per i giallorossi. La prima apparizione ufficiale del Lecce corrisponde alla 4\u00aa edizione della coppa nazionale. \nIl miglior risultato del Lecce in Coppa Italia sono gli ottavi di finale, raggiunti nel 1990-1991, 1995-1996, 1997-1998, 1998-1999, 2000-2001, 2004-2005 e 2021-2022.\nCoppe Internazionali.\nA livello internazionale il Lecce ha vinto nel 1976 la Coppa Italo-Inglese Semiprofessionisti e nella stagione 1994-1995 ha partecipato alla Coppa Anglo-Italiana, venendo eliminata nella fase a gironi.\nCoppa Italo-Inglese Semiprofessionisti.\nIl Lecce vinse la seconda e ultima edizione della Coppa Italo-Inglese Semiprofessionisti, prevalendo sullo , squadra inglese. La coppa si articolava in una partita con turni di andata e ritorno, che mettevano di fronte la vincitrice della Coppa Italia Semiprofessionisti 1975-1976, il Lecce, e la vincitrice del Football Association Challenge Trophy, la neo istituita Coppa d'Inghilterra per semiprofessionisti. La gara di andata si disput\u00f2 a Scarborough e si concluse con la vittoria per 1-0 degli inglesi con gol di Dunn. La finale di ritorno si gioc\u00f2 Lecce e i salentini si imposero per 4-0 con autorete di Deere e tripletta di Montenegro (nei tempi supplementari, dopo che nei tempi regolamentari l'incontro era terminato con il risultato di 1-0 per il Lecce).\nNella competizione della Coppa Italo-Inglese Semiprofessionisti, contro lo Scarborough, il primo gol del Lecce fu realizzato da Gaetano Montenegro, che \u00e8 anche il capocannoniere dei giallorossi nel torneo, con 3 reti. I giocatori del Lecce con pi\u00f9 presenze nella competizione sono Aldo Nardin, Danilo Mayer, Ciro Pezzella, Alessandro Zagano, Ruggero Cannito, Guido Biondi, Carlo Sartori, Vittorio Petta e Gaetano Montenegro, tutti con 2 partite disputate.\nCoppa Anglo-Italiana 1994-1995.\nNella stagione 1994-1995 i giallorossi parteciparono alla Coppa Anglo-Italiana, torneo nel quale hanno preso parte 8 squadre italiane e 8 squadre inglesi. Il Lecce pot\u00e9 partecipare alla coppa in quanto squadra retrocessa dalla Serie A nella stagione 1993-1994. \nI giallorossi furono sorteggiati nel girone A con , Atalanta, , Wolverhampton, Notts County, Tranmere Rovers e Swindon Town. I salentini giocarono la prima gara, tra le mura amiche, contro il Wolverhampton, e persero per 0-1. Anche la seconda gara, in trasferta contro il Notts County, si concluse con la vittoria della formazione inglese per 1-0. Nella terza giornata i giallorossi subirono un'altra sconfitta in trasferta contro lo Swindon Town, questa volta per 3-1. Nella quarta e ultima gara il Lecce vinse inutilmente contro il Tranmere Rovers per 3-0 in casa. I giallorossi conclusero il girone A al 7\u00ba posto, frutto di una vittoria e 3 sconfitte, non riuscendo cos\u00ec ad accedere alle semifinali.\nIndividuali.\nLista dei capitani.\n\"I dati si riferiscono alle sole partite di campionato, compresi i play-off\".\nStatistiche individuali.\nIl primatista di presenze nella storia del Lecce \u00e8 Michele Lorusso, con 418 gare disputate e un gol. Mor\u00ec il 2 dicembre 1983 in un tragico incidente stradale insieme al compagno di squadra Ciro Pezzella. Dietro Lorusso, in classifica figura Guillermo Giacomazzi, con 316 presenze. L'uruguaiano \u00e8 attualmente il giocatore pi\u00f9 presente in Serie A con la maglia del Lecce, con 197 gare giocate. Seguono Carmelo Miceli con 291, Ruggero Cannito con 249, Giuseppe Materazzi 228, Salvatore Di Somma 222 e Pedro Pablo Pasculli con 214 presenze.\nIl migliore marcatore di tutti i tempi del Lecce \u00e8 Anselmo Bislenghi, autore di 87 gol in 163 presenze (nella stagione 1951-1952 realizz\u00f2 ben 32 reti in 34 gare, laureandosi capocannoniere della Serie C). Il secondo bomber in classifica \u00e8, con 67 gol, Franco Cardinali, che ha formato insieme a Bislenghi la coppia pi\u00f9 prolifica nella storia del Lecce. Segue Pietro De Santis con 57 reti. Al quarto posto vi \u00e8 l'uruguaiano Ernesto Chevant\u00f3n, che ha realizzato con il Lecce 54 gol in 116 presenze (59 reti considerando anche la Coppa Italia). Chevant\u00f3n \u00e8 inoltre il migliore marcatore di sempre del Lecce in Serie A, primato eguagliato da Mirko Vu\u010dini\u0107 nel 2004-2005. Entrambi hanno battuto il precedente primato stabilito da Pedro Pablo Pasculli.\nInoltre il portiere Emmerich Tarabocchia detiene attualmente il record di imbattibilit\u00e0 nelle prime tre categorie del campionato italiano di calcio, stabilito con il Lecce nel campionato di Serie C 1974-1975, grazie a 1790 minuti di gioco senza subire reti.\nPer due volte un calciatore del Lecce si \u00e8 laureato capocannoniere della Coppa Italia: Alain Pierre Baclet con 4 reti nel 2009-10 (insieme ad Adrian Mutu e Rachid Arma) e Matteo Di Piazza con 4 reti nel 2017-18 (insieme ad Alberto Cerri e Maxi L\u00f3pez).\nMassimo Coda \u00e8, invece, l'unico calciatore del Lecce ad essersi laureato capocannoniere della Serie B, nella stagione 2020-2021. \nNella partita valida per la diciottesima giornata del campionato di Serie B 2007-2008, l'attaccante Elvis Abbruscato ha realizzato la millesima rete del Lecce nei campionati professionistici, andando in gol contro l', nella gara vinta per 3-0 in casa.\nSquadra.\nStatistiche di squadra.\nAl 2021-2022, il Lecce ha disputato 84 stagioni sportive (dal 1908 al 1927 la societ\u00e0 si chiamava Sporting Club). Le attivit\u00e0 furono sospese dal 1932 al 1936 a causa della seconda guerra mondiale. L'esordio in Serie A giunse nella stagione 1985-1986. L'esordio in Serie B era avvenuto, invece, nella stagione 1929-1930. \nIl Lecce ha disputato 16 campionati di massima serie, l'ultimo dei quali nella stagione 2019-2020, e si colloca attualmente al 27\u00ba posto nella classifica perpetua della Serie A. Il miglior piazzamento in Serie A \u00e8 il 9\u00ba posto della stagione 1988-1989, mentre il maggior numero di punti \u00e8 44 e fu ottenuto nel campionato 2004-2005. Il minor numero di punti in massima serie \u00e8 11 (quando la formula dei punti era di due a vittoria e non tre), totalizzati nella stagione 1993-1994, mentre i peggiori piazzamenti del Lecce in massima serie sono il 18\u00ba posto della stagione 1993-1994 (campionato a 18 squadre) e il 20\u00ba posto della stagione 2008-2009 (campionato a 20 squadre)."}
{"id": "1805132", "revid": "2121138", "url": "https://it.wikipedia.org/wiki?curid=1805132", "title": "Regno di Gandh\u0101ra", "text": "Il regno di Gandh\u0101ra (sanscrito: \u0917\u0928\u094d\u0927\u093e\u0930 ; noto anche come Waihind in persiano) fu un antico regno (uno dei 16 Stati chiamati Mahajanapada) in quella che \u00e8 oggi la regione del Pakistan settentrionale e dell'Afghanistan orientale. Gandhara era localizzato principalmente nella valle di Pesh\u0101war, sull'altopiano di Potohar (vedi Taxila) e lungo il corso del fiume Kabul. Le sue principali citt\u00e0 sono state Purushapura (la moderna Pesh\u0101war). letteralmente la \u201ccitt\u00e0 dell'uomo\u201d. e Takshashila (la moderna Taxila).\nStoria.\nIl regno del Gandhara si evolse lungo un periodo che va dall'XI secolo a.C. circa all'XI secolo d.C. Raggiunse il suo massimo splendore tra il I e il V secolo sotto la guida dei re buddisti Kushan. Dopo essere stato conquistato da Ma\u1e25m\u016bd di Ghazni nel 1021 d.C., il nome Gandhara scomparve. Durante il dominio Islamico la regione fu amministrata da Lahore o da Kabul. Nel periodo Mughal fu parte della provincia di Kabul.\nGeografia.\nLe genti Gandh\u0101ri si insediarono sin dal periodo vedico sulle rive del fiume Kabul (fiume Kubh\u0101 o Kabol) fino alla sua confluenza con il fiume Indo. Successivamente Gandh\u0101ra incluse parti della regione nord-occidentale del Punjab indiano. Gandhara era situato a nord di grandi vie di comunicazione (Uttarapatha) e fu centro di attivit\u00e0 commerciali. Fu un importante nodo di collegamento tra la Persia (l'Iran antico) e l'Asia centrale.\nI confini del Gandhara variarono nel corso della storia. Talvolta la valle di Pesh\u0101war e Taxila vennero indicate assieme come Gandhara, e in altri momenti nel termine venne inclusa anche la valle dello Sw\u0101t (sanscrito: Suv\u0101stu). Il cuore del Gandhara tuttavia fu sempre la valle di Peshawar. Il regno fu governato da diverse capitali: Pushkalavati (Charsadda), Taxila, Purushapura (Pesh\u0101war) e nell'ultimo periodo da Udabhandapura (Hund) sull'Indo.\nIl periodo antico di Gandhara.\nPeriodo preistorico.\nAlcuni reperti rilevano che l'uomo abit\u00f2 la regione gi\u00e0 a partire dall'et\u00e0 della pietra. Strumenti in pietra e ossa sono state rinvenute a Sanghao vicino a Mardan presso delle grotte. I manufatti risalgono a circa 15.000 anni fa. Recenti scavi hanno ridatati la presenza umana a 30.000 anni prima.\nLa zona mostra un influsso della cultura dell'Asia centro meridionale nell'et\u00e0 del Bronzo verso la cultura dello Swat, per l'immigrazione di gruppi di Indo-Ariani ed il nucleo della civilt\u00e0 vedica. Questa cultura sopravvisse fino al VII secolo, come dimostrano reperti trovati nelle regioni collinari di Swat e Dir, ed anche a Taxila."}
{"id": "1805135", "revid": "88740", "url": "https://it.wikipedia.org/wiki?curid=1805135", "title": "Schmachtenhagen", "text": "Schmachtenhagen \u00e8 una frazione della citt\u00e0 tedesca di Oranienburg, nel Brandeburgo.\nStoria.\nSchmachtenhagen fu nominata per la prima volta nel 1350.\nCostitu\u00ec un comune autonomo fino al 26 ottobre 2003."}
{"id": "1805136", "revid": "1060", "url": "https://it.wikipedia.org/wiki?curid=1805136", "title": "Congregazione dei Missionari di San Carlo", "text": ""}
{"id": "1805138", "revid": "113602349", "url": "https://it.wikipedia.org/wiki?curid=1805138", "title": "Wensickendorf", "text": "Wensickendorf \u00e8 una frazione della citt\u00e0 tedesca di Oranienburg, nel \"Land\" del Brandeburgo."}
{"id": "1805140", "revid": "767487", "url": "https://it.wikipedia.org/wiki?curid=1805140", "title": "Mahotella Queens", "text": "Le Mahotella Queens sono un gruppo vocale femminile sudafricano, nato nel 1964 e tuttora in attivit\u00e0. Hanno iniziato la loro carriera accompagnando il cantante Mahlathini, e molti loro lavori sono stati pubblicati con il nome Mahlathini &amp; the Mahotella Queens.\nStoria.\nFormazione.\nIn origine, il nome \"Mahotella Queens\" non si riferiva a una formazione precisa; venivano vendute sotto questo nome diverse produzioni Mavuthela (Gallo Record Company) di musica africana corale femminile.\nNel 1964, il \"talent scout\" della Mavuthela, Rupert Bopape, decise di creare una formazione stabile di cantanti africane. Furono reclutate Hilda Tloubatla, Mildred Mangxola, Nobesuthu Mbadu, Juliet Mazamisa, Ethel e Francisca Mngomezulu, Nunu Maseko e Mary Rabotapi; quest'ultima proveniva dagli Skylarks, il gruppo che accompagnava Miriam Makeba.\nAl gruppo delle \"regine\" cos\u00ec costituito, Bopape affianc\u00f2 un cantante gi\u00e0 rinomato, Simon Nkabinde detto \"Mahlathini\", detto \"il re dei gemitori\" (\"king of the groaners\") per il peculiare timbro della sua voce. Per l'accompagnamento strumentale fu scelto un gruppo di turnisti sotto contratto con Mavuthela noti come Makgona Tsohle Band (in lingua sesotho: \"il complesso che pu\u00f2 tutto\"), che comprendeva il sassofonista West Nkosi, il chitarrista Marks Mankwane, il bassista Joseph Makwela, il chitarrista e batterista Lucky Monama, il batterista Wilfred Mosebi, e in seguito il chitarrista ritmico Vivian Ngubane.\nPer tutti gli anni sessanta, la formazione rimase abbastanza variabile; in pratica, per ogni esibizione venivano scelte cinque cantanti all'interno del gruppo selezionato da Bopape. Le cinque che venivano scelte per le registrazioni, e che furono poi identificate come il cuore del gruppo, erano Tloubatla, Mazamisa, Ethel Mngomezulu, Mbadu e Mangxola.\nUno dei primi successi delle Queens fu il singolo \"Sithunyiwe/Orlando Train\", che viene considerato il primo brano del genere musicale \"mbaqanga\", unione del \"marabi\" (jazz sudafricano) con la musica tradizionale corale sudafricana. Nello stesso periodo il gruppo rese celebre un ballo noto come \"mgqashiyo\". Al primo singolo seguirono negli anni sessanta numerosi altri successi, come \"Sengikhala Ngiyabaleka\", \"Sikhulekele\", \"Sithunyiwe Thokozile No. 3\" e \"Umculo Kawupheli\". Questi brani sono considerati classici delle Mahotella Queens e molti di essi sono stati inclusi, in una reinterpretazione moderna, nell'album \"Thokozile\" del 1986. Il successo port\u00f2 Mahlahtini &amp; the Mahotella Queens anche all'estero; tra l'altro, suonarono in Botswana, Rhodesia, Malawi, Namibia, Mozambico e Ghana.\nAbbandoni.\nNel 1971, tanto l'etichetta Mavuthela quanto le Mahotella Queens subirono la concorrenza di nuovi e potenti rivali sul mercato. Mahlathini lasci\u00f2 il gruppo Gallo per la EMI, che lo scrittur\u00f2 come cantante per due diversi gruppi musicali (le Mahlathini Girls e The Mahlathini Guitar Band). Contemporaneamente, le Mahotella Queens iniziarono a subire la concorrenza delle Izintombi Zesimanjemanje (\"le ragazze moderne\"), che incidevano con la Gramophone Record Company. Hamilton Nzimande, il \"talent scout\" che lavorava per la Gramophone (nella divisione Isibaya Esikhulu), riusc\u00ec a convincere le cantanti chiave delle Queens a passare alla sua etichetta. In seguito a queste trasformazioni, Bopape chiese l'aiuto di Nkosi e Mankwane per costituire una formazione completamente rinnovata per le Mahotella Queens. Lo storico nome fu quindi ereditato da un gruppo che comprendeva una serie di nuove artiste, fra cui Emily Zwane, Caroline Kapentar, Thandi Nkosi, Thandi Radebe e Beatrice Ngcobo. Nkosi e Mankwane nel frattempo divennero produttori; fu Nkosi, tra l'altro, che nel 1972 scopr\u00ec e scrittur\u00f2 i Ladysmith Black Mambazo.\nNel 1975, tre delle Queens originali (Tloubatla, Mbadu e Mangxola) e Mahalathini tornarono nel gruppo per un breve periodo, incidendo l'album di grande successo \"Marriage is a Problem\" per poi abbandonare nuovamente.\nNegli anni successivi la formazione delle Mahotella Queens continu\u00f2 a subire variazioni; tra l'altro, fu nel gruppo per un certo periodo Irene Mawela, in seguito divenuta celebre come solista. Nonostante questa instabilit\u00e0, la Gallo riusc\u00ec a produrre alcuni dischi di successo delle Queens, tra cui \"Izibani Zomgqashiyo\" (1997). Paradossalmente, l'album fu accolto meglio all'estero che nel Sudafrica, dove l'avvento della musica pop e disco occidentale stava mutando rapidamente il mercato discografico, a scapito della mbaqanga e di altri generi legati alle tradizioni locali.\nSuccesso internazionale.\nNel 1983, il chitarrista Marks Mankwane torn\u00f2 a riunire la formazione originale delle Mahotella Queens con Mahlathini. Ne nacque l'album \"Amaqhawe Omgqashiyo\" (distribuito nel mercato internazionale col titolo \"Isomiso\") che ebbe un grande successo. Nonostante questo buon risultato, il gruppo torn\u00f2 a sciogliersi entro breve tempo.\nAlla met\u00e0 degli anni ottanta, la scena musicale sudafricana ebbe un periodo di rinascita dovuto soprattutto al lavoro del cantante statunitense Paul Simon, che con il suo album \"Graceland\" port\u00f2 alla ribalta internazionale artisti africani come Ladysmith Black Mambazo, Stimela, Miriam Makeba, Hugh Masekela e altri, contribuendo anche in maniera sostanziale alla nascita del mercato della \"world music\". Questo mutato clima musicale apriva nuove opportunit\u00e0 per i musicisti africani, e nel 1986 le Mahotella Queens si ricostituirono col nome di \"Mahalathini and the Mahotella Queens\". La formazione comprendeva solo tre delle Queens originali: Tloubatla, Mbadu e Mangxola. Il nuovo album del gruppo, \"Thokozile\", fu pensato esplicitamente per il mercato internazionale, e vinse un disco di platino. Da quel momento, il gruppo mantenne la propria visibilit\u00e0 internazionale per 15 anni, pubblicando numerosi album di buon successo, come \"Paris - Soweto\", \"Mbaqanga\", \"Rhythm and Art\", \"Stoki Stoki\" e \"Umuntu\".\nSulla scorta di questo successo, le Queens intrapresero un tour mondiale suonando negli Stati Uniti, in Europa, in Asia e in Australia.\nCambiamenti.\nAlla fine degli anni novanta il gruppo fu scosso da una serie di tragedie: West Nkosi e Marks Mankwane morirono entrambi nel 1998, e l'anno successivo si spense anche Mahlathini, che da tempo soffriva di una forma molto grave di diabete. Nonostante queste perdite, le Queens decisero di continuare a suonare, e nel 2001 realizzarono \"Sebai Bai\", ancora una volta un album di grande successo, a cui seguirono altri lavori come \"Reign and Shine\" (2005) e \"Siyadumisa (Songs of Praise)\" (2007). Nobesuthu Mbadu \u00e8 morto nell'agosto 2021.\nDiscografia parziale.\nQuanto segue \u00e8 un elenco parziale degli album pubblicati dalle Mahotella Queens."}
{"id": "1805154", "revid": "1154737", "url": "https://it.wikipedia.org/wiki?curid=1805154", "title": "Mitospora", "text": "La mitospora (o spora vegetativa) \u00e8 una spora riproduttiva prodotta per mitosi e capace di dare origine direttamente ad un nuovo individuo tutte le volte che le condizioni ambientali siano favorevoli.\nPossono essere esospore (conidi) o endospore. \nCostituisce la via di riproduzione vegetativa di funghi e alghe."}
{"id": "1805156", "revid": "149727", "url": "https://it.wikipedia.org/wiki?curid=1805156", "title": "Friedrichsthal (Saar)", "text": ""}
{"id": "1805160", "revid": "287204", "url": "https://it.wikipedia.org/wiki?curid=1805160", "title": "SG Braunschweig", "text": "Lo Spot Up Medien Baskets Braunschweig, noto semplicemente come SG Braunschweig \u00e8 una squadra di pallacanestro avente sede a Braunschweig, in Germania.\nDisputa le partite interne nella Sporthalle Alte Waage, che ha una capacit\u00e0 di 1.500 spettatori."}
{"id": "1805161", "revid": "1904508", "url": "https://it.wikipedia.org/wiki?curid=1805161", "title": "Cristina Boyer", "text": "Biografia.\nSorella dell'albergatore di Luciano Bonaparte, si spos\u00f2 con questi il 14 maggio 1794. La coppia ebbe quattro figli, due maschi e due femmine. I due maschi morirono prima del raggiungimento dell'et\u00e0 adulta.\nLe figlie erano:\nCristina Boyer mor\u00ec di idropisia."}
{"id": "1805162", "revid": "29478", "url": "https://it.wikipedia.org/wiki?curid=1805162", "title": "Evento Rio Curu\u00e7a", "text": ""}
{"id": "1805164", "revid": "1123126", "url": "https://it.wikipedia.org/wiki?curid=1805164", "title": "Sant'Achilleo (martire)", "text": ""}
{"id": "1805166", "revid": "14691", "url": "https://it.wikipedia.org/wiki?curid=1805166", "title": "The Mahotella Queens", "text": ""}
{"id": "1805171", "revid": "14691", "url": "https://it.wikipedia.org/wiki?curid=1805171", "title": "Mahlathini &amp; the Mahotella Queens", "text": ""}
{"id": "1805172", "revid": "14691", "url": "https://it.wikipedia.org/wiki?curid=1805172", "title": "Mahlathini and the Mahotella Queens", "text": ""}
{"id": "1805200", "revid": "1564499", "url": "https://it.wikipedia.org/wiki?curid=1805200", "title": "Naca", "text": "La Naca (\"A Naca\" in dialetto catanzarese) \u00e8 una processione religiosa che si svolge il venerd\u00ec santo a Catanzaro e in altri centri calabresi. Il soggetto principale della processione \u00e8 la \"naca\" (termine dialettale che deriva dal greco \"\u03bd\u03ac\u03ba\u03b7 (nake)\", che significa \"vello lanoso\", adoperato verosimilmente per la costruzione di culle o amache), nella quale \u00e8 adagiato il corpo di Ges\u00f9. \nStoria.\nLa processione cos\u00ec come riportato dallo storico Giacomo Frangipane nasce dall'usanza dei Confratelli di andare a visitare i Sepolcri la sera del Gioved\u00ec Santo portando a turno \"sugli omeri\" una pesante Croce Penitenziale. La \u201cNaca\u201d veniva portata a spalla dai rappresentanti delle corporazioni dei mestieri, per molto tempo, infatti, ebbero questo privilegio i calzolai, (che per l'occasione realizzavano per s\u00e9 un paio di scarpe lucide con la cucitura in spago giallo) i contadini e gli artigiani. Oggi, invece, viene portata da diversi anni dai Vigili Del Fuoco. Alla \u201c Culla \u201c segue la Madonna Addolorata, vestita con un abito nero e rappresentata con un cuore trafitto da sette spade. Questi sono i sette dolori della Vergine e Madre di Cristo. Prima del 1937 avevano luogo diverse processioni della \u201cNaca\u201d. Il gioved\u00ec santo usciva dalla Chiesa dell'Immacolata la Naca per \u201cun'affacciata\u201d fino all'attuale Piazza Grimaldi da un lato e fino al Galluppi dall'altro: Questo era il segnale, che permetteva alle altre nache di uscire in processione. Nel pomeriggio dello stesso giorno usciva la Naca della Congrega del Rosario. Il venerd\u00ec santo le processioni della Naca erano tre: dalla Chiesa del Carmine di primo mattino, da San Giovanni intorno a mezzogiorno e la sera dall'Immacolata.\nDopo il 1937 per disposizioni di Mons. Giovanni Fiorentini venne istituita una sola processione. Cos\u00ec fu stabilito: \u201cIn luogo delle 4 processioni solite a farsi dalle Arciconfraternite nei giorni della Passione, se ne compir\u00e0 una sola il venerd\u00ec sera, dopo l'Ufficio delle Tenebre e a questa potranno prendere parte tutte e quattro le Arciconfraternite. La processione si far\u00e0 per turno da ciascuna, secondo il loro ordine di precedenza.\nStruttura.\nLa Naca ha la tipica forma di una culla allungata ornata di tessutii e attorniata da fiori. Agli estremi della \"culla\" ci sono quattro o pi\u00f9 angeli in cartapesta, che tengono in mano i simboli della Passione, alle spalle una grande croce illuminata.\nPercorso.\nIl corteo si snoda nelle vie del centro storico cittadino, la \"culla\" viene preceduta dagli stendardi, dai gonfaloni delle Confraternite cittadine: dei Santi Giovanni Battista ed Evangelista, dell'Immacolata del Carmine e del Rosario.Seguono le croci penitenziali delle varie congreghe alcune tuttora esistenti, altre scomparse\ndi queste sono rimaste: della Confraternita dei SS Giovanni Battista ed Evangelista la Rossa del SS.Sacramento e la Nera dell'Addolorata; della confraternita del Rosario la nera e la bianca del Preziosissimo Sangue della Confraternita omonima che sorta dapprima nella Cattedrale ad opera dei Setaioli conflu\u00ec poi in quella del Rosario; della Confraternita dell'Immacolata la Gialla di San Giuseppe che un tempo era ad appannaggio degli ebanisti, la Viola dell'Addolorata e la Celeste dell'Immacolata, ve ne era una quarta di colore rosso dell'Arciconfraternita del SS.Sacramento poi disciolta, della Confraternita del Carmine la Nera dell'Addolorata, la Rossa del Sacro Cuore di Ges\u00f9 e la Bianca della Madonna del Carmine. \nOggi ai Confratelli che prima portavano la Croce a turno si sono sostituiti altri uomini che hanno da sciogliere un voto, che portano in processione sette lance a ricordare le sette spade che trafissero il cuore di Maria, tutti portano in testa una corona intrecciata di rami spinosi di asparago selvatico."}
{"id": "1805205", "revid": "287204", "url": "https://it.wikipedia.org/wiki?curid=1805205", "title": "Sasso di Dascio", "text": "Il sasso di Dascio \u00e8 un punto d'osservazione sulla Riserva Naturale del Pian di Spagna. \u00c8 localizzato sopra l'abitato di Dascio nel comune di Sorico.\nDisposto a picco sul fiume Mera lo sperone roccioso sovrasta ad una quota di 280 metri sul livello del mare il lago di Mezzola ed \u00e8 meta di escursionisti e praticanti del birdwatching. La grande panoramicit\u00e0 che gode il rilievo spazia dall'imbocco della Valchiavenna sino al primo tratto del lago di Como. \nSulla sua sommit\u00e0 \u00e8 stata eretta negli anni '80 una cappella votiva da parte del gruppo Alpini di Sorico.\nIl Sasso \u00e8 raggiungibile seguendo il sentiero che dalla Via Bruga sale verso la montagna."}
{"id": "1805210", "revid": "1513642", "url": "https://it.wikipedia.org/wiki?curid=1805210", "title": "Arslantepe", "text": "Arslantepe, la \"collina dei leoni\", sorge nel villaggio di Orduzu, nella piana di Malatya in Anatolia Orientale, un'oasi nella catena dell'Antitauro, a circa 15 chilometri dalla riva destra dell'Eufrate e a 6 chilometri dalla citt\u00e0 moderna di Malatya.\nIl sito di Arslantepe \u00e8 un tell, ossia collina artificiale nata per il sovrapporsi di abitati ricostruiti sempre nello stesso punto per millenni; esso \u00e8 stato occupato ininterrottamente a partire almeno dal V millennio a.C. fino all'et\u00e0 romana e bizantina.\nAd Arslantepe, i primi scavi furono condotti dall'archeologo francese L. Delaporte tra il 1932 e il 1939.\nDopo il secondo conflitto mondiale le indagini furono riprese brevemente da Claude F. A. Schaeffer.\nA partire dal 1961 la Missione Archeologica Italiana in Anatolia Orientale ha condotto sistematiche campagne di scavo prima sotto la guida congiunta del Prof. Meriggi (Universit\u00e0 di Pavia) e del Prof. Salvatore Maria Puglisi (Sapienza Universit\u00e0 di Roma), successivamente solo di quest'ultimo, quindi della Prof. Alberto Palmieri (Sapienza Universit\u00e0 di Roma) e dal 1990 della Prof. Marcella Frangipane (Sapienza Universit\u00e0 di Roma).\nImponente \u00e8 la scoperta di un complesso palatino datato alla fine del IV millennio a.C. Unico nel suo genere, esso si caratterizza per la presenza di almeno due aree templari, magazzini, dipinti e per il ritrovamento di quelle che sono considerate le pi\u00f9 antiche spade mai ritrovate al mondo.\nQuesto insediamento (Arslantepe IVa) era presumibilmente la pi\u00f9 settentrionale (e militarmente protetta) colonia di Uruk, che da l\u00ec a poco fu conquistata e distrutta e ricostruita da una popolazione caucasica, che ne fece la capitale di un dominio personale.\nIl 26 luglio 2021 il sito archeologico di Arslantepe \u00e8 diventato Patrimonio Mondiale dell\u2019UNESCO con la seguente descrizione: \"testimonianza eccezionale del primo sorgere della societ\u00e0 statale nel Vicino Oriente\""}
{"id": "1805212", "revid": "599013", "url": "https://it.wikipedia.org/wiki?curid=1805212", "title": "Hatpiece", "text": "Hatpiece (o \"hat piece\": pezzo, moneta con il cappello) \u00e8 una moneta d'oro scozzese.\nEtimologia.\nIl nome le deriva dalla particolare forma del cappello (\"hat\") presente nel ritratto reale del dritto.\nStoria.\nL\"'hat piece\" fu coniato dal 1591 al 1593 nel corso della sesta monetazione di Giacomo VI, una decina d'anni prima di salire al trono d'Inghilterra con il nome di Giacomo I.\nLa moneta pesava 69,8 grani, aveva un titolo di 22 kt ed un valore di quattro sterline scozzesi.\nAl dritto \u00e8 raffigurato il re che indossa un copricapo (\"hat\") particolarmente alto, da cui il nome. Dietro al re il cardo, simbolo della Scozia. La legendarecita .\nAl rovescio \u00e8 raffigurato un leone seduto a sinistra su una sedia, e guardante; nella zampa destra tesa in avanti tiene lo scettro. Sopra il leone una nuvola che rappresenta Dio e una scritta in ebraico che riporta il nome di Geova. La legenda del rovescio recita .\nPer questa monetazione furono richiamate tutte le emissioni precedenti, escluso i \"thistle noble\" emessi in precedenza nel periodo 1588-90, nella speranza di n'informit\u00e0 di coniazione che mettesse termina alla confusione data dall'enorme quantit\u00e0 di tipi diversi di monete presenti in Scozia.\nLa stessa operazione fu tentata anche con le monete d'argento."}
{"id": "1805213", "revid": "39884", "url": "https://it.wikipedia.org/wiki?curid=1805213", "title": "Triennale (Palazzo dell'Arte)", "text": ""}
{"id": "1805214", "revid": "39884", "url": "https://it.wikipedia.org/wiki?curid=1805214", "title": "Museo Egizio di Milano", "text": ""}
{"id": "1805215", "revid": "2102883", "url": "https://it.wikipedia.org/wiki?curid=1805215", "title": "Jos\u00e9 Bernardo de Figueiredo", "text": "Biografia.\nFiglio del brigadiere generale Bernardo Joaquim de Figueiredo e Isabel de Sousa, si laure\u00f2 in medicina presso l'Universit\u00e0 di Parigi e quindi torn\u00f2 in Brasile, dove - poco dopo il suo arrivo - spos\u00f2 Ana Amelia Tempio Forster, che sarebbe mancata a San Pietroburgo nel 1884, qualche anno prima del marito.\nNel 1835, entr\u00f2 nei ranghi della diplomazia brasiliana, nella quale serv\u00ec per oltre cinquant'anni. Durante la sua permanenza nello Stato Pontificio ricevette i gradi di cavaliere di gran croce dell'ordine di Cristo e dell'ordine di San Gregorio Magno; venne anche insignito in Russia dell'ordine di Sant'Anna ed in Portogallo della commenda dell'ordine militare di Cristo.\nGi\u00e0 nobile della casa imperiale per nascita, gli venne conferito (con decreto imperiale dell'11 gennaio 1873), il titolo di barone di Alhandra in Para\u00edba. Fu socio dell'Istituto storico e geografico brasiliano.\nDeceduto in Russia, durante una missione ufficiale, venne sepolto nel cimitero cattolico di Vyborg, accanto alla tomba della moglie."}
{"id": "1805216", "revid": "196390", "url": "https://it.wikipedia.org/wiki?curid=1805216", "title": "Padiglione di Arte Contemporanea", "text": ""}
{"id": "1805220", "revid": "466539", "url": "https://it.wikipedia.org/wiki?curid=1805220", "title": "Kirsten Flagstad", "text": "Biografia e carriera.\nNata ad Hamar, cittadina nei pressi di Oslo, dal direttore d'orchestra Michael Flagstad e dalla pianista Marie Johnsrud, fin da piccola dimostra un certo interesse per la musica. \nDopo aver compiuto gli studi al Conservatorio di Oslo, debutt\u00f2 nel dicembre 1913 nel ruolo di Marta nel \"Tiefland\" di Eugen d'Albert ad Oslo. In seguito si perfezion\u00f2 a Stoccolma con Gillis Bratt, intraprendendo la carriera come soprano lirico-drammatico in Norvegia e Svezia, sia nell'opera che nell'operetta. Nel 1932 a Oslo \u00e8 Isolde in \"Tristano e Isotta\".\nDopo circa vent'anni di una carriera poco rilevante, nel 1933 fu scritturata al Festival di Bayreuth da Winifred Wagner, dove riusc\u00ec a mettersi in luce interpretando ruoli minori.\nNel 1934 ritorn\u00f2 al festival con acclamato successo, dove interpret\u00f2 Brunilde nella \"Valchiria\" e Gutrunde nel \"Crepuscolo degli dei\".\nLa seconda, trionfale parte della sua carriera di svolse prevalentemente negli Stati Uniti (New York, San Francisco e Chicago) e alla Royal Opera House di Londra, dove cant\u00f2 i maggiori ruoli del repertorio wagneriano e nel \"Fidelio\" di Beethoven.\nNel 1935 debutta al Metropolitan Opera House di New York nel ruolo di Sieglinde in \"Die Walk\u00fcre\". \nNello stesso anno \u00e8 Br\u00fcnnhilde in \"Die Walk\u00fcre\" con Lauritz Melchior ed Elisabeth Rethberg al San Francisco Opera.\nAl Metropolitan la Flagstad interpreter\u00e0 anche Isolde in \"Tristan und Isolde\" con Lauritz Melchior, Br\u00fcnnhilde ne Il crepuscolo degli dei, Elsa in Lohengrin (opera), Elisabeth in Tannh\u00e4user (opera) e Kundry in Parsifal (opera) nel 1935, Leonore in Fidelio nel 1936 e Senta ne L'olandese volante (opera) e Br\u00fcnnhilde in Sigfrido (opera) nel 1937.\nA San Francisco ancora nel 1935 \u00e8 Br\u00fcnnhilde ne \"Il crepuscolo degli dei\" e debutta il ruolo di Br\u00fcnnhilde in \"Siegfried\", nel 1936 Isolde in \"Tristan und Isolde\" diretta da Fritz Reiner, nel 1937 Leonore in \"Fidelio\" diretta da Reiner ed Elsa of Brabant in \"Lohengrin\" diretta da Reiner.\nAl Wiener Staatsoper nel 1936 \u00e8 Br\u00fcnnhilde in \"Siegfried\" diretta da Felix Weingartner.\nDurante la seconda guerra mondiale, la Flagstad torn\u00f2 in Norvegia e si esib\u00ec solo in nazioni non coinvolte nel conflitto. \nNel 1941 \u00e8 Leonore-Fidelio nella replica e registrazione privata al Metropolitan Opera di \"Fidelio\" diretta da Bruno Walter.\nNel 1947 \u00e8 Isolde in \"Tristan und Isolde\" diretta da Victor de Sabata con Gino Del Signore e Paul Sch\u00f6ffler al Teatro alla Scala di Milano e ritorn\u00f2 al Covent Garden di Londra, dove cant\u00f2 per ventuno rappresentazioni in quattro stagioni consecutive (1948-51) iniziando nel 1948 con Hans Hotter come Isolde in \"Tristan und Isolde\" e Br\u00fcnnhilde in \"Die Walk\u00fcre\", nel 1949 Br\u00fcnnhilde in \"Siegfried\" e ne \"Il crepuscolo degli dei\" e nel 1951 Leonora in \"Fidelio\" con Elisabeth Schwarzkopf e Julius Patzak e Kundry in \"Parsifal\".\nSi esib\u00ec anche in Sud America, Br\u00fcnnhilde in \"Die Walk\u00fcre\" diretta da de Sabata con Max Lorenz (cantante) alla Scala nel 1949, nel Festival di Salisburgo come Leonore in \"Fidelio\" nel 1949 diretta da Wilhelm Furtw\u00e4ngler con i Wiener Philharmoniker, Patzak, Sch\u00f6ffler e Josef Greindl, nuovamente a San Francisco dal 1949 al 1950 quando interpreta Kundry in \"Parsifal\".\nAncora nel 1950 \u00e8 Brunehilde in \"Le cr\u00e9puscule des dieux\" diretta da Georges S\u00e9bastian con Lorenz e Sch\u00f6ffler al Palais Garnier di Parigi, Br\u00fcnnhilde diretta da Furtw\u00e4ngler in \"Sigfrido\" e nella ripresa alla Scala de \"Il crepuscolo degli dei\" con Lorenz nel 1950 e canta Vier letzte Lieder nella prima assoluta diretta da Furtw\u00e4ngler alla Royal Albert Hall di Londra.\nRitorn\u00f2 al Met per la stagione 1950-51, quando la direzione del teatro fu assunta da Rudolf Bing. \nL'ultima delle sue duecentosessanta apparizioni al Met fu nel 1952 nel ruolo di Alceste (Gluck) nell'opera omonima diretta da Alberto Erede con Sch\u00f6ffler.\nSempre nel 1952 tiene un concerto alla Scala dove torner\u00e0 l'anno seguente con altri due concerti con Hans Knappertsbusch.\nSi ritir\u00f2 dalle scene nel 1953 dopo aver cantato in \"Didone ed Enea\" di Henry Purcell al Mermaid Theatre di Londra, ma grazie alla miracolosa conservazione dei suoi mezzi vocali si esib\u00ec per altri due anni in concerti d'addio in giro per il mondo.\nNel 1957 \u00e8 Alceste nella prima rappresentazione radiofonica nella DR (azienda) di Copenaghen di \"Alceste\".\nDal 1958 al 1960 \u00e8 stata la direttrice generale del Den Norske Opera &amp; Ballett (Opera di Oslo).\n\u00c8 deceduta a Oslo nel 1962, all'et\u00e0 di 67 anni, a causa di un tumore al midollo osseo.\nVocalit\u00e0 e personalit\u00e0 interpretativa.\nVoce di bellissimo timbro, luminosa, estesa, vigorosa ma morbida, omogenea nei registri e sorretta da un'ottima preparazione tecnica.\nCome attrice possedeva senso della misura, forte temperamento drammatico e imponente presenza scenica.\n\u00c8 considerata, insieme a Birgit Nilsson, come il pi\u00f9 grande soprano wagneriano del XX secolo, grazie alla straordinaria potenza vocale e al fraseggio incisivo e ispiratissimo.\nDiscografia essenziale.\nAlmeno per la prima parte della sua carriera, come per altri grandi del passato, le registrazioni della Flagstad derivano da spettacoli dal vivo al Metropolitan o al Col\u00f3n; le pi\u00f9 eccezionali opere artistiche sono per lo pi\u00f9 in coppia con Lauritz Melchior. I direttori d'orchestra che pi\u00f9 spesso ebbero frequentazioni artistiche con la Flagstad furono Erich Leinsdorf, Fritz Reiner, Wilhelm Furtw\u00e4ngler. L'ultima testimonianza sonora della Flagstad risale al 1958, anno della registrazione di Das Rheingold con i Wiener Philharmoniker diretti da sir Georg Solti."}
{"id": "1805224", "revid": "767487", "url": "https://it.wikipedia.org/wiki?curid=1805224", "title": "Avahi mooreorum", "text": "Il lemure lanoso di Moore (\"Avahi mooreorum\" ) \u00e8 un lemure della famiglia degli Indriidae. Come tutti i lemuri, \u00e8 endemico del Madagascar.\nDescrizione.\n\"Avahi mooreorum\" \u00e8 molto simile ad \"A. laniger\" da cui \u00e8 stato differenziato grazie a studi di sequenziamento del DNA mitocondriale. \u00c8 leggermente pi\u00f9 piccolo (0,92\u00a0kg di peso medio contro 1,13\u00a0kg).\nLa pelliccia presenta diverse sfumature dal marrone chiaro al marrone scuro sul dorso, mentre \u00e8 grigiastra sul ventre. Sotto la mandibola \u00e8 presente una macchia di pelo biancastro. Anche la superficie posteriore delle zampe posteriori \u00e8 biancastra, caratteristica comune ad altre specie del genere \"Avahi\".\nLa coda \u00e8 color nocciola alla base e tende al marrone-rossartro verso la punta.\nBiologia.\nCome tutti i congeneri \"A. mooreorum\" \u00e8 vegetariano e si nutre in particolare di foglie, germogli ed talora anche fiori.\nDistribuzione.\nL'unica popolazione nota di questa specie si trova all'interno del Parco nazionale di Masoala, nel Madagascar nord-orientale (Provincia di Antsiranana).\nConservazione.\nLa specie \u00e8 stata scoperta recentemente e mancano dati certi sulla entit\u00e0 della popolazione o sulla sua presenza al di fuori del Parco di Masoala."}
{"id": "1805229", "revid": "322321", "url": "https://it.wikipedia.org/wiki?curid=1805229", "title": "Jackpot - Fate il vostro gioco", "text": "Jackpot - Fate il vostro gioco, conosciuto anche come Jackpot - Rotola la palla, \u00e8 stato un gioco televisivo a premi trasmesso per un'unica edizione su Canale 5 nella fascia preserale, dal 26 maggio al 5 settembre 2008. A causa dei bassi ascolti ricevuti, il programma si interrompe il 1\u00ba agosto; le ultime cinque puntate \"inedite\" furono trasmesse nella sua ultima settimana di programmazione dal 1\u00ba settembre. \nTratto dal format francese \"Mister Chance\", esso era condotto da Enrico Papi con la valletta Karina Michelin.\nIl gioco.\nIn ogni puntata del quiz una coppia (marito-moglie, fidanzati, amici, parenti, colleghi di lavoro) si cimenta intorno a una grande roulette con 25 caselle, e vengono poste loro delle domande, che riguardano argomenti di cultura generale. A ogni giro di roulette corrisponder\u00e0 un numero che, moltiplicato per 1000, determiner\u00e0 il denaro che si guadagner\u00e0 se si risponde correttamente. La casella verde consente di raddoppiare il montepremi accumulato, solo se si indovina una parola in 1 minuto, mentre quella rossa dimezza il montepremi.\nPrima versione.\nLa prima versione del gioco era molto diversa da quella successiva, infatti i concorrenti, dopo aver tirato la palla (azione accompagnata dal sottofondo musicale \"Rotola la palla\"), dovevano rispondere a delle domande a risposta chiusa che prevedevano un SI o un NO. Se la risposta data era esatta aggiungevano il valore della casella moltiplicato per 1000 al loro montepremi e la casella diventava \"Jackpot\", se al lancio successivo la palla andava su una casella \"Jackpot\" i concorrenti dovevano rispondere esattamente a 5 domande in 30 secondi con risposta s\u00ec o no, se indovinavano le 5 domande aggiungevano al loro montepremi , il jackpot aumentava di ogni volta che la palla finiva nella casella.\nSe la risposta alla domanda invece era errata la casella diventava \"out\", se la palla finiva in una casella \"out\" i concorrenti dovevano rispondere a una domanda SI/NO, se sbagliavano la risposta entrava una nuova coppia che ereditava il montepremi accumulato fino a quel momento, se invece la risposta era esatta rimanevano in gioco. Nella fase \"Jackpot\" sia che si indovina o si sbaglia la risposta la casella diventa \"out\".\nNel gioco finale rispondendo esattamente a sette domande (che per facilitare la vittoria finale vengono aumentate prima a 9 e poi a 10) con la formula \"Si / No\" si possono ottenere altrettanti numeri della roulette.\nSe la \"pallina della fortuna\" finale andr\u00e0 a cadere su uno di quei numeri i due concorrenti vinceranno la cifra fino ad allora conquistata. La formula del gioco per\u00f2 ha fatto s\u00ec che nessuno dei concorrenti vincesse mai il montepremi in quanto le caselle accese erano sempre troppo poche e la pallina non \u00e8 mai andata su una di queste, questo port\u00f2 gli autori ad un cambio radicale del meccanismo del gioco, diventando di fatto una seconda versione.\nSeconda versione.\nDa luned\u00ec 9 giugno 2008, cambia tutto il meccanismo del gioco di \"Jackpot\": durante l'anteprima viene posto un elenco di 10 parole, 5 di queste per un'associazione di idee devono corrispondere ad una determinata parola; i concorrenti devono indovinare quali sono queste 5 parole, per ogni risposta esatta si illumina una casella di colore verde e fa guadagnare ai concorrenti , per ogni risposta sbagliata le caselle si illuminano di rosso senza nessuna aggiunta al montepremi.\nNel corso del gioco viene tirata la palla (sparisce il sottofondo musicale \"rotola la palla\", che viene sostituito da un rumore tipo scia) che pu\u00f2 avere tre possibilit\u00e0:\nIl meccanismo finale non cambia molto se non per il fatto che dopo la fase a domande tutte le caselle che rimangono di colore verde si tramutano in caselle gialle valide per la conquista del montepremi finale.\nCon questa nuova versione si \u00e8 permesso a pi\u00f9 concorrenti di vincere il jackpot ma rispetto alla versione precedente questo \u00e8 di minor importo.\nNOTA: Nell'ultima puntata andata in onda il 5 settembre 2008 (puntata inedita) quando i concorrenti lanciano la prima palla, al posto della palla esce un cocomero che si ferma subito nella casella 23.\nLe musiche di sottofondo.\nLe musiche di sottofondo durante la seconda versione furono:\nRiediting.\nDal 3 maggio all'11 luglio 2010, su Italia 1 \u00e8 andato in onda, con dei tagli per adeguare la durata della trasmissione alla fascia dell'access prime time e con l'aggiunta di una voce fuori campo che ogni tanto commenta l'andazzo del gioco, un \"riediting\" di \"Jackpot\" con il titolo di Viva Las Vegas - Fate il vostro gioco, e come in tale il conduttore \u00e8 Enrico Papi, mentre la valletta resta Karina Michelin.\nIl vecchio show \u00e8 diventato un casin\u00f2 a tutti gli effetti nella nuova versione, che anzich\u00e9 un riediting sembra uno showreel in onda. Sul vecchio montato si sovrappongono voci fuori campo. A ogni giro di ruota \u00e8 stato inserito un sottofondo musicale con le parole \"Viva Las Vegas\" e prelevato dal ritornello dell'omonima canzone di Elvis Presley. Inoltre, rispetto al precedente programma, che durava circa 70 minuti, ci sono stati dei tagli al gioco per adeguare la durata della trasmissione alla fascia della gi\u00e0 citata fascia oraria.\nDa notare che sui cartellini dei concorrenti, infatti, compare la scritta \"Jackpot\": per ovviare a questi cartellini con la scritta \"Jackpot\" la voce fuori campo all'inizio quando arrivano i concorrenti dice \"E ora conquistate il vostro jackpot\" dove il vecchio logo va ad \"impattare\" sui cartellini dei concorrenti."}
{"id": "1805236", "revid": "1442080", "url": "https://it.wikipedia.org/wiki?curid=1805236", "title": "Ol'ga Chochlova", "text": "Biografia.\nOl'ga Chochlova \u00e8 nata nella citt\u00e0 di\u00a0Nizhyn, nell'attuale Ucraina, ma allora parte dell'Impero russo.\u00a0Suo padre era l'ufficiale russo Stepan Chochlov e sua madre era Lydia Zinchenko, donna di\u00a0origine ucraina. Ol'ga aveva tre fratelli e una sorella. Voleva diventare una ballerina sin da quando aveva visitato la Francia e visto uno spettacolo di danza di Madame Shroessont. Coron\u00f2 il suo sogno entrando nel corpo di ballo di Sergej Djagilev.\nIl primo spettacolo.\nIl 18 maggio 1917 Ol'ga danz\u00f2 nello spettacolo \"Parade\" al Th\u00e9\u00e2tre du Ch\u00e2telet - un balletto di Sergej Djagilev, Erik Satie e Jean Cocteau, del quale Pablo Picasso aveva disegnato i costumi e lo scenario. Successivamente Ol'ga lasci\u00f2 il gruppo, per viaggiare per tutto il Sudamerica, e per convivere con Picasso a Barcellona. La madre del pittore, all'inizio si era allarmata dall'idea che il figlio dovesse sposare una straniera, cos\u00ec Picasso le don\u00f2 un dipinto in cui Olga era rappresentata come una ragazza spagnola: \"Ol'ga Chochlova in Mantilla\". Pi\u00f9 tardi Ol'ga ritorn\u00f2 con Picasso a Parigi, dove iniziarono a vivere insieme alla \"Rue La Bo\u00e9tie\".\nIl matrimonio con Picasso.\nOl'ga spos\u00f2 Picasso il 18 giugno 1918, in una chiesa russo-ortodossa di \"Rue Daru\"; Jean Cocteau e Max Jacob furono testimoni del matrimonio. Nel luglio 1919 Picasso e Ol'ga si recarono a Londra per la prima rappresentazione del balletto di de Falla \"Le tricorne\", per il quale Picasso aveva avuto da Djagilev l'incarico di disegnare i costumi e le scene. Il balletto fu rappresentato per la prima volta al teatro \"Alhambra\" di Londra il 22 luglio 1919 e poco dopo replicato con grande successo all'Op\u00e9ra National de Paris.\nIl 4 febbraio 1921 Ol'ga diede alla luce un bambino al quale venne dato il nome di Paulo; tuttavia da questo momento la loro relazione cominci\u00f2 a deteriorarsi. Nel 1927 Picasso inizi\u00f2 una storia con una diciassettenne ragazza francese, Marie-Th\u00e9r\u00e8se Walter; la storia venne scoperta da Ol'ga nel 1935 quando un amico la inform\u00f2 che la Walter era incinta. Immediatamente, Ol'ga insieme al figlio Paulo lasci\u00f2 il tetto coniugale e viaggi\u00f2 verso il sud della Francia, presentando successivamente istanza di divorzio. Picasso rifiut\u00f2 di dividere equamente le sue propriet\u00e0, come richiesto dalla legge francese, cos\u00ec Ol'ga rimase legalmente sposata con lui fino alla sua morte per cancro avvenuta a Cannes, in Francia, nel 1955.\n\u00c8 sepolta nel Cimitero del Gran Jas di Cannes.\nI discendenti.\nPaulo, che mor\u00ec il 5 giugno 1975, si spos\u00f2 con Emilienne Lotte. Ebbero due figli: Pablito (nato il 5 maggio 1949 - morto suicida il 2 luglio 1973) e Marina (nata il 14 novembre 1950). Nel 1990, Marina fond\u00f2 un orfanotrofio a Thu Duc, in Vietnam (ex base militare). Chiamato \"Il Villaggio dei Giovani\", fondato grazie all'eredit\u00e0 di Marina di suo nonno, Pablo Picasso. La fondazione ha anche organizzato la realizzazione di nuovi pozzi artesiani all'interno del Vietnam, manda regolari spedizioni di latte agli orfanotrofi e agli ospedali, concede sussidi per l'agricoltura e borse di studio agli studenti. Il disc jockey vietnamita Florian Picasso, originario di Ho Chi Minh, \u00e8 uno dei figli adottivi di Marina.\nDopo aver divorziato da Emilienne, Paulo si rispos\u00f2 con Christine Pauline e con lei ebbe un figlio, Bernard (nato il 3 settembre 1959). Bernard ha sposato la mercante d'arte e gallerista francese Almine Rech, figlia del designer d'abbigliamento Georges Rech e proprietaria di una galleria d'arte che porta il suo nome."}
{"id": "1805237", "revid": "1711941", "url": "https://it.wikipedia.org/wiki?curid=1805237", "title": "Charlotte Staples Lewis", "text": "Charlotte Staples Lewis \u00e8 un personaggio della serie televisiva \"Lost\", interpretata da Rebecca Mader. Fa parte dell'equipaggio del cargo arrivato sull'isola per catturare Benjamin Linus. Il suo nome \u00e8 un tributo allo scrittore Clive Staples Lewis, famoso soprattutto per aver scritto \"Le cronache di Narnia\". Originariamente il suo personaggio doveva essere americano; \u00e8 stato cambiato in inglese dopo che i produttori sono rimasti impressionati dall'accento usato dall'attrice stessa durante la sua audizione.\nCharlotte arriva sull'isola il 23 dicembre 2004 e poco dopo viene presa in ostaggio da Locke finch\u00e9 quest'ultimo viene a conoscenza della missione di Charlotte. Insieme a Daniel ha evitato la diffusione del gas velenoso contenuto in una delle stazioni del Progetto DHARMA.\nBiografia.\nPrima dell'isola.\nLavorando come spia per Benjamin Linus, Michael scopre che Charlotte ha due sorelle, \u00e8 nata il 2 luglio del 1979 ad Essex in Inghilterra ed \u00e8 cresciuta a Bromsgrove con i suoi genitori anche se nel finale della quarta stagione afferma di essere alla ricerca del luogo in cui \u00e8 nata. Ha frequentato l'universit\u00e0 di Kent dove ha ottenuto la possibilit\u00e0 di fare un dottorato in antropologia presso l'Universit\u00e0 di Oxford.\nNell'unico flashback incentrato su di lei scopriamo che \u00e8 interessata al Progetto DHARMA; infatti in una spedizione nel deserto del Sahara, in Tunisia, trova lo scheletro di un orso polare con al collo un collare con il simbolo del Progetto. Durante la spedizione legge su un quotidiano che sono stati ritrovati i resti del volo Oceanic 815 e ha difficolt\u00e0 a crederci.\nCharlotte \u00e8 stata selezionata insieme a Daniel Faraday, Miles Straume e Frank Lapidus per una missione: catturare Benjamin Linus, che si trova sull'isola dove si \u00e8 schiantato il volo Oceanic 815. Durante una tempesta di fulmini \u00e8 costretta a paracadutarsi a\ncausa di un guasto dell'elicottero che doveva trasportarli sull'isola.\nSviluppo del personaggio.\nDurante il casting, Charlotte viene descritta come una \"attraente ragazza sulla ventina, precoce, loquace e divertente; un'accademica di successo che sa come farsi valere, ma che tuttavia abbia molte emozioni represse\". Durante le audizioni, i produttori facevano provare scene inventate per far rimanere segreta l'identit\u00e0 e il ruolo che questo personaggio avrebbe avuto nella serie.\nAlla fine i produttori scelsero Rebecca Mader per interpretare il personaggio perch\u00e9 \"li ha conquistati con il suo charme, il suo aspetto e il suo carisma\". Ripensando alla sua audizione, un produttore not\u00f2 che tutti gli show che aveva precedentemente fatto la Mader erano della BBC, noto canale inglese quindi le chiese di rifare il provino, utilizzando questa volta un accento britannico. I produttori rimasero sbalorditi dall'accento usato dall'attrice tanto che decisero di cambiare la nazionalit\u00e0 del personaggio: da americana a inglese. Anche se ormai era ufficiale che sarebbe stata la Mader ad interpretare Charlotte, prima delle riprese non le avevano ancora dato il copione e lei sapeva solo che il suo personaggio era una sorta di \"versione femminile di Indiana Jones\".\nTuttora l'attrice, del suo personaggio, sa solo quello visto finora a \"Lost\" e avrebbe voluto che la sua storia venisse raccontata subito nella quarta stagione anche perch\u00e9 \u00e8 arrivata sull'isola con la missione di catturare Ben, ma ha svelato di avere in realt\u00e0 un altro scopo; quello cio\u00e8 di trovare il luogo in cui \u00e8 nata."}
{"id": "1805238", "revid": "256896", "url": "https://it.wikipedia.org/wiki?curid=1805238", "title": "Regione dell'Anatolia Centrale", "text": "La regione dell'Anatolia Centrale (in turco \u0130\u00e7 Anadolu B\u00f6lgesi) \u00e8 una delle sette divisioni a fini statistici della Turchia. Si trova nel centro del paese. La superficie \u00e8 di circa 188.586\u00a0km\u00b2 e ha una popolazione di circa 11,8 milioni di abitanti.\nProvince.\nDella regione fanno parte le seguenti province:"}
{"id": "1805240", "revid": "287204", "url": "https://it.wikipedia.org/wiki?curid=1805240", "title": "Felix Vallotton", "text": ""}
{"id": "1805243", "revid": "439868", "url": "https://it.wikipedia.org/wiki?curid=1805243", "title": "Motore Billancourt", "text": "Motore Billancourt identifica una famiglia di motori a combustione interna prodotta dal 1947 al 1985 dalla casa automobilistica francese Renault e progettata dall'ingegnere Fernand Picard. La versione sportiva si chiama motore Ventoux.\nCaratteristiche e versioni.\nSi tratta dei primi motori introdotti subito dopo la fine della Seconda guerra mondiale, anche se i primi progetti ebbero inizio durante il conflitto in assoluta segretezza.\nErano motori caratterizzati da bassi costi di esercizio: vennero quindi utilizzati su modelli Renault di fascia bassa o medio-bassa.\nLe caratteristiche comuni a tutti i motori Billancourt erano le seguenti:\nI motori Billancourt hanno attraversato il periodo di transizione dalla nomenclatura numerica dei motori Renault alla nomenclatura alfanumerica. Non di rado, infatti, li si pu\u00f2 trovare indicati con una sigla numerica (type 662, type 680, ecc.), ma anche sotto il nome di Type B (B per Billancourt), e quindi con sigle di tre caratteri che iniziano con la lettera B.\nSono inoltre la famiglia di motori pi\u00f9 longeva nella storia della Renault, e sono anche tra le famiglie di motori pi\u00f9 longeve in assoluto.\nI motori Billancourt sono esistiti in pi\u00f9 versioni fondamentali, descritte di seguito.\nType 662-1.\nQuesta versione, la prima appartenente alla famiglia Billancourt, \u00e8 caratterizzata da misure di alesaggio e corsa di 55x80 mm, per una cilindrata totale di 760 cm\u00b3. A sua volta, tale versione \u00e8 suddivisa in due varianti, diverse tra loro per le prestazioni:\nType 662-2 e Type 680.\nLa versione 662-2 \u00e8 stata introdotta nell'ottobre del 1950 in sostituzione della precedente versione da 760\u00a0cm\u00b3. Il fatto di aver esordito alla fine di quell'anno spiega il motivo per il quale spesso su alcune fonti si trova il 1951 come data di debutto. La cilindrata leggermente pi\u00f9 bassa \u00e8 stata ottenuta diminuendo leggermente la misura dell'alesaggio, da 55 a 54.5\u00a0mm, mentre la corsa \u00e8 rimasta invariata. La cilindrata scese cos\u00ec da 760 a 747\u00a0cm\u00b3. Tale decisione venne presa dai vertici Renault per poter utilizzare lo stesso motore in versioni pi\u00f9 spinte anche nelle competizioni, dove per\u00f2 occorreva rimanere sotto i 750\u00a0cm\u00b3 per poter omologare la vettura nella sua classe di appartenenza. Con il nuovo motore, i livelli di potenza disponibili non erano due, ma ben sei, considerando anche le versioni 680 che hanno esordito dieci anni dopo: i primi due livelli di potenza erano identici a quelli della versione precedente, uno da 17\u00a0CV e l'altro da 21, ed hanno trovato anch'essi applicazione esclusivamente all'interno della gamma 4CV. Le quattro versioni pi\u00f9 potenti erano invece nuove. Di queste ultime, quelle montate a partire dal 1961 sulle Renault 4 erano siglate 680, mentre le altre mantennero la sigla 662. Le potenze della quattro nuove varianti erano comprese tra i 24 ed i 35\u00a0CV delle versioni pi\u00f9 spinte.\nType 839.\nQuesta versione \u00e8 stata introdotta nel 1971, in piena epoca R4: la base era la stessa dell'unit\u00e0 \"662\" da 747\u00a0cm\u00b3, ma grazie all'aumento dell'alesaggio, da 54.5 a 55.8\u00a0mm, la cilindrata crebbe fino a 782\u00a0cm\u00b3. Sempre invariata la corsa, ancora ferma ad 80\u00a0mm. Questo motore \u00e8 stato proposto in due varianti, da 27 e da 36 CV. La meno potente fu montata sotto il cofano della \"Renault 4 L\" prodotta tra il 1971 ed il 1980, mentre la variante da 36\u00a0CV trov\u00f2 applicazione nella \"Renault 5 L\" prodotta dal 1972 al 1976.\nType 670 e Type 800 (o B1B).\nLa versione 670 \u00e8 stata introdotta nel 1956, in occasione del lancio della Renault Dauphine, uno dei principali modelli equipaggiati con tale motore.\nQuesto motore \u00e8 stato ribattezzato Type 800 sulle Renault 4 prodotte a partire dal 1964 e sulle Renault 6 di base: nel 1970 questo motore sub\u00ec alcuni aggiornamenti di dettaglio e fu ricodificato con la sigla B1B.\nAnche in questo caso, una delle principali differenze tra questo e gli altri motori Ventoux stava nella misura dell'alesaggio, portato a 58\u00a0mm. La cilindrata sal\u00ec cos\u00ec ad 845\u00a0cm\u00b3. Come nel caso della versione da 747\u00a0cm\u00b3, anche tale versione \u00e8 stata proposta in pi\u00f9 varianti di potenza, fra 26,5 e 38\u00a0CV DIN, pi\u00f9 le versioni sportive che arrivavano anche a 48 CV DIN (o 55 CV SAE) e che vengono trattate in un paragrafo a parte:\nType 690-01.\n\u00c8 esistito anche un motore Billancourt in versione ultraeconomica. Tale motore derivava anch'esso da una variazione dell'alesaggio dell'unit\u00e0 da 747\u00a0cm\u00b3, ridotto a 49\u00a0mm, per una cilindrata complessiva di 603\u00a0cm\u00b3. Con un rapporto di compressione rimasto invariato ad 8.5:1, la potenza massima raggiungeva 23\u00a0CV SAE (20\u00a0CV DIN) a 4800 giri/min, mentre la coppia massima era di 42 N\u00b7m. Tale motore \u00e8 stato montato unicamente sulla Renault 3 (1961-62), versione ultraspartana della Renault 4.\nMotore Ventoux.\nLa versione \"sportiva\" si chiama motore Ventoux, prende il nome dal cronoscalata Mont Ventoux.\n747\u00a0cm\u00b3 Ventoux.\nTra le applicazioni vanno ricordate anche la piccola sportiva Alpine A106 e la rara \"Renault 4CV R1063\", oggi assai ricercata. Per questi due modelli, il motore fu per\u00f2 sottoposto ad interventi molto pi\u00f9 sostanziosi, e che hanno interessato tra l'altro le bielle, ora di tipo pi\u00f9 performante e realizzate in duralluminio, l'asse a camme anch'esso pi\u00f9 spinto, le sedi delle valvole maggiorate per ospitare valvole di maggior diametro ed il carburatore, non pi\u00f9 monocorpo ma doppio corpo, sempre della Solex. La potenza massima raggiunse in questo caso valori sensibilmente pi\u00f9 alti: dai 35\u00a0CV previsti per una \"Renault 4CV R1063\" standard (che potevano salire a 40\u00a0CV e pi\u00f9 per le versioni impiegate nelle gare pi\u00f9 impegnative) ai 43\u00a0CV del motore impiegato sulla \"A106\" (ma si parla anche di esemplari con motore portato a 50 CV): per quest'ultima applicazione, a volte, al carburatore doppio corpo Solex veniva preferito un doppio corpo Weber.\nVentoux Gordini.\nLe versioni 845\u00a0cm\u00b3 pi\u00f9 potenti sono quelle pi\u00f9 particolari, in quanto hanno richiesto lavorazioni pi\u00f9 profonde da parte dei tecnici Renault, che si sono spesso avvalsi del genio di Amedeo Gordini, il grande preparatore italiano migrato in Francia e che diede lustro all'attivit\u00e0 sportiva della Casa francese grazie ai suoi motori derivati dalla grande serie, ma in grado di regalare prestazioni sensibilmente superiori e di far imporre nelle competizioni le vetture che li montavano.\nLa versione elaborata da Gordini, partendo dal motore originario, ha richiesto una lavorazione della testata, che ha portato ad avere sedi delle valvole inclinate anzich\u00e9 parallele, nuove molle per le valvole, che permettano una maggiore escursione lasciando per\u00f2 intatto l'asse a camme, il miglioramento del raffreddamento della testata ed un nuovo carburatore Solex da 32\u00a0mm. Ci\u00f2, unito all'aumento del rapporto di compressione, da 7.25 a 7.8:1, ha permesso di ottenere una potenza massima di 37\u00a0CV SAE a 5000 giri/min, con una coppia massima di 62.8 Nm a 3500 giri/min. Tale motore ha esordito nell'autunno del 1957, ma gi\u00e0 nel 1959 ha subito un'ulteriore rivisitazione passando a 40\u00a0CV SAE di potenza massima, mentre nel 1960 e nel 1965, nuovi aggiornamenti hanno permesso di migliorare l'erogazione della coppia motrice.\nDal motore appena descritto, \u00e8 stata poi derivata una versione sensibilmente pi\u00f9 spinta, ottenuta utilizzando un asse a camme pi\u00f9 performante, valvole a doppia molla, un carburatore doppio corpo Solex da 32\u00a0mm ed innalzando il rapporto di compressione a 9.2:1. In questo modo si sono ottenuti ben 55\u00a0CV SAE (49\u00a0CV DIN) di potenza massima.\nVentoux 1093.\nRenault sollecita Amedeo Gordini per ottenere una versione ad alte prestazioni della Renault Dauphine. Il modello \"1093\" (tipo R1093) \u00e8 uno sport derivato dalla Dauphine, apparso alla fine del 1961.\nLe motore 845\u00a0cm\u00b3 riceve pistoni a testa bombata (con rapporto di compressione aumentato a 9.2), un carburatore a doppio corpo invertito Solex 32-ACAP 3, un albero a camme speciale, valvole a doppia molla e nuovi collettori di marca Autobleu per aspirazione e scarico. I pignoni della distribuzione sono rinforzati come pure la frizione. Con una potenza di 55 CV SAE (49 CV), la macchina poteva raggiungere i 140 km/h.\nLa 4\u00b0 velocit\u00e0 viene modificata nella rapportatura della Dauphine Gordini. Il sistema di frenatura, che \u00e8 quello originale a tamburi, viene migliorato con l'aggiunta di alette di raffreddamento sulla superficie esterna del tamburo. La sospensione \u00e8 quella della Dauphine adatta anche a strade dissestate, ma con molle ad escursione pi\u00f9 corta e senza abbassare l'altezza da terra. La Dauphine 1093 fu l'unica ad essere stata venduta in Francia con impianto elettrico a 12 volt similmente alle versioni per esportazione, a differenza dei 6 volt dell'impianto di origine.\nEsteriormente, la 1093 differisce dalla Dauphine normale con i suoi proiettori di grande diametro (180 mm) presi in prestito dalla versione USA, per la sua livrea bianca \"Rejane\" decorata con due sottili strisce blu incollate lungo l'asse longitudinale del veicolo e il suo monogramma \"1093\" posto sul posteriore destro e sul parafango anteriore destro.\nAll'interno, un contagiri aggiuntivo si affianca alla sinistra del tachimetro graduato specificatamente fino a 180 km/h.\nNonostante il suo carattere gi\u00e0 piuttosto sportivo, la 1093 \"di serie\" non poteva risultare competitiva senza essere ulteriormente preparata. La preparazione fu limitata all'equilibratura dell'equipaggio mobile e lucidatura degli elementi meccanici secondo la normativa sportiva vigente nel 1960 che vietava tutti gli aumenti di cilindrata e le sostituzioni di parti.\nSolo 2140 vetture (pi\u00f9 8 di pre-serie) sono state prodotte in due lotti. Le prime 1650 unit\u00e0 per i fini della omologazione in gara (minimo 1500 esemplari) e un secondo gruppo di 490 unit\u00e0 (con freni anteriori a disco e colori grigio e bianco \"Valois\") per soddisfare i clienti.\nLa 1093 \u00e8 la pi\u00f9 ricercata fra tutta produzione Dauphine. Oggi si stima che circa un centinaio di 1093 siano sopravvissute la met\u00e0 delle quali sono in condizioni di funzionamento.\nNel 1962, la Dauphine 1093 si illustr\u00f2 nel Rallye Tour de Corse. Tuttavia, il suo ritardo di lancio e le modifiche troppo modeste non ne hanno consentito una lunga carriera sportiva. La 1093 rimane una vettura accattivante e di transizione tra le elaborazioni artigianali su base 4CV (tipo 1063) e la successiva R8 Gordini che rivoluzioner\u00e0 il panorama francese delle vetture sportive \"turismo di serie\".\nTabella riepilogativa.\nDi seguito vengono riepilogate le caratteristiche delle diverse varianti della famiglia di motori Billancourt:"}
{"id": "1805244", "revid": "122150745", "url": "https://it.wikipedia.org/wiki?curid=1805244", "title": "Giuseppe Chiaravalloti", "text": "Eletto alle elezioni regionali del 2000 in rappresentanza di una coalizione di centrodestra, come espressione di Forza Italia, ha guidato il governo regionale della Calabria nella VII legislatura.\n\u00c8 stato commissario e vicepresidente dell'Autorit\u00e0 Garante per la protezione dei dati personali dal 2005 al 2012.\nVicende giudiziarie.\nInchiesta Poseidone.\n\u00c8 stato indagato per frode nel 2005, ma assolto \"per non aver commesso il fatto\"1 riguardo alla sparizione dei Fondi Europei destinati alla costruzione di depuratori in Calabria nell'inchiesta \"Poseidone\". Nell'ambito dell'inchiesta, fino al giorno del trasferimento condotta dall'allora pm Luigi De Magistris, Giuseppe Chiaravalloti veniva pi\u00f9 volte intercettato mentre parlava al telefono con la sua segretaria. Nella pi\u00f9 famosa tra queste intercettazioni propose di affidare lo scomodo pubblico ministero alle cure della Camorra: \u201cLo dobbiamo ammazzare\u2026 no gli facciamo le cause civili per il risarcimento danni e ne affidiamo la gestione alla Camorra napoletana\u2026 non \u00e8 che io voglio soldi\u2026\u201d,\naveva poi sentenziato riferendosi alla tutela dei suoi diritti: \u201cDe Magistris passer\u00e0 gli anni suoi a difendersi\u201d.\"\n'Ndrangheta.\nNel 2006 viene portata a termine dalla polizia e dai carabinieri di Vibo Valentia un'indagine contro la 'Ndrangheta (clan Mancuso) e i suoi collegamenti politico-istituzionali e imprenditoriali (indagine Dinasty 2 - Do ut des), l'ex Presidente Chiaravalloti rimane coinvolto con l'accusa di corruzione ma viene prosciolto dal Giudice dell'udienza preliminare nel 2007 perch\u00e9 il fatto non sussiste.\nInchiesta Why not.\n\u00c8 stato coinvolto anche nella famosa Inchiesta Why Not condotta dall'allora pm Luigi de Magistris, indagato e rinviato a giudizio per il reato di Abuso d'ufficio \u00e8 stato assolto in primo grado mentre in appello la Corte d'appello di Catanzaro ha disposto il non luogo a procedere per intervenuta prescrizione. Il 2 ottobre 2013 la Corte di cassazione chiude definitivamente la vicenda, assolvendo Chiaravalloti e dichiarando inammissibile l'appello della Procura generale contro l'assoluzione per prescrizione sancita in primo grado dal gup e in appello dalla Corte."}
{"id": "1805255", "revid": "196227", "url": "https://it.wikipedia.org/wiki?curid=1805255", "title": "Maschera di Agamennone", "text": "La Maschera di Agamennone \u00e8 una maschera funebre in lamina d'oro rinvenuta nel 1876 a Micene dall'archeologo tedesco Heinrich Schliemann. \u00c8 attualmente conservata presso il Museo archeologico nazionale di Atene.\nStoria.\nFu scoperta dall'archeologo tedesco sul volto di un corpo trovato nella \"tomba H\". Schliemann credette di aver scoperto i resti del leggendario re acheo Agamennone, da qui il nome. Bench\u00e9 le recenti ricerche archeologiche abbiano stabilito che la maschera sia databile tra il 1550 e il 1500 a.C., periodo molto anteriore a quello in cui si crede sia vissuto il re, il nome con cui \u00e8 nota la maschera \u00e8 rimasto.\nMalgrado la maggior parte degli studiosi propenda per la sua autenticit\u00e0, lo studioso statunitense William M. Calder III negli anni settanta ha messo in dubbio l'originalit\u00e0 della maschera (perch\u00e9 molto pi\u00f9 raffinata delle altre con le quali \u00e8 stata trovata, inoltre il taglio della barba della maschera \u00e8 quello che era di moda al tempo di Schliemann) : sarebbe un falso commissionato dallo stesso Schliemann, tesi ribadita recentemente da David A. Traill.\nDescrizione.\nQuesta maschera raffigura il volto di un uomo con barba. \u00c8 costituita da una lamina d'oro con dettagli a sbalzo: i due fori presenti vicino alle orecchie indicano che la maschera veniva fermata sopra il volto del defunto per mezzo di una corda sottile. Inoltre il volto \u00e8 caratterizzato dalla presenza di due occhi chiusi. Il modello \u00e8 linearistico nelle sopracciglia e nella linea delle orecchie e volumetrico nel naso e nelle palpebre."}
{"id": "1805260", "revid": "125665294", "url": "https://it.wikipedia.org/wiki?curid=1805260", "title": "Vicious (personaggio)", "text": " \u00e8 un personaggio dell'anime \"Cowboy Bebop\" dell'autore Shinichir\u014d Watanabe, doppiato in giapponese da Norio Wakamoto, e in italiano da Roberto Chevalier.\nVicious \u00e8 un membro del \"Red Dragon Crime Syndicate\", e nutre un profondo odio verso Spike. Ha ventisette anni ed \u00e8 l'antagonista principale della serie.\nCaratteristiche.\nPersonalit\u00e0.\nVicious \u00e8 dipinto come un uomo freddo, spietato, assetato di sangue e ambizioso, che preferisce la solitudine: all'interno del \"Red Dragon\" \u00e8 temuto dagli stessi capi anziani, i Van, proprio a causa del suo arrivismo, e sarebbe disposto a tutto pur di ottenere ci\u00f2 che desidera, non ponendosi il minimo scrupolo morale nel compiere le azioni pi\u00f9 efferate pur di raggiungere i suoi traguardi e una posizione di maggior potere; tra cui sacrificare spietatamente i suoi subordinati e cospirare alle spalle di coloro cui ha giurato fedelt\u00e0.\nConsiderato da molti come la met\u00e0 oscura di Spike, dimostra sostanzialmente il suo stesso atteggiamento indifferente verso ogni cosa, sebbene in chiave pi\u00f9 sociopatica e meno passiva. Con Spike condivide inoltre un forte cinismo e opinioni piuttosto simili sulla vita e su diverse questioni etiche.\nVicious non nutre il minimo rispetto per le tradizioni o per gli antenati, e a riprova di ci\u00f2 considera il \"Codice Van\", l'antica dottrina dell'onore del \"Red Dragon Crime Syndicate\", un'accozzaglia di principi infondati, principi a cui \u00e8 solito trasgredire, e verso i quali intraprende una crociata al fine di distruggerli. Non nutre inoltre il minimo rispetto n\u00e9 per i Van, che considera vecchi cadaveri incompetenti persi nel loro passato, n\u00e9 per i sottoposti, n\u00e9 per la vita umana o per qualsiasi altro personaggio.\nEscludendo il ghigno sadico sfoggiato durante le battaglie e il sorrisetto compiaciuto nel flashback che lo mostra combattere al fianco di Spike, per tutta la durata della serie Vicious non \u00e8 mai stato visto sorridere; inoltre, date le condizioni delle sue congiuntive, \u00e8 asserito che faccia uso della droga \"\"Red Eye\".\nA causa del suo carattere viscido e ambiguo spesso gli anziani dell'organizzazione lo definiscono come \"il serpente velenoso\" o, pi\u00f9 semplicemente, \"il serpente\"\"; epiteto riservatogli anche dallo sciamano Toro che ride.\nAspetto.\nVicious \u00e8 alto 6'2\" ft (pari a 188 cm), pesa 56 Kg e il suo gruppo sanguigno \u00e8 0. Ha gli occhi neri, perennemente sgranati, i capelli grigio-argento, il viso ovale e un fisico magro, alto e asciutto ma ben proporzionato. Sebbene abbia 27 anni, appare molto pi\u00f9 vecchio per via delle pesanti occhiaie.\nVeste sempre in maniera impeccabilmente elegante, con un completo scuro, scarpe laccate, camicia grigia, cravatta blu e un lungo soprabito nero. Porta sempre con s\u00e9 la sua katana, ma invece che legarla sul dorso o alla cintura preferisce tenerla in mano. Fino all'ultimo episodio \u00e8 accompagnato inoltre da un uccello dal piumaggio nero poggiante sulla sua spalla, probabilmente un riferimento a Capitan Harlock.\nCos\u00ec come Spike \u00e8 vagamente ispirato a Lupin III, \u00e8 interessante notare come invece l'aspetto di Vicious ricordi Goemon Ishikawa, complice del ladro ideato da Monkey Punch, sebbene sia caratterizzato in maniera pi\u00f9 negativa e dotato di una personalit\u00e0 completamente opposta.\n\u00c8 inoltre un chiaro omaggio a Eric Draven, protagonista del film \"Il corvo\".\nBiografia del personaggio.\nAntefatti.\nVicious nasce nel 2044, non si sanno data e luogo di nascita, n\u00e9 si hanno informazioni sulla sua infanzia o sulla sua famiglia. Raggiunta la maggiore et\u00e0 si arruola come soldato di fanteria e combatte nella guerra di Titano. Qui le sue doti di combattente e il suo innato carisma da leader fanno s\u00ec che ottenga l'ammirazione e il rispetto di svariati commilitoni, tra cui Gren, che a si fine guerra tradir\u00e0 e far\u00e0 arrestare dalla corte marziale per motivi non chiari. Successivamente si trasferisce su Marte e intraprende una carriera criminale affiliato al \"Red Dragon Crime Syndicate\". Nel giro di pochissimo tempo le sue capacit\u00e0 faranno s\u00ec che ne divenga un uomo di punta.\nAll'interno del \"Red Dragon\" si fa strada anche lo scanzonato Spike Spiegel, e in breve entrambi diventano possibili candidati quali successori di Mao Yenrai nel ruolo di leader dell'organizzazione. Mentre Vicious \u00e8 ambizioso, egoista e spietato, disposto a tutto pur di ottenere un ruolo di comando, Spike non nutre nessun interesse verso questa opportunit\u00e0. Questa divergenza di opinioni fa nascere nei due un grande odio reciproco, e una decisa rivalit\u00e0. Pi\u00f9 volte vengono messi a lavorare assieme, rafforzando cos\u00ec l'ostilit\u00e0 che li divide. Pi\u00f9 o meno in questo periodo, Spike rimane coinvolto in una sparatoria, probabilmente non con la polizia ma con dei sicari di Vicious: riuscito a sopravvivere viene soccorso da una donna dell'organizzazione di nome Julia.\nNon \u00e8 chiaro cosa leghi esattamente Vicious e Julia: sembra che questa fosse in qualche modo sottomessa all'ambiguo uomo e costretta ad obbedirgli, ma alcuni elementi rivelano che abbia avuto con lui legami di natura sessuale. Fu presumibilmente lo stesso Vicious a spingerla tra le braccia di Spike, probabilmente per meglio tenerlo d'occhio, non immaginando che tra i due potesse nascere un amore autentico. Venuto a conoscenza dei sentimenti che legano i due, Vicious propone a Julia di restituirle la sua libert\u00e0 in cambio della vita di Spike. La ragazza si rifiuta di obbedire e decide di sfuggirgli, mentre Spike inscena la sua finta morte.\nNella serie.\nDopo aver passato tre anni nell'ombra, riuscendo a raccogliere un ampio numero di discepoli tra le file del \"Red Dragon\", Vicious assassina in gran segreto Mao Yenrai, del tutto ignaro per\u00f2 che Faye Valentine si sia messa sulle tracce del potente boss per incassarne la taglia. La donna, saputo che Mao avrebbe assistito all'opera, si reca all'appuntamento al fine di arrestarlo, finendo tuttavia per divenire lei stessa prigioniera di Vicious. Venuto a conoscenza del legame tra Faye e l'odiato Spike, Vicious decide di usarla come esca per attirare il rivale in trappola.\nPresentatosi all'appuntamento per lo scambio con la vita di Faye, Spike affronta prima i suoi sicari e poi lo stesso Vicious. Lo scontro volge apparentemente in favore di Vicious, anche se in ultimo Spike, prima di essere scaraventato fuori da una vetrata, riesce a far detonare una bomba nella stanza in cui si trova il rivale. Grazie al tempestivo soccorso dei suoi compagni, Spike riesce a salvarsi, ma lo stesso Vicious riesce a sopravvivere all'esplosione, anche se in un modo non del tutto chiaro.\nIncaricato dal \"Red Dragon\" di gestire un'operazione per l'acquisto di una partita di droga \"Red Eye\", Vicious si reca su Callisto, assegnando la parola \"Julia\" come nome in codice dell'operazione. Il contatto per l'acquisto della sostanza altri non \u00e8 che l'ex-commilitone Gren, il quale, in cerca di vendetta per averlo fatto arrestare su Titano (cosa che caus\u00f2 il collasso del suo sistema nervoso rendendolo dipendente da farmaci che ne alterarono il sistema ormonale), tenta di ucciderlo quasi contemporaneamente a Spike, casualmente sul pianeta e desideroso di ottenere il medesimo risultato. All'ultimo momento, Vicious riesce per\u00f2 a fuggire, ferendo mortalmente Gren in una battaglia aerea.\nVicious, in seguito, mette in atto il colpo di mano da tempo progettato per prendere il potere uccidendo i Van, ma viene scoperto, arrestato e condannato a morte tramite fucilazione. Prima che la condanna venga eseguita, l'uomo riesce a liberarsi, sacrificando il suo corvo, e ad uccidere sia l'intero plotone d'esecuzione che gli stessi anziani, diventando a tutti gli effetti il leader del \"Red Dragon Crime Syndicate\".\nPrima degli eventi legati all'ascesa al potere di Vicious, i Van avevano dato ordine ai loro sicari di eliminare tutti i traditori dell'organizzazione, tra i quali anche Spike e Julia. Sebbene il cacciatore di taglie riesca a salvarsi dagli inseguitori, Julia rimane invece uccisa in una sparatoria.\nIl cappotto della donna, come prova della sua morte, viene consegnato a Vicious, al che l'uomo si rallegra, sicuro che Spike verr\u00e0 a cercarlo.\nFinale.\nGrazie all'effetto sorpresa, Spike riesce a irrompere nella base del \"Red Dragon\" passando dalla porta principale e, dopo aver ucciso buona parte dei sicari dell'organizzazione, riportando ferite al braccio e all'occhio sinistro, raggiunge l'ultimo piano e la stanza in cui si trova Vicious. Durante la battaglia finale Vicious ferisce Spike con un pugnale alla clavicola sinistra e con la katana al quadricipite sinistro e al ventre, rimanendo ferito di striscio da un proiettile alla spalla destra; nel climax viene per\u00f2 ferito mortalmente da un colpo di pistola in pieno petto.\nAbilit\u00e0.\nVicious \u00e8 dotato di una discreta intelligenza, che ne fa un esperto manipolatore, capace di piegare chiunque ai suoi desideri, e che gli permette di prevedere le diverse variabili di ogni situazione.\nNonostante il fisico magro \u00e8 dotato di una grande forza fisica, ed \u00e8 un grande esperto nel combattimento. Inoltre dispone di una velocit\u00e0 e di una prontezza di riflessi tanto sviluppate da poter essere considerate anormali: infatti, nonostante non utilizzi pistole, \u00e8 in grado di sconfiggere nemici armati in maniera molto pi\u00f9 pesante di lui, arrivando a schivare i proiettili.\nL'arma preferita di Vicious difatti, non \u00e8 un'arma da fuoco, bens\u00ec una katana, che padroneggia in modo praticamente perfetto. Oltre alla katana \u00e8 capace di utilizzare una vasta gamma di altre armi da taglio, ed \u00e8 un esperto lanciatore di coltelli. Nonostante questo, durante la guerra di Titano, Vicious era un abile fuciliere di fanteria.\nSpesso si serve anche dell'uccello-robot di colore nero appollaiato sulla spalla come distrazione per il nemico, o addirittura come arma.\nVicious \u00e8 anche un abile pilota, sebbene lo si sia visto alla guida di un mezzo in un'unica occasione."}
{"id": "1805261", "revid": "287204", "url": "https://it.wikipedia.org/wiki?curid=1805261", "title": "Aracatuba", "text": ""}
{"id": "1805274", "revid": "124300025", "url": "https://it.wikipedia.org/wiki?curid=1805274", "title": "Fier", "text": "Fier (in albanese \"Fieri\") \u00e8 un comune albanese, capoluogo della prefettura omonima, situato a sud-ovest della capitale Tirana.\nPer la sua posizione geografica rappresenta un importante nodo stradale. La citt\u00e0 ha una ricca storia ed \u00e8 circondata da tre siti archeologici di importanza nazionale come Apollonia, Bylis e Ardenica. In seguito alla riforma amministrativa del 2015 sono stati accorpati a Fier i comuni di Cakran, Dermenas, Frakull, Levan, Libofsh\u00eb, Mbrostar, Port\u00ebz, Q\u00ebnder, Topoj\u00eb, portando la popolazione complessiva a 120.655 abitanti (dati 2011).\n\u00c8 gemellata con la citt\u00e0 statunitense di Cleveland. In vicinanza si trova il pi\u00f9 grande giacimento petrolifero dell'Albania.\nGeografia fisica.\nFier si trova nella pianura di Myzeqe, una grande area agricola, circa dal mare Adriatico, a circa a sud di Tirana. L'area della citt\u00e0 di Fier (Bashkia) si estende su un'area di . La pi\u00f9 grande espansione in direzione est-ovest \u00e8 di , in direzione nord-sud . Dell'area urbana di circa urbana il 47,7% \u00e8 di prati, il 5,4% corsi d'acqua, l'11,9% \u00e8 zona trafficata e del 34,9% \u00e8 zona edificata.\nLa citt\u00e0 \u00e8 sede di livello nazionale nella fertile Mach e l'altro nel livello Myzeqe. La citt\u00e0 si trova alla confluenza dei fiumi Devoll e Osum. A sud di Fier ci sono le colline di Mallakastra. Fier \u00e8 stata molte volte colpita da inondazioni e negli ultimi anni \u00e8 stata protetta da questa calamit\u00e0.\nNel clima Fier mediterraneo con estati calde e secche e piovose e inverni miti. Questo clima \u00e8 noto anche come clima invernale delle precipitazioni. La piovosit\u00e0 media \u00e8 di circa nel mese di settembre ad aprile e un aumento di circa . Le precipitazioni medie annuali circa . A lungo termine della temperatura media annuale (determinata negli anni 1961-1990) si basa su dati della stazione al Instituti i Meteorologjik Shqip\u00ebris\u00eb . Il valore medio del 2004 \u00e8 stata . Nel 2005 e 2006, con uno scarto di pi\u00f9 caldo rispetto alla media. Fier ha una media di 2800 ore di sole all'anno.\nStoria.\nLa storia della citt\u00e0 \u00e8 piuttosto giovane: fu fondata nel XVIII secolo come centro dei commerci, sebbene la presenza di asfalto e gas naturale nella zona fosse nota sin dal I secolo dopo Cristo. Nel XIV e XV secolo mercanti veneziani utilizzarono la citt\u00e0 come centro di commercio dei prodotti agricoli provenienti dalla Musacchia.\nNel XIX secolo il centro visse una fase di crescita: nel 1864 assunse lo status di citt\u00e0, quando Kahreman Pasha Vrioni, il governatore locale, chiese ad alcuni architetti francesi di progettare il tessuto urbano come centro artigianale e agricolo. Nel 1864-1865 lungo il fiume Gjanica fu edificato un mercato che poteva accogliere 122 commercianti. I primi abitanti della citt\u00e0 erano feudatari di Kahreman Pasha Vrioni e membri della famiglia Vlach, che abitava nella zona dagli inizi del XIX secolo.\nL'olio \u00e8 stato presente nella regione dal 1930, ma fu l'industrializzazione dell'Albania sotto il regime comunista e il drenaggio del fiume Gjanica dopo la seconda guerra mondiale a dare la spinta decisiva allo sviluppo della citt\u00e0, che divenne in breve uno dei centri pi\u00f9 importanti del paese. A quel tempo circa 2 000 persone vivevano a Fier.\nOggi Fier \u00e8 sede di centrali termiche e fabbriche di fertilizzanti.\nEconomia e trasporti.\nLa citt\u00e0 di Fier rappresenta uno dei nodi principali dell'economia albanese, essendo il centro industriale pi\u00f9 importante del paese (industrie chimiche, bitume, olio). Fier \u00e8 situato sull'asse principale che collega le citt\u00e0 di Tirana e Durazzo con il sud dell'Albania. Inoltre rappresenta l'unico nodo di collegamento principale per la citt\u00e0 di Argirocastro e la Grecia. Fa parte del sistema ferroviario del paese, anche se le ferrovie non sono utilizzate in grande numero.\nLa citt\u00e0 ha subito un forte impatto di ristrutturazione, soprattutto con la nuova amministrazione di Armando Subashi, che ha investito grosse somme in migliorie per la citt\u00e0.\nFier \u00e8 molto nota per la produzione di olio d'oliva di qualit\u00e0. Insieme con le province di Valona, Berat ed Elbasan l'area di Fier contribuisce al 90% della produzione oleovinicola nazionale. La citt\u00e0 \u00e8 attiva anche nella produzione di zucchero, pane e prodotti caseari.\nLa centralit\u00e0 di Fier nell'economia albanese \u00e8 testimoniata anche dall'inserimento della citt\u00e0 sulla tratta del Gasdotto Trans-Adriatico, i cui lavori in citt\u00e0 sono iniziati nel 2015 e dovrebbero completarsi nel 2020.\nMonumenti e luoghi d'interesse.\nDodici chilometri ad occidente di Fier si trovano le rovine della citt\u00e0 antica di Apollonia. Approssimativamente 15 chilometri a nord si trova l'interessante convento ortodosso di Ardenica.\nOltre al museo storico di Fier, che mostra delle copie e dei pezzi archeologici trovati nella zona, nei pressi di Apollonia \u00e8 presente un piccolo museo, sistemato nei locali del convento, che mostra altri interessanti reperti.\nSport.\nLe principali squadre di calcio di Fier sono l'Apolonia Fier (che ha militato nella Kategoria Superiore, la massima serie del campionato albanese) e il \u00c7lirimi, mentre il principale club cestistico locale \u00e8 il BC Apolonia."}
{"id": "1805286", "revid": "1543377", "url": "https://it.wikipedia.org/wiki?curid=1805286", "title": "Societ\u00e0 delle regate", "text": "La Societ\u00e0 delle Regate \u00e8 stato il primo yacht club italiano e uno dei pi\u00f9 antichi a livello mondiale. La sua sede, ormai da 150 anni, si trova a Belgirate, piccolo borgo sulla riva piemontese del Lago Maggiore.\nFondata nel lontano 1858 organizz\u00f2 la sua prima regata il 22 agosto dello stesso anno. Tra i suoi soci fondatori annoverava i pi\u00f9 illustri personaggi della storia risorgimentale italiana: da Ruggero Bonghi, ardito esploratore, allo statista Massimo d'Azeglio."}
{"id": "1805287", "revid": "216538", "url": "https://it.wikipedia.org/wiki?curid=1805287", "title": "Cinema drammatico", "text": ""}
{"id": "1805297", "revid": "124767690", "url": "https://it.wikipedia.org/wiki?curid=1805297", "title": "Museo del Risorgimento (Milano)", "text": "Il Museo del Risorgimento di Milano \u00e8 uno spazio espositivo nato nel 1886 e dedicato all'epoca risorgimentale. Ha sede nel settecentesco palazzo Moriggia ed illustra un periodo di storia italiana compreso fra il 1796 (prima discesa in Italia di Napoleone Bonaparte) ed il 1870 (presa di Roma).\nStoria.\nIl museo ebbe origine da un nucleo di reperti e documenti risalenti al Risorgimento che vennero raccolti a Milano e nelle zone circostanti per l'Esposizione generale italiana di Torino del 1884. Alla raccolta parteciparono diverse personalit\u00e0 di spicco della Milano dell'epoca come Carlo d'Adda, Cesare Correnti, Gian Alfonso Casati, Enrico Guastalla, Giovanni Visconti Venosta, Gerolamo Induno ed Eleuterio Pagliano.\nTerminata la manifestazione torinese, i cimeli tornarono a Milano e furono trasferiti nel salone dei Giardini pubblici di Porta Venezia, dove fu solennemente fondato, il 24 giugno 1886, il Museo del Risorgimento del capoluogo lombardo. Nel 1896 lo spazio espositivo fu spostato nelle sale della Rocchetta al Castello Sforzesco. Nel 1943, a causa dei bombardamenti che colpirono il castello, il museo venne trasferito temporaneamente al piano terreno di Casa Manzoni. Infine, nel 1950, lo spazio espositivo venne collocato all'interno di palazzo Moriggia, sua sede definitiva.\nPresso Palazzo Moriggia hanno sede anche il Comitato di Milano dell'Istituto per la storia del Risorgimento italiano, incaricato della pubblicazione della rivista \"Il Risorgimento\" e il Comitato italo-svizzero per la pubblicazione delle opere di Carlo Cattaneo.\nLe esposizioni.\nIl Museo del Risorgimento raccoglie opere d'arte, cimeli, dipinti, stampe, armi ed oggetti che ricordano l'epoca napoleonica, le guerre d'indipendenza, le Cinque Giornate di Milano e l'epopea garibaldina. Il museo, assieme a Palazzo Morando, contiene le Raccolte Storiche del Comune di Milano, che sono finalizzate a scopi educativi e culturali.\nIl percorso espositivo, che \u00e8 stato progettato in modo da seguire l'ordine cronologico degli eventi, si snoda attraverso quattordici sale storiche a cui si \u00e8 recentemente aggiunta la nuova Sala d'Armi. L'ultimo rinnovo risale al 1998 quando furono riprogettate le strutture espositive permanenti destinate ai nuclei salienti delle collezioni.\nL'esposizione, da un punto di vista cronologico, parte dai reperti della prima campagna d'Italia di Napoleone (1796-1797), tra i quali \u00e8 compreso uno degli stendardi originali della Legione Lombarda Cacciatori a cavallo (1796), e prosegue con cimeli ascrivibili alla Repubblica Italiana del 1802-1805. La collezione del museo pu\u00f2 vantare il manto verde e argento e le preziose insegne regali della successiva incoronazione di Napoleone Bonaparte a Re d'Italia (1805). La collezione di cimeli, dipinti e sculture risalente al periodo imperiale (1804-1814) \u00e8 particolarmente ricca.\nIl percorso espositivo continua con reperti risalenti alla Restaurazione (1814), tra cui spiccano alcuni cimeli appartenenti a Silvio Pellico, per proseguire con oggetti risalenti alle Cinque Giornate di Milano (1848). Tra questi ultimi, \u00e8 di notevole interesse storico la campana della torre di piazza dei Mercanti che si ruppe mentre suonava ininterrottamente per chiamare il popolo alla rivolta. Risale alle Cinque Giornate anche il tricolore originale che sventol\u00f2 sul Duomo di Milano il 20 marzo 1848.\nSono anche conservati reperti collegati alla Repubblica Romana del 1849, tra cui una delle bandiere tricolori originali che vennero utilizzate durante l'esistenza di questo Stato repubblicano e che riporta la scritta \"Dio e popolo\". La raccolta prosegue con cimeli risalenti alla seconda (1859) e alla terza guerra d'indipendenza (1866). Sono esposti al museo anche la Bibbia ricevuta in dono dalle nobildonne inglesi, e un poncho con camicia rossa, appartenuti a Giuseppe Garibaldi.\n\u00c8 notevole la raccolta di dipinti, che comprende quadri databili dalle Cinque Giornate di Milano (1848) alla presa di Roma (1870). I quadri pi\u00f9 importanti riguardanti le Cinque Giornate che sono conservati al museo sono \"\"Il combattimento a Porta Tosa durante le Cinque Giornate\" di Carlo Canella, la \"Ritirata degli Austriaci dal dazio di Porta Tosa\", \"L'armeria del nobile Uboldi saccheggiata dagli insorti milanesi\"\" di Carlo Bossoli. Collegato alla Repubblica Romana \u00e8 invece il quadro \"Garibaldi e il maggiore Leggero trasportano Anita morente\" di Pietro Bouvier, mentre ispirati alla seconda guerra d'indipendenza sono la \"\"Battaglia di Magenta\" di Gerolamo Induno, la \"Presa del cimitero di Solferino\" di Eleuterio Pagliano e \"Milano alla notizia dell'armistizio di Villafranca\"\" di Domenico Induno. Legato all'impresa dei Mille (1860) \u00e8 \"\"L'imbarco dei Mille a Quarto\" di Gerolamo Induno, mentre l'epilogo della terza guerra d'indipendenza \u00e8 immortalato dal quadro, sempre dello stesso autore, \"Ingresso di Vittorio Emanuele II in Venezia\"\". La presa di Roma \u00e8 invece rappresentata da \"\"La Breccia di Porta Pia\" di Carlo Ademollo e da \"Il Plebiscito romano\"\" di Luigi Riva."}
{"id": "1805298", "revid": "767487", "url": "https://it.wikipedia.org/wiki?curid=1805298", "title": "Lady Oscar (film)", "text": "Lady Oscar \u00e8 un film del 1979 diretto da Jacques Demy. Pellicola di produzione franco-nipponico, \u00e8 ispirata all'omonimo manga di Riyoko Ikeda.\nTrama.\nOscar Fran\u00e7ois de Jarjayes \u00e8 la sesta e ultima figlia del generale de Jarjayes, che pi\u00f9 di ogni altra cosa voleva avere un figlio. Essendo morta la madre partorendola, il generale decide di farne un maschio: le regala abiti maschili, le insegna a usare le armi e le d\u00e0 come compagno di giochi il nipote della sua tutrice, il giovane Andr\u00e9 Grandier.\nGli anni dell'infanzia trascorrono in incuria, fino al 1775, quando il generale annuncia a ciascuno dei due giovani il suo destino secondo il suo grado: Oscar, giovane aristocratico, \u00e8 nominato ufficiale della guardia personale della regina Maria Antonietta, Andr\u00e9, un semplice cittadino comune, sar\u00e0 stalliere nelle scuderie reali. Oscar passa per un uomo agli occhi della corte, ma non per Andr\u00e9, che \u00e8 sempre stato innamorato di lui. Oscar, tuttavia, si riveler\u00e0 gradualmente come una donna il giorno in cui sar\u00e0 turbata da Hans Axel von Fersen, l'amante della regina.\nGradualmente sensibilizzata alla miseria dei parigini, viene costretta, spinta dagli eventi della rivoluzione francese, a scegliere con chi schierarsi: finir\u00e0 per voltare le spalle ai valori del passato, del vecchio ordine e del mondo dell'aristocrazia a cui appartiene. Si ribella al padre, abbraccia gli ideali di libert\u00e0 e uguaglianza insegnati da Andr\u00e9, del quale finisce per innamorarsi. Quest'ultimo, purtroppo, \u00e8 stato ucciso a colpi d'arma da fuoco al momento dell'assalto alla Bastiglia, un giorno di lutto per Oscar e di gioia per i parigini.\nProduzione.\nDiretto dal regista francese Jacques Demy, il film vede protagonista nel ruolo di Oscar Catriona MacColl, nota in Italia per aver spesso avuto il ruolo da protagonista nelle pellicole di Lucio Fulci. Lo stesso personaggio \u00e8 interpretato da bambina da una giovanissima Patsy Kensit. Il film \u00e8 uno dei pochissimi realmente girati nella reggia di Versailles.\nLa linea di cosmetici giapponesi \"Shiseido\", uno degli sponsor della produzione del film, in seguito utilizz\u00f2 la MacColl come testimonial dei propri prodotti.\nNonostante la produzione francese, il film non fu mai distribuito nelle sale transalpine e soltanto in tempi recenti ha avuto una distribuzione in home video.\nPer l'edizione italiana del film fu richiamato l'intero cast dei doppiatori dell'anime, per cavalcare l'onda del successo della serie animata e dare pi\u00f9 risalto alla pellicola.\nDistribuzione.\nIl film \u00e8 stato trasmesso per la prima volta in Italia su Italia 1 il 25 dicembre 1982 ed \u00e8 stato successivamente pubblicato in DVD da Yamato Video.\nIl 6 gennaio 2018 in Giappone \u00e8 stato pubblicato in versione rimasterizzata in Blu Ray, tra i contenuti speciali \u00e8 inclusa un'intervista a Catriona MacColl registrata a Parigi il 23 luglio 1980."}
{"id": "1805314", "revid": "767487", "url": "https://it.wikipedia.org/wiki?curid=1805314", "title": "Goran Tomi\u0107", "text": "Carriera.\nComincia la carriera in patria nel 1995 al \u0160ibenik, squadra della sua citt\u00e0 natale. Nel 1997 arriva in Italia al Vicenza, senza scendere mai in campo, e viene girato nella stessa stagione all'. Per la stagione seguente \u00e8 alla , dove trova spazio e realizza 3 gol in 23 gare con gli amaranto, che in quella stagione raggiungono la prima promozione in Serie A.\nDal 1999 al 2001 \u00e8 nuovamente al Vicenza, dove in due stagioni colleziona 6 presenze. Viene acquistato allora dal Salisburgo, ed in terra austriaca segna 19 gol in 64 gare spalmate in cinque stagioni.\nNel 2005 passa ai belgi del Lierse. Nel gennaio del 2006 si trasferisce nella Chinese Super League all'Henan Construction. Chiude la carriera per problemi fisici."}
{"id": "1805321", "revid": "287204", "url": "https://it.wikipedia.org/wiki?curid=1805321", "title": "Barra Do Garcas", "text": ""}
{"id": "1805322", "revid": "287204", "url": "https://it.wikipedia.org/wiki?curid=1805322", "title": "Barra do Garcas", "text": ""}
{"id": "1805323", "revid": "775372", "url": "https://it.wikipedia.org/wiki?curid=1805323", "title": "Solomon Darver", "text": ""}
{"id": "1805325", "revid": "4175", "url": "https://it.wikipedia.org/wiki?curid=1805325", "title": "Divisione Nazionale 1937-1938 (rugby a 15)", "text": "La Divisione Nazionale 1937-38 fu il 10\u00ba campionato nazionale italiano di rugby a 15 di prima divisione.\n con la formula del girone unico e, al termine, a laurearsi campione d'Italia fu l' per l'ottava volta, riprendendo il titolo dalle mani della , con la quale nei tre precedenti campionati si era alternata al primato nazionale."}
{"id": "1805330", "revid": "287204", "url": "https://it.wikipedia.org/wiki?curid=1805330", "title": "Goran Tomic", "text": ""}
{"id": "1805334", "revid": "22475", "url": "https://it.wikipedia.org/wiki?curid=1805334", "title": "Neophascogale lorentzii", "text": "Il dasiuro maculato (Neophascogale lorentzii ), noto anche come topo marsupiale di Lorentz, \u00e8 un marsupiale della famiglia dei Dasiuridi. \u00c8 l'unica specie del genere Neophascogale .\nDescrizione.\nNell'aspetto generale questo marsupiale ricorda una tupaia. Ha lunghezza testa-corpo di 170\u2013230\u00a0mm e una coda di 185\u2013215\u00a0mm. La colorazione varia, sulle regioni superiori, dal rossiccio carico al cannella chiaro, marcato da peli bianchi o da peli dalla punta bianca. Le regioni inferiori sono di colore rossiccio con peli dalle bande subterminali biancastre. La testa \u00e8 bruno-rossastra e il retro delle orecchie \u00e8 bianco. Il pelo che ricopre le zampe \u00e8 color ruggine e assume una tonalit\u00e0 marrone sui piedi. La coda \u00e8 rossiccia, a eccezione della parte terminale, che \u00e8 bianca. Il pelo \u00e8 lungo, soffice e folto. Sono noti anche pochi esemplari melanici.\nTutte e quattro le zampe sono munite di lunghi artigli e i cuscinetti plantari presentano delle pieghe. Si differenzia dalle specie del genere \"Phascogale\" soprattutto per la dentatura: infatti non mostra un diastema tra il primo e il secondo incisivo e l'ultimo premolare \u00e8 molto pi\u00f9 piccolo dei primi due.\nBiologia.\nComportamento.\nHa abitudini diurne e probabilmente perlopi\u00f9 arboricole.\nAlimentazione.\nDue esemplari vissuti per un certo periodo di tempo venivano nutriti con carne di manzo, cicale e maggiolini. Mostravano una certa predilezione per gli insetti vivi.\nRiproduzione.\nSulla base di quel poco che sappiamo, sembra che questa specie possa riprodursi in ogni periodo dell'anno. Ogni cucciolata \u00e8 composta al massimo da quattro piccoli.\nDistribuzione e habitat.\nVive sulle montagne delle regioni occidentali e centrali della Nuova Guinea, nelle umide foreste muscose a 1500\u20133400\u00a0m di quota."}
{"id": "1805336", "revid": "287204", "url": "https://it.wikipedia.org/wiki?curid=1805336", "title": "Campos", "text": ""}
{"id": "1805341", "revid": "77332", "url": "https://it.wikipedia.org/wiki?curid=1805341", "title": "Charles Leland", "text": ""}
{"id": "1805342", "revid": "187829", "url": "https://it.wikipedia.org/wiki?curid=1805342", "title": "Bruno Lan\u00e7a", "text": ""}
{"id": "1805343", "revid": "1573940", "url": "https://it.wikipedia.org/wiki?curid=1805343", "title": "Giovanni I (vescovo di Como)", "text": "Biografia.\nDi Giovanni I conosciamo solamente quelle poche notizie che Francesco Ballarini riport\u00f2 nel suo \"Compendio delle cronache della citt\u00e0 di Como\", opera data alle stampe nel 1619. Qui scrive che, nel 555, fu eletto alla dignit\u00e0 episcopale Giovanni de Orchi, nobile cittadino, succedendo a Prospero e divenendo il dodicesimo vescovo della diocesi comasca.\nNull'altro si conosce del suo operato, eccezion fatta per la sua indole caritatevole. Il Ballarini cos\u00ec descrive la sua morte:\nLa chiesa dei Santi Apostoli a cui vien fatto riferimento sorgeva sull'area oggi occupata dalla Basilica di San Fedele."}
{"id": "1805344", "revid": "316459", "url": "https://it.wikipedia.org/wiki?curid=1805344", "title": "Monte Maggiore (Colline Livornesi)", "text": "Il Monte Maggiore \u00e8 la seconda vetta delle Colline livornesi, e la prima nella regione centrale. Con un'altezza superiore ai 400 metri sul livello del mare (cosa che avviene di rado su queste colline), \u00e8 superato solamente dal Poggio Lecceta, situato presso la frazione livornese della Valle Benedetta. La vetta \u00e8 raggiungibile attraverso la via Provinciale della Valle Benedetta e la via della Fociarella venendo in auto, prendendo poi il sentiero presso la localit\u00e0 \"Fociarella\" (326\u00a0m) e \"Le Sorgenti\" (354\u00a0m). Si pu\u00f2 raggiungere anche percorrendo a piedi il sentiero \"00\".\nDal Monte Maggiore nasce il famoso Rio Ardenza, a trecento metri sul livello del mare. Il corso d'acqua, passante per l'omonimo quartiere, \u00e8 tra i pi\u00f9 lunghi sfocianti nel comune di Livorno. Nell'altro versante, accanto al vicino rialzo del Poggio alle Fate (365\u00a0m), si trovano le sorgenti dei torrenti Morra e Rio Savalano, sfocianti a loro volta nel Torrente Tora e nel fiume Fine.\nNei pressi si trova il paese di Colognole, dal quale si origina l'importante Acquedotto Lorenese, realizzato sul finire del XVIII secolo per l'approvvigionamento idrico di Livorno."}
{"id": "1805352", "revid": "123605395", "url": "https://it.wikipedia.org/wiki?curid=1805352", "title": "Louise de Coligny", "text": "Il 26 maggio 1572, a 17 anni, spos\u00f2 Charles de Teligny. Dopo che sia il marito che il padre furono uccisi nel massacro della Notte di San Bartolomeo (24 agosto 1572), si rifugi\u00f2 in Svizzera.\nIl 12 aprile 1583 si spos\u00f2 con il Guglielmo I d'Orange-Nassau ad Anversa. Il matrimonio di Guglielmo e Louise ebbe una forte valenza politica, perci\u00f2 a causa della sua origine francese Louise non fu molto popolare nei Paesi Bassi. Il loro unico figlio Federico Enrico d'Orange nacque il 29 gennaio 1584 ed il 10 luglio dello stesso anno Guglielmo d'Orange mor\u00ec a seguito dell'attentato di Balthasar G\u00e9rard.\nDopo aver tentato, senza successo, nel 1619 di fermare l'esecuzione di Johan van Oldenbarnevelt, part\u00ec definitivamente per la Francia, dove mor\u00ec a Fontainebleau nel 1620 presso la corte della Regina Madre Maria de' Medici. Fu tumulata il 24 maggio 1621 accanto al marito nella cappella della famiglia d'Orange-Nassau nella Nieuwe Kerk di Delft."}
{"id": "1805356", "revid": "12760", "url": "https://it.wikipedia.org/wiki?curid=1805356", "title": "Punti lagrangiani", "text": ""}
{"id": "1805358", "revid": "16524529", "url": "https://it.wikipedia.org/wiki?curid=1805358", "title": "Giroconto", "text": ""}
{"id": "1805359", "revid": "271907", "url": "https://it.wikipedia.org/wiki?curid=1805359", "title": "Flotta del Mar Nero", "text": "La Flotta del Mar Nero () \u00e8 quella componente della Marina militare russa (e di quella sovietica prima) che opera nel Mar Nero e nel Mar Mediterraneo sin dal tardo XVIII secolo. Fondata nel maggio 1783 dal principe Grigorij Aleksandrovi\u010d Pot\u00ebmkin, il quartier generale \u00e8 situato a Sebastopoli, con altri porti sparsi per tutto il Mar Nero e il Mar d'Azov e il pi\u00f9 grande cantiere navale basato a Mykola\u00efv. L'aviazione di marina ha i suoi aeroporti in varie citt\u00e0 della Crimea e nel Territorio di Krasnodar.\nNata per contrastare la potenza ottomana nella regione, la Flotta del Mar Nero ha poi combattuto le due guerre mondiali ed \u00e8 stata attivata anche durante la seconda guerra in Ossezia del Sud. Inoltre, dopo la dissoluzione dell'Unione Sovietica avvenuta nel 1991, la Flotta del Mar Nero \u00e8 stata in parte assorbita dall'Ucraina che ne ha fatto la base di partenza per la sua nuova marina militare.\nLa Flotta \u00e8 la pedina operativa della Russia per quanto riguarda il BLACKSEAFOR (Black Sea Naval Co-operation Task Group, di cui fanno parte anche Turchia, Bulgaria, Romania, Georgia e Ucraina).\nStoria.\nDurante l'Impero russo.\nL'Impero russo inizi\u00f2 ad affacciarsi sul Mar Nero dopo la vittoria ottenuta nella guerra russo-turca del 1768-1774. Nel 1773 la marina imperiale cre\u00f2 uno squadrone che continu\u00f2 ad essere ingrandito anche dopo la fine delle ostilit\u00e0. Nonostante il trattato di K\u00fc\u00e7\u00fck Kaynarca sancisse l'indipendenza del Khanato di Crimea, l'8 aprile 1783 l'imperatrice Caterina II di Russia ne dichiar\u00f2 l'annessione all'Impero. Di conseguenza, si mostr\u00f2 la necessit\u00e0 di avere una potente flotta per difendere gli interessi russi nella regione. \nIl governatore di Novorossijsk, principe Pot\u00ebmkin, radun\u00f2 nel mese di maggio le navi della flottiglia del mar d'Azov e della flottiglia del Dnepr nella futura Sebastopoli (assunse questo nome nel febbraio 1784) e fu da allora che si cominci\u00f2 a parlare di una Flotta del Mar Nero. Nel 1787 la Flotta contava 3 corazzate, 12 fregate, 3 bombarde e altre 28 navi minori.\nI contenziosi tra Impero ottomano e Impero russo per la Crimea portarono nel 1787 a una nuova guerra, durante la quale i tentativi ottomani di sbarcare in Crimea dal mare furono frustrati dall'abile ammiraglio U\u0161akov, che sconfisse la marina avversaria in tre battaglie svoltesi a Tendra, nell'Isola dei Serpenti e nello Stretto di Ker\u010d. Le vittorie furono da stimolo alla costruzione di un nuovo cantiere a navale a Nikolaev.\nDopo essere stata relegata, nel 1841, nel Mar Nero dalla convenzione di Londra sugli Stretti, la Flotta russa torn\u00f2 a espandersi nel 1870 dopo aver combattuto la guerra di Crimea (da ricordare la battaglia di Sinope con cui ebbero inizio le ostilit\u00e0), sebbene un articolo del trattato di Parigi avesse sancito la smilitarizzazione di quel mare. Successivamente, nel 1905, l'equipaggio della nave da battaglia \"Pot\u00ebmkin\" si ribell\u00f2 dopo la sconfitta dell'Impero russo nella guerra contro il Giappone; questo episodio fu descritto da Lenin come il primo tentativo di organizzare un esercito rivoluzionario.\nLa Flotta del Mar Nero torn\u00f2 a scontrarsi con la controparte ottomana in occasione della prima guerra mondiale: inizialmente avvantaggiati grazie alla corazzata \"Yavuz Selim\" ceduta dall'Impero tedesco, gli ottomani dovettero cedere il controllo del mare ai russi dopo che questi misero in campo le due moderne corazzate \"Imperatrica Marija\" e \"Imperatrica Ekaterina Velikaja\" varate a Mykola\u00efv, almeno fino alla fine dello zarismo avvenuta nel 1917. A questa data la Flotta contava 177 navi.\nPeriodo sovietico.\nParte della Flotta del Mar Nero venne ritirata a Novorossijsk per evitarne la cattura da parte delle avanzanti forze tedesche, e qui affondate dai bolscevichi. Comunque, pi\u00f9 di 130 navi riuscirono a fuggire da Sebastopoli in Tunisia, alcune delle quali andate poi in mano alla marina militare francese. Le navi scampate a questo destino andarono in parte agli Imperi centrali o agli Alleati, con questi ultimi che le cedettero poi all'Armata Bianca che ne fece la cosiddetta \"Flotta Wrangel\". Le imbarcazioni degli Imperi centrali passarono invece nella Flotta rossa dell'Ucraina, una forza armata rimasta in vita solo per pochi mesi prima che i Bianchi invadessero l'Ucraina sud-orientale e ne prendessero il controllo inserendole nello \"Squadrone russo\", parte delle forze armate bianche.\nLe poche navi da guerra rimaste nel Mar Nero vennero recuperate dalla Repubblica Socialista Federativa Sovietica Russa nel 1920, che ne inizi\u00f2 un ampliamento, durato oltre quindici anni, andato di pari passo con il rafforzamento delle difese costiere. Quando la Germania inizi\u00f2 l'invasione dell'Unione Sovietica nel giugno 1941, nell'ambito della seconda guerra mondiale, la Flotta del Mar Nero era agli ordini del viceammiraglio Filipp Serg\u00e9evi\u010d Okt\u00e2br'skij e poteva disporre di 625 aerei. I marinai sovietici fornirono quindi supporto alle truppe di terra nella battaglia di Odessa e nella difesa della Crimea e del Caucaso, nonch\u00e9 nella liberazione di Novorossijsk, nell'ambito del pi\u00f9 ampio fronte orientale.\nLa guerra fredda vide impegnata la Flotta nel Mediterraneo in occasione dei conflitti arabo-israeliani.\nAl 1988 la Flotta del Mar Nero, incluse le truppe costiere e l'aviazione navale, era cos\u00ec composta:\nLa scissione tra Ucraina e Russia. Rapporti tra i due Stati..\nLe stime della consistenza della Flotta alla dissoluzione dell'Unione Sovietica variano da un massimo di 635 a un minimo di 300 tra navi da guerra e sottomarini, in cui operavano tra i 47.000 e i 70.000 marinai.\nNell'agosto 1992 il presidente della nuova e indipendente Ucraina incontr\u00f2 il presidente russo a Tashkent per formalizzare un accordo che prevedeva che il comando della flotta e dei porti fosse demandato a un comando congiunto russo-ucraino attivo nei tre anni a venire. Non solo: parte delle navi, del personale, degli armamenti e delle difese costiere una volta di propriet\u00e0 dell'Unione Sovietica passarono all'Ucraina, che sorse proprio nei territori in cui erano ubicate le basi della Flotta del Mar Nero. Fu proprio da queste risorse che nacque la marina militare ucraina. Nel giugno 1993 il presidente ucraino Leonid Krav\u010duk e quello russo Boris El'cin ufficializzarono con un accordo l'idea di dividere la Flotta del Mar Nero in due parti da ripartire equamente tra i due Stati, in un processo che in teoria si sarebbe dovuto concludere per il 1996. Se da un lato alcuni equipaggi accettarono di buon grado il passaggio di autorit\u00e0, dall'altro gran parte degli ufficiali rimase fedele alla Russia, e inizi\u00f2 a tessere rapporti con i separatisti filo-russi nella Repubblica autonoma di Crimea. Le navi, inoltre, ancora battenti bandiera russa, erano sotto il controllo pratico dei russi, cos\u00ec come era russo il comandante in capo, e le tensioni si protrassero a lungo ancora negli anni a venire. L'accordo venne cos\u00ec rinegoziato nel settembre 1993 e ancora nell'aprile 1994.\nNel 1995 i marinai in servizio nella Flotta erano circa 48.000, ripartiti in 14 sottomarini, 31 navi di superficie, 43 pattugliatori, 125 aerei e 85 elicotteri. A questi si aggiungeva una divisione per la difesa costiera (175 carri armati, 450 veicoli da supporto per la fanteria e 72 pezzi d'artiglieria) e una brigata di fanteria di marina (50 carri armati, 218 veicoli da supporto per la fanteria e 45 pezzi d'artiglieria). La situazione si sblocc\u00f2 parzialmente il 25 novembre 1995 quando Mosca accett\u00f2 di cedere 150 installazioni navali alla marina Ucraina, ma nel febbraio 1996 il ministro della difesa russo, Pavel Gra\u010d\u00ebv, ferm\u00f2 ogni ulteriore passo in avanti a causa dei disaccordi su dove sarebbero dovute sorgere le nuove basi russe.\nFinalmente, il 28 maggio 1997, Russia (primo ministro \u010cernomyrdin) e Ucraina (primo ministro Lazarenko) sottoscrissero un trattato per la scissione della Flotta del Mar Nero in due marine distinte e indipendenti l'una dall'altra: una sotto l'egida russa, l'altra sotto l'egida ucraina. Non vi sarebbero potuti essere pi\u00f9 di 25.000 militari russi nelle basi, e non vi avrebbero potuto alloggiare armi nucleari. Alla Russia l'Ucraina cedette inoltre la met\u00e0 circa delle basi fino al 2017, inclusa quella di Sebastopoli (condivisa dalle due marine), avendo per\u00f2 in cambio un tornaconto annuo di 98 milioni di $. L'accordo venne celebrato con un'esercitazione militare congiunta alla fine dell'anno, per essere poi ratificato dalla Rada ucraina nel marzo 1999. La marina ucraina si ritrov\u00f2 cos\u00ec con 44 navi da guerra e 80 navi ausiliarie ancorate nei porti di Odessa, O\u010dakiv, Chernomorskoe, Novoozernii, Feodosia e, base principale, Sebastopoli. Dal canto suo la Flotta russa del Mar Nero, sempre nel 1999, contava ancora circa 20.000 soldati in servizio.\nRimasero comunque punti aperti che non mancarono di generare dispute, come il controllo dei fari. Il 3 agosto 2005 ad esempio i soldati russi occuparono il faro di Sary\u010d: all'ordine del governo della Crimea di evacuare la zona, i russi risposero che obbedivano unicamente al loro quartier generale a Sebastopoli.\nNel settembre 2008 il presidente ucraino Viktor Ju\u0161\u010denko dichiar\u00f2 che la data del 2017 non sarebbe stata modificata e che in tale anno le navi russe avrebbero dovuto abbandonare le loro basi, tuttavia nel 2010 venne fissata come nuova data di ritiro delle navi il 2042, con ulteriore opzione fino al 2047. In ogni caso le dichiarazioni di Ju\u0161\u010denko indussero Mosca ad ampliare la base di Novorossijsk, nel Territorio di Krasnodar. Nel luglio 2007 il comandante della marina russa annunci\u00f2 che i lavori sarebbero stati completati nel 2012.\nUn altro punto di frizione tra i due Stati si ebbe quando nel giugno 2009 i servizi di sicurezza ucraini intimarono agli omologhi russi dell'FSB di lasciare il paese entro il 13 dicembre dell'anno, momento in cui avrebbero preso in carico la sicurezza delle navi e dei marinai russi in territorio ucraino. Per tutta risposta il Ministero degli Esteri russo annunci\u00f2 che, in linea con gli accordi bilaterali, gli agenti dell'FSB sarebbero rimasti al loro posto. Ancora, nell'ottobre-novembre del 2009 Mosca si lament\u00f2 con Kiev per alcune ispezioni effettuate dalle autorit\u00e0 ucraine a camion della Flotta del Mar Nero, sostenendo che simili azioni non facevano altro che danneggiare i rapporti bilaterali.\nRiguardo al gi\u00e0 citato (e controverso) accordo che ha prolungato la permanenza delle navi russe in Ucraina, esso venne firmato il 21 aprile 2010 dal presidente ucraino Viktor Janukovy\u010d e da quello russo Dmitrij Anatol'evi\u010d Medvedev in cambio della fornitura a un prezzo di favore del gas russo. Dopo sette anni di stop, a giugno sono quindi riprese le esercitazioni congiunte tra le due marine.\nJanukovy\u010d ridiede vita anche alla parte del trattato del 1997 in cui si permetteva alla Russia di allargare la potenza navale in Ucraina senza il permesso di Kiev, un aspetto fortemente contrastato dall'ex presidente Ju\u0161\u010denko.\nLa richiesta georgiana di navi.\nCome l'Ucraina, anche la Georgia chiese, in virt\u00f9 di basi e navi stazionanti nel proprio territorio, la spartizione della Flotta del Mar Nero con la Russia. Non ancora membro della Comunit\u00e0 degli Stati Indipendenti, la Georgia non era stata chiamata in causa nei negoziati del 1992 con l'Ucraina, inoltre alcune basi minori in Abcasia sfuggirono presto al controllo di Tbilisi. Ciononostante la Georgia fece domanda di navi nel 1996, ma la Russia rifiut\u00f2 ogni cessione del proprio materiale, e neanche la mediazione dell'Ucraina port\u00f2 a qualcosa. L'Ucraina si limit\u00f2 a fornire alla marina georgiana alcuni pattugliatori e ad addestrarne il personale. Infine, la Georgia rinunci\u00f2 del tutto alle proprie pretese con la Russia in cambio di una riduzione del debito attivo nei suoi confronti.\nLe navi russe della Flotta del Mar Nero ancorate in Georgia durante la seconda guerra in Ossezia del Sud hanno avuto uno scontro minore al largo dell'Abcasia con la piccola marina georgiana, fusa poi nel 2009 con la guardia costiera. Il presidente ucraino Ju\u0161\u010denko ordin\u00f2 alla marina di sbarrare l'ingresso nel porto di Sebastopoli alle navi russe di ritorno dalla Georgia, tuttavia all'atto pratico non ci fu nessun blocco e non si verificarono incidenti.\nProgetti di ampliamento.\nLe voci circa l'arrivo di nuove navi nella Flotta del Mar Nero sono state numerose e a volte contraddittorie. Il 3 dicembre 2009 il vicesindaco di Sebastopoli, Vladimir Kazarin, dichiar\u00f2 che la Flotta avrebbe potuto perdere la sua capacit\u00e0 operativa, un parere condiviso anche dai media russi. Le voci vennero smentite nell'aprile del 2010 dalla marina russa, che in un comunicato afferm\u00f2 di voler incrementare la forza della Flotta del Mar Nero entro il 2015 con quattro fregate e altrettanti sottomarini a propulsione diesel-elettrica. La notizia venne rafforzata appena due mesi dopo dal comandante in capo della marina russa, ammiraglio Vladimir Sergeyevich Vysotskiy, che annunci\u00f2 la decisione di modernizzare la Flotta entro il 2020 con quindici tra navi e sommergibili a compensare la dismissione degli incrociatori missilistici \"Ker\u010d\" e \"O\u010dakiv\", di un sottomarino diesel-elettrico e di alcune navi da supporto. Ulteriori precisazioni hanno quantificato i nuovi arrivi in sei fregate classe Admiral Gor\u0161kov, sei sottomarini classe Lada, due navi d'assalto anfibio classe Ivan Gren e quattro navi non meglio specificate. Gli aerei anfibi Beriev Be-12 saranno sostituiti entro il 2015 dagli Ilyushin Il-38, mentre si prevede di aggiornare entro lo stesso anno i bombardieri Sukhoi Su-24M allo standard M2.\nOrganizzazione.\nComponente navale.\nLa componente navale della Flotta del Mar Nero si \u00e8 molto ridimensionata in seguito alla spartizione della stessa avvenuta nel 1997, con l'Ucraina. Tuttavia, si tratta di una forza di notevoli dimensioni, ma occorre precisare che diverse unit\u00e0 maggiori hanno circa trent'anni. Tutte le unit\u00e0 navali hanno il comando a Sebastopoli.\nLe attivit\u00e0 di supporto sono gestite da tre dipartimenti. Nello specifico, abbiamo il Dipartimento navi da supporto, il Dipartimento di recupero ed il Dipartimento idrografico. Come le divisioni navali, anche i dipartimenti hanno i loro comandi a Sebastopoli.\nIl Dipartimento navi da supporto ha in carico circa cento navi. Le unit\u00e0 principali sono tre brigate e due divisioni.\nAccanto a tali unit\u00e0 ve ne sono altre minori. Tra queste, occorre ricordare il 58\u00ba Gruppo, a Fedosia, ed il 61\u00ba Gruppo a Novorossijsk.\nIl Dipartimento da recupero \u00e8 composto da tre divisioni.\nIl Dipartimento idrografico \u00e8 composto anch'esso da tre divisioni.\nIl Dipartimento Idrografico ha inoltre due distaccamenti: uno a Taganrog e l'altro a Novorossijsk.\nAviazione di marina.\nL'aviazione di marina della Flotta del Mar Nero ha il suo quartier generale a Sebastopoli. Al 2010 era cos\u00ec composta:"}
