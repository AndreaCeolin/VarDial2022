{"id": "1939453", "revid": "1904508", "url": "https://it.wikipedia.org/wiki?curid=1939453", "title": "Museo Pio-Clementino", "text": "Il Museo Pio-Clementino \u00e8 il complesso pi\u00f9 grande dei Musei Vaticani, sistemato nel \"Palazzetto del Belvedere\".\nDescrizione.\nFondato da Clemente XIV nel 1771 dopo l'acquisizione delle collezioni Mattei e Fusconi, esso venne ampliato dal suo successore, Pio VI, che gli diede un ingresso monumentale con l\u2019\"Atrio dei Quattro Cancelli\" e la \"Scala Simonetti\", da cui si accedeva all'atrio di ingresso, la \"Sala a croce greca\".\nIl museo oggi \u00e8 collocato in 12 sale, comprensive del Cortile Ottagono, e ospita importanti collezioni di epoca greca e romana.\nIl percorso standardizzato per la visita si svolge in senso opposto alla numerazione originaria delle sale, cominciando dalla \"Galleria dei Candelabri\" e dalla \"Sala della Biga\", e proseguendo nei seguenti ambienti:"}
{"id": "1939455", "revid": "1776051", "url": "https://it.wikipedia.org/wiki?curid=1939455", "title": "Linthe", "text": "Linthe \u00e8 un comune di abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM) ed \u00e8 parte della comunit\u00e0 amministrativa (\"Amt\") di Br\u00fcck.\nSuddivisione amministrativa.\nIl territorio comunale si divide in 3 zone (\"Ortsteil\"), corrispondenti al centro abitato di Linthe e a 2 frazioni:"}
{"id": "1939456", "revid": "285333", "url": "https://it.wikipedia.org/wiki?curid=1939456", "title": "Paul Smith (compositore)", "text": ""}
{"id": "1939457", "revid": "149727", "url": "https://it.wikipedia.org/wiki?curid=1939457", "title": "Alt Bork", "text": ""}
{"id": "1939458", "revid": "2156161", "url": "https://it.wikipedia.org/wiki?curid=1939458", "title": "Ritratto di Adriano", "text": "Il ritratto di Adriano del Museo Nazionale Romano di Roma \u00e8, secondo lo storico dell'arte Ranuccio Bianchi Bandinelli, una delle pi\u00f9 belle e fresche repliche del ritratto ufficiale dell'imperatore, eseguito dopo la sua presa di potere del 117 d.C.\nStoria e descrizione.\nL'effigie, della quale si conoscono numerose copie e riadattamenti anche postumi, faceva parte di un busto ufficiale. L'esempio del Museo Nazionale romano ha perduto le spalle, tranne una parte di quella destra dove si vede il \"paludamentum\", mentre il volto presenta una scheggiatura sul naso, ma per il resto \u00e8 quasi intatto. \nAdriano fu il primo imperatore romano a portare la barba, alla maniera dei filosofi greci, e in quest'opera ha il capo leggermente reclinato a sinistra, con una lieve torsione verso l'alto, che conferisce un tono di decisione e fermezza. \nLe superfici sono trattate con grande cura, levigate e uniformi per le guance e la fronte, con passaggi senza rottore alle delicate infossature degli occhi. Anche la barba e i capelli sono trattati con ciocche mosse e striate con finezza, mentre le sopracciglia sono accennate con piccoli tratti. \nVi si possono rintracciare due influenze: "}
{"id": "1939460", "revid": "149727", "url": "https://it.wikipedia.org/wiki?curid=1939460", "title": "Deutsch Bork", "text": ""}
{"id": "1939462", "revid": "287204", "url": "https://it.wikipedia.org/wiki?curid=1939462", "title": "Focolari di pietra", "text": "Focolari di pietra \u00e8 un romanzo fantasy storico del 2002 di Jean M. Auel, quinto libro della serie comunemente nota come \"I figli della Terra\".\nTrama.\nIl viaggio di Ayla e Giondalar \u00e8 finalmente giunto alla fine e i due giovani incontrano la trib\u00f9 degli Zelandoni. Tutto il libro ruota attorno alla tensione creata dalla gravidanza di Ayla e dalla sua accettazione da parte della gente di Giondalar. La giovane \u00e8 stata allevata da un clan di uomini di Neanderthal, conosciuti come \"testapiatta\" da parte degli Zelandoni e considerati alla stregua di animali. Per accettare Ayla quindi gli Zelandoni dovranno prima di tutto superare il loro pregiudizio nei confronti delle sue origini. Fortunatamente non tutti gli Zelandoni si dimostrano assolutamente convinti della correttezza delle proprie credenze.\nDue di loro, Echozar e Brukeval, sono di origini neandertaliane. Echozar non sembra farci molto caso, incoraggiato anche dalla storia di Ayla e dal matrimonio imminente con Gioplaia, cugina stretta di Giondalar (sorella da parte di padre). Brukeval invece rifiuta completamente le proprie radici e non vuole sentire ragioni.\nIntanto il primo amore di Giondalar, Zolena, \u00e8 diventata Zelandonai, la Prima tra le guide spirituali della trib\u00f9. Lei appoggia l'adozione di Ayla tra gli Zelandoni, se non altro per l'abilit\u00e0 della giovane nel curare, che si dimostra a volte quasi superiore a quella di Zelandonai stessa. Dopo che Ayla aiuta un cacciatore in fin di vita a vivere abbastanza da poter salutare per l'ultima volta la sua compagna, la Prima si convince che la giovane donna \u00e8 destinata a entrare a far parte degli Zelandonai (le guide spirituali, chiamate con il nome della trib\u00f9 poich\u00e9 vengono identificate con essa e non pi\u00f9 come semplici individui) cosicch\u00e9 possa essere accettata come guaritrice da parte di tutti."}
{"id": "1939465", "revid": "1750468", "url": "https://it.wikipedia.org/wiki?curid=1939465", "title": "Ned Washington", "text": ""}
{"id": "1939473", "revid": "767487", "url": "https://it.wikipedia.org/wiki?curid=1939473", "title": "Liu Xiang (autore)", "text": "Biografia.\nLiu Xiang fu il compilatore del primo catalogo della biblioteca imperiale, e cur\u00f2 la prima edizione del \"Shan Hai Jing\". Appassionato collezionista di antiche storie, cur\u00f2 le raccolte del \"Zhan Guo Ce\", del \"Xinxu\" (\u65b0\u5e8f), dello \"Shuoyuan\" (\u8aaa\u82d1), del \"Lien\u00fc zhuan\" e probabilmente del \"Liexian Zhuan\". Suo figlio, Liu Xin, svilupp\u00f2 il sistema astronomico della \"concordanza tripla\"."}
{"id": "1939476", "revid": "198277", "url": "https://it.wikipedia.org/wiki?curid=1939476", "title": "Odone Federzoni", "text": "Carriera.\nSchiacciatore, crebbe nell'Avia Pervia Modena sotto la guida di Franco Anderlini; con il club emiliano vinse cinque scudetti (1957, 1959, 1960, 1962 e 1962-63). Milit\u00f2 in Nazionale in 32 occasioni tra il 1958 (esordio a Praga, il 30 agosto, Ungheria-Italia 3-0) e il 1961 (ultima partita Cecoslovacchia-Italia 3-0, ancora a Praga, il 17 novembre).\nInizi\u00f2 la carriera di allenatore nel 1963, alla guida della La Torre di Reggio nell'Emilia (all'esordio ottenne la promozione in Serie A); alla guida della Virtus Bologna vinse due scudetti, nel 1965-66 e nel 1966-67, quest'ultimo con punteggi record. Nel 1970 fu chiamato alla guida dell'Italia, con cui vinse la medaglia d'oro alle Universiadi di Torino, primo successo a livello di competizioni mondiali per la Nazionale azzurra.\nNegli anni ottanta allen\u00f2 le compagini femminili di Reggio Emilia e Modena in A1, chiudendo pi\u00f9 volte al secondo posto nel periodo d'oro della Teodora Ravenna di Sergio Guerra. Pi\u00f9 recentemente ha seguito una squadra dilettantistica femminile di Pavullo nel Frignano, che ha guidato alla promozione in Serie B1."}
{"id": "1939478", "revid": "33277", "url": "https://it.wikipedia.org/wiki?curid=1939478", "title": "Costanza Anna Maria Starace", "text": ""}
{"id": "1939480", "revid": "1776051", "url": "https://it.wikipedia.org/wiki?curid=1939480", "title": "Planebruch", "text": "Planebruch \u00e8 un comune di abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM) ed \u00e8 parte della comunit\u00e0 amministrativa (\"Amt\") di Br\u00fcck.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "1939482", "revid": "149727", "url": "https://it.wikipedia.org/wiki?curid=1939482", "title": "Cammer", "text": ""}
{"id": "1939483", "revid": "149727", "url": "https://it.wikipedia.org/wiki?curid=1939483", "title": "Damelang-Freienthal", "text": ""}
{"id": "1939485", "revid": "149727", "url": "https://it.wikipedia.org/wiki?curid=1939485", "title": "Damelang", "text": ""}
{"id": "1939487", "revid": "149727", "url": "https://it.wikipedia.org/wiki?curid=1939487", "title": "Freienthal", "text": ""}
{"id": "1939488", "revid": "149727", "url": "https://it.wikipedia.org/wiki?curid=1939488", "title": "Oberj\u00fcnne", "text": ""}
{"id": "1939497", "revid": "66387", "url": "https://it.wikipedia.org/wiki?curid=1939497", "title": "Forze Armate Italiane", "text": ""}
{"id": "1939504", "revid": "256896", "url": "https://it.wikipedia.org/wiki?curid=1939504", "title": "Corpo delle Capitanerie di Porto - Guardia Costiera", "text": ""}
{"id": "1939510", "revid": "729019", "url": "https://it.wikipedia.org/wiki?curid=1939510", "title": "A-001", "text": "A-001 \u00e8 stata una missione della NASA del programma Apollo per testare per la seconda volta il sistema di aborto del Programma Apollo.\nScopi del lancio.\nLa missione-001 \u00e8 stata la seconda della serie di test condotti per dimostrare che il sistema di emergenza poteva tranquillamente rimuovere il modulo di comando in condizioni critiche di aborto della missione. A differenza del Pad Abort Test-1, in cui \u00e8 stato acceso il sistema di emergenza a livello del terreno, in questa missione \u00e8 stata dimostrata la capacit\u00e0 del sistema di fuga nella funzione di spinta del modulo di comando a distanza di sicurezza dal veicolo di lancio.\nIl veicolo lanciato \u00e8 stato il secondo della serie dei razzi Little Joe II, i quali sono stati sviluppati per eseguire i primi test sul sistema di emergenza durante le fasi di lancio (Launch Escape System). Il razzo Little Joe II era spinto da sette motori a propellente solido"}
{"id": "1939516", "revid": "767487", "url": "https://it.wikipedia.org/wiki?curid=1939516", "title": "Un amore a Roma", "text": "Un amore a Roma \u00e8 un film del 1960 diretto da Dino Risi, tratto dall'omonimo romanzo di Ercole Patti del 1956.\nTrama.\n Adattato dal romanzo di Ercole Patti, questo \u00e8 un film insolitamente serio di Dino Risi senza il suo consueto mordente satirico, ma vale comunque la pena guardarlo. L'attore americano Peter Baldwin interpreta Marcello, un uomo bello e intelligente che ha un grande successo con le donne. Lascia la capricciosa Fulvia, interpretata da Elsa Martinelli e si mette con la giovanissima e piacente Anna (Mylene Demongeot) di cui, dopo averla sedotta in un incontro breve al quale lui asserisce di non voler attribuire alcuna importanza, col tempo si infatua. Alla fine, dopo aver avuto amare conferme della infedelt\u00e1 di Anna, la quale vive una dimensione dell'amore orientata al solo presente, trova la forza di lasciarla e ha una vera possibilit\u00e0 di felicit\u00e0 (una felicit\u00e0 \"guidata\" dalla nuova compagna, ma pi\u00f9 subita che anelata) con la bella Eleonora, interpretata dall'austriaca Maria Perschy. In mani minori questo potrebbe facilmente essere un melodramma di cattivo gusto ma la regia esperta di Risi del suo cast sostiene il nostro interesse in modo che i destini dei protagonisti ci coinvolgano. Alla fine si intuisce che Fulvia ed Eleonora se la passeranno molto meglio di Anna e Marcello, i cui futuri sembrano entrambi piuttosto cupi. Ottima fotografia di Mario Montuori e bella colonna sonora di Carlo Rustichelli. Questa \u00e8 senza dubbio l'ora pi\u00f9 bella di Baldwin prima di trovare il successo come regista televisivo, mentre le tre attrici principali sono eccellenti, specialmente Demongeot che ha il ruolo pi\u00f9 sensuale e lo interpreta al meglio. Elsa e Maria non sono pi\u00f9 con noi ma Mylene \u00e8 ancora al lavoro. C'\u00e8 un inestimabile cameo di Vittorio de Sica come regista di un film di tema classicheggiante, come andavan molto allora. Anche se questo dovrebbe essere rigorosamente nella sezione 'curiosit\u00e0', non si pu\u00f2 fare a meno di menzionare che Baldwin sarebbe diventato per alcuni anni il genero di de Sica."}
{"id": "1939517", "revid": "599013", "url": "https://it.wikipedia.org/wiki?curid=1939517", "title": "Palladio d'oro", "text": "La Palladio d'oro \u00e8 un premio promosso dall'amministrazione comunale di Vicenza che viene consegnato a personaggi di spicco della cultura italiana.\nNato su idea e progetto dello scultore Francesco Rienzi e per volont\u00e0 dell'allora sindaco Enrico H\u00fcllweck nel 2003, il premio consiste in una penna stilografica d'oro, intarsiata a mano con elementi architettonici palladiani (specificatamente: Villa Emo, Villa Caldogno, la Basilica Palladiana, Palazzo Chiericati e Villa Capra detta la Rotonda). Il cappuccio \u00e8 decorato di lapislazzuli e presenta, sulla sommit\u00e0, lo stemma del comune. L'oggetto nasce per riassumere in s\u00e9 le eccellenze che hanno contraddistinto nel passato e nel presente la citt\u00e0 di Vicenza: l'architettura di Andrea Palladio e l'arte orafa.\nI personaggi che hanno ricevuto il premio sono:\nIl progetto.\n\u201cLa Palladio\u201d \u00e8 il risultato di una ricerca volta ad estrapolare motivi decorativi e criteri progettuali riscontrabili nella maggior parte delle architetture palladiane, e l'osservazione guidata proposta di seguito chiarisce in modo pi\u00f9 dettagliato come il legame tra il grande architetto vicentino sia riconoscibile in ciascun dettaglio della penna. Non per questo \u201cLa Palladio\u201d va ritenuta il frutto di una sintesi dell'opera palladiana ma piuttosto di un'astrazione, in cui i riferimenti e le ispirazioni pi\u00f9 dirette sono liberamente interpretate e mediate dalle necessit\u00e0 tecnico-formali dettate dalla specificit\u00e0 dell'oggetto penna.\nIl primo elemento formale-decorativo di forte impatto visivo che caratterizza \u201cLa Palladio\u201d \u00e8 senza dubbio quello che richiama il frontone dentellato nella parte alta del cappuccio. Tale motivo architettonico, di chiara matrice classica e assai ricorrente nelle celeberrime ville palladiane, \u00e8 stato rappresentato in modo che guardando la penna frontalmente (ovvero con il fermaglio rivolto verso l'osservatore) fosse possibile cogliere all'istante l'idea di casa, e quindi di architettura, offrendo uno scorcio ideale sulla sommit\u00e0 decorata di un timpano; un particolare che richiama su di s\u00e9 l'attenzione in modo del tutto evidente anche per la voluta discontinuit\u00e0 di materiale e colore realizzata grazie alle capacit\u00e0 combinate di artigiani abili nella lavorazione dell'oro e della pietra.\nNon casuale, naturalmente, la scelta della pietra, il lapislazzulo che, felicemente abbinato all'oro, completa e arricchisce \u201cLa Palladio\u201d dal punto di vista decorativo; il richiamo naturalistico \u00e8 palese non solo per il fatto che la pietra in quanto tale \u00e8 essa stessa elemento naturale, ma perch\u00e9 per le sue caratteristiche estetiche, un blu intenso non uniforme \u201cpunteggiato di stelle\u201d, \u00e8 parso che il lapislazzulo fosse perfetto per costituire lo sfondo di un timpano.\nIl motivo decorativo geometrico utilizzato nella parte centrale del cappuccio \u00e8 ripreso da quello adottato pi\u00f9 volte dal Palladio nei serramenti delle triple aperture ad arco, le \u201cserliane\u201d, che disegnano tipicamente le facciate delle sue ville (per es. Villa Caldogno, Villa Emo). Questo semplice decoro che \u201cvestiva\u201d gli ampi archi vetrati costituiva l'unico filtro tra gli spazi interni ed esterni consentendo una grande permeabilit\u00e0 visiva verso i giardini e la campagna, un altro modo di sottolineare il forte legame tra architettura e natura e un eccellente spunto grafico per l'arricchimento estetico de \u201cLa Palladio\u201d.\nUno degli elementi architettonici pi\u00f9 utilizzati nelle ville palladiane per \u201ccucire\u201d lo spazio costruito con l'ambiente esterno (la campagna veneta e gli splendidi giardini) \u00e8 la scalinata. Su \u201cLa Palladio\u201d le linee circolari di dislivello che assottigliano la penna rappresentano le scalinate e sono presenti sul cappuccio, nella parte inferiore, ed estesamente sul corpo, in modo regolare nella parte centrale e \u201ca sfumare\u201d verso l'infinito nella parte bassa.\nLa parte alta del corpo della penna, quella celata dal cappuccio, ossia il puntale, \u00e8 ispirata ad una forma classica rinascimentale molto utilizzata per la realizzazione degli elementi verticali delle balaustre e naturalmente molto presente nelle architetture del Palladio (nonch\u00e9 in molti degli affreschi che abbelliscono gli interni delle ville). L'armoniosa morbidezza del profilo del puntale si contrappone alla rigida geometria della parte restante del corpo-penna; questa forma per\u00f2 non risponde ad una semplice scelta estetica ma risolve perfettamente le necessit\u00e0 funzionali ed ergonomiche ovvero quelle di dare alloggiamento al corpo-scrittura e consentire al tempo stesso una comoda impugnatura. Il collarino del puntale \u00e8 arricchito da una coroncina dentata che riprende in orizzontale il motivo estetico del frontone.\nDal puntale emerge il pennino de \u201cLa Palladio\u201d lo strumento tecnico per eccellenza di ogni penna: la sua linea, pur vincolata dalla funzione, risulta morbida e vicina a quella armoniosa del puntale. Il richiamo al maestro vicentino tuttavia \u00e8 reso esplicito dal disegno e dalle scritte che anche questo elemento reca incise: una sintesi della pianta de \u201cLa Rotonda\u201d, la pi\u00f9 celebre delle ville palladiane, e una sigla APV, \u00e8 riportata in forma di bassorilievo sul fondello del corpo-penna.\nL'elemento estetico-decorativo tradizionalmente deputato a conferire valore ad una penna \u00e8 la fascetta terminale del cappuccio, riproposta in questo caso in corrispondenza del fondello del corpo: \u201cLa Palladio\u201d, con la realizzazione di questi decori, coglie l'opportunit\u00e0 di mostrare una volta di pi\u00f9 l'abilit\u00e0 artigiana degli orafi vicentini. Le due fascette ripropongono l'elemento architettonico classico della trabeazione presente in numerose opere del Palladio (per es. la chiusura superiore della loggia di Casa Cornaro, Palazzo Chiericati, La Basilica di Vicenza, Villa Pisani); il motivo a metope e triglifi \u00e8 intervallato da elementi in lapislazzulo incastonati.\nNe \u201cLa Palladio\u201d il cappuccio costituisce l'elemento in cui si concentrano maggiormente i riferimenti concettuali all'arte dell'architetto vicentino; si \u00e8 deciso di celebrare la citt\u00e0 veneta inserendo sulla sommit\u00e0 della testa in lapislazzulo un terminale circolare sul quale \u00e8 inciso un emblema, lo Stemma del Comune di Vicenza (nel quale ovviamente la corona patriziale Veneta, le medaglie al valor militare e i rami di quercia e alloro sono rappresentati in forma stilizzata).\nIl cappuccio si completa con il fermaglio, un particolare di notevole spicco in cui il forte vincolo formale dato dalla funzione che deve assolvere ha \u201csuggerito\u201d al progettista la sua definizione estetica. L'immagine di un pennacchio che emerge dal tetto di una villa e ritaglia una porzione di cielo \u00e8 quella che si \u00e8 cercato di interpretare: ne \u201cLa Palladio\u201d l'asta della clip riprende la forma di un pennacchio rovesciato e l'inserto in lapislazzulo ripropone liberamente quel \u201critaglio di cielo\u201d da cui prende ispirazione.\nL'intera penna e ciascuno dei suoi elementi sono stati dimensionati rispettando l'unit\u00e0 di misura adottata dal Palladio, il Piede Vicentino che si suddivide in dodici once e quattro minuti; per necessit\u00e0 progettuali la pi\u00f9 piccola frazione del Piede \u00e8 stata ulteriormente divisa in quattro parti. La penna misura in altezza 178,5 mm, ovvero l'equivalente esatto di mezzo Piede Vicentino, ed \u00e8 in rapporto 10:1 con la sua larghezza (diametro).\nTra gli elementi decorativo/evocativi presenti sulla penna, il motivo a metope e triglifi della trabeazione e il disegno della pianta de \u201cLa Rotonda\u201d sono quelli riproposti sul cofanetto previsto per custodire \u201cLa Palladio\u201d: la trabeazione ha qui un valore puramente decorativo di stampo classico e incornicia la pianta della villa che probabilmente rappresenta pi\u00f9 di ogni altra l'idea di perfezione e armonia ricercata dal Palladio nelle sue opere. Il modo in cui si manifestano l'amore per la simmetria, il rapporto tra gli spazi interni, realizzato mediante l'uso dei numeri \u201cperfetti\u201d 10 e 6 che si ritrovano nelle proporzioni delle stanze interne, e lo stretto legame tra ambiente costruito e ambiente naturale, danno a questa splendida architettura un valore altamente simbolico e rappresentativo della figura e delle opere di Andrea Palladio."}
{"id": "1939520", "revid": "729019", "url": "https://it.wikipedia.org/wiki?curid=1939520", "title": "A-004", "text": "A-004 \u00e8 stata una missione compiuta dalla NASA durante il programma Apollo al fine di valutare alcuni sottosistemi. In particolare \u00e8 stata l'ultima a collaudare i sistemi di salvataggio."}
{"id": "1939521", "revid": "155634", "url": "https://it.wikipedia.org/wiki?curid=1939521", "title": "Canalone", "text": ""}
{"id": "1939523", "revid": "72396", "url": "https://it.wikipedia.org/wiki?curid=1939523", "title": "Header Error Control", "text": "L'Header Error Control (HEC) \u00e8 l'ultimo campo presente nella cella ATM e consiste di un codice di tipo CRC a 8 bit calcolato unicamente sull'intestazione della cella ATM.\nSi ottiene dividendo i 32 bit dei primi quattro byte dell'intestazione per il polinomio formula_1. Viene poi eseguita un'operazione di OR esclusivo tra il resto a 8 bit di questa divisione e il valore binario 01010101 (detto anche classe laterale). Il risultato viene infine inserito e trasmesso nel campo HEC.\nIn ricezione, il codice HEC viene ricalcolato localmente sulla base dell'intestazione ricevuta e poi confrontato con il valore trasmesso. Nel caso di coincidenza, l'intestazione si considera come correttamente ricevuta e si procede con l'elaborazione dei dati della cella. Nel caso di non coincidenza, il codice \u00e8 in grado di stabilire se l'errore si \u00e8 verificato su un singolo bit o su pi\u00f9 bit dell'intestazione. Nel caso del singolo bit errato, il codice consente anche di correggere l'errore, ricostruendo cos\u00ec l'intestazione originale corretta; la cella viene quindi considerata valida ed \u00e8 possibile procedere con l'elaborazione. Nel caso invece di errori multipli, non essendone possibile la correzione, l'intestazione viene considerata come non valida e la cella associata viene scartata."}
{"id": "1939524", "revid": "158913", "url": "https://it.wikipedia.org/wiki?curid=1939524", "title": "Stanze di Raffaello", "text": "Le \"Stanze\" di Raffaello sono quattro sale in sequenza che fanno parte dei Musei Vaticani e sono cos\u00ec chiamate perch\u00e9 affrescate dal grande pittore urbinate e dagli allievi della sua bottega.\nStoria.\nGiulio II, pochi anni dopo l'inizio del suo pontificato, si rifiut\u00f2 di utilizzare l'Appartamento Borgia, indissolubilmente legato al suo predecessore Alessandro VI. Testimonia una nota del suo cerimoniere Paride Grassi: \"non volebat videre omni hora figuram Alexandri praedecessoris sui\" (\"non voleva vedere in ogni istante l'immagine del suo predecessore Alessandro\"). Per questo scelse alcuni ambienti al secondo piano del Palazzo Apostolico nell'ala settentrionale, frutto delle ricostruzioni parziali di Niccol\u00f2 V.\nSecondo quanto testimonia Vasari questi ambienti presentavano gi\u00e0 decorazioni quattrocentesche importanti, con alcune pareti affrescate da Piero della Francesca, Benedetto Bonfigli, Andrea del Castagno, Luca Signorelli e Bartolomeo della Gatta.\nIn un primo tempo la ridecorazione degli ambienti venne affidata a un gruppo di artisti tra cui Pietro Perugino, il Sodoma, Baldassarre Peruzzi, il Bramantino e Lorenzo Lotto, oltre al tedesco Johannes Ruysch, specialista nelle grottesche. Perugino ad esempio lavor\u00f2 alla volta della Stanza dell'Incendio nel 1508, ma il suo lavoro non piacque al papa che lo liquid\u00f2 velocemente.\nFu probabilmente Bramante, architetto pontificio incaricato di ricostruire la Basilica vaticana, a suggerire al pontefice il suo conterraneo Raffaello Sanzio, a quell'epoca di stanza tra Firenze, l'Umbria e le Marche, reduce da un clamoroso successo con la \"Pala Baglioni\" a Perugia. Non \u00e8 chiaro quando il pittore giunse a Roma: sicuramente il 21 aprile 1508 era ancora a Firenze (lettera allo zio Simone della Ciarla), mentre il 13 gennaio 1509 era gi\u00e0 accreditato alla tesoreria pontificia per un ordine di pagamento, verosimilmente legato alla Stanza della Segnatura. Probabilmente l'urbinate si aggiunse nel corso degli ultimi mesi del 1508.\nIl pontefice, soddisfatto dei primi saggi del pittore, gli affid\u00f2 presto la decorazione dell'intera impresa, senza esitare a distruggere tutto il lavoro dei suoi predecessori, come testimoni\u00f2 anche Vasari, salvando solo l'ambiente della Niccolina. L'incarico venne inoltre confermato da Leone X, quindi il Sanzio, coadiuvato da un cospicuo numero di aiutanti, lavor\u00f2 all'impresa, stanza dopo stanza, fino alla morte nel 1520, mentre i suoi seguaci completarono la decorazione su suo disegno fino al 1524. Le Stanze vennero usate dai vari papi con poche alterazioni fino a Gregorio XIII. \nDurante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. Infatti, venne espresso il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la chiesa di San Luigi dei Francesi a Roma.\nDescrizione.\nDa ovest a est si susseguono una serie di ambienti di forma rettangolare, che presero il nome dagli affreschi situati. Si incontrano cos\u00ec la Stanza dell'Incendio, la Stanza della Segnatura, la Stanza di Eliodoro e la Sala di Costantino (nella visita turistica si fa di solito il percorso inverso, passando per un balcone cinquecentesco sul Cortile del Belvedere). Le prime tre sono coperte da volta a crociera e misurano circa 7 metri per 8; la quarta 10x16. Queste sono le stanze interessate dagli affreschi di Raffaello.\nA questo complesso si aggiungono Sala dei Chiaroscuri o dei Palafrenieri, gi\u00e0 affrescata su disegni di Raffaello nel 1517 (distrutti sotto Paolo IV e sostituiti da altri ordinati da Gregorio XIII nel 1582), la cappella Niccolina (cappella privata del papa, affrescata dal Beato Angelico ai tempi di Niccol\u00f2 V), la Loggia sul cortile di San Damaso, la Loggetta e il \"cubiculum\", ossia la camera da letto del pontefice. Di questi ambienti sono oggi visitabili le Stanze raffaellesche, passaggio obbligato nel percorso che conduce alla Cappella Sistina, e la Niccolina, mentre gli altri ambienti, di dimensioni pi\u00f9 contenute e pi\u00f9 difficili da sorvegliare, sono accessibili solo agli studiosi.\nA maggio 2017 \u00e8 stato apportato un nuovo progetto di illuminazione per i Musei Vaticani sviluppato dall\u2019azienda tedesca Osram, in collaborazione con l\u2019Universit\u00e0 di Pannonia.\nStanza della Segnatura.\nL'ambiente prende il nome dal pi\u00f9 alto tribunale della Santa Sede, la \"Segnatura Gratiae et Iustitiae\", presieduto dal pontefice e che usava riunirsi in questa sala. La celebrazione delle categorie del sapere negli affreschi (teologia, filosofia, poesia e giurisprudenza), ha fatto pensare che originariamente la sala fosse destinata a ospitare lo studiolo e la biblioteca del papa.\nNelle scene principali Raffaello si rifiut\u00f2 di operare una semplice galleria di ritratti, come avevano fatto ad esempio Perugino nel Collegio del Cambio o Pinturicchio nell'Appartamento Borgia, ma cerc\u00f2 di coinvolgere i personaggi in un'azione, caratterizzandoli con moti ed espressioni. Ci\u00f2 \u00e8 particolarmente evidente sin nel primo affresco, la \"Disputa\". Temi tipici del Rinascimento, come la concordanza tra sapienza antica e moderna, pagana e cristiana, la poesia come fonte di rivelazione e conoscenza, la giustizia come culmine delle virt\u00f9 etiche, vengono cos\u00ec a essere rappresentate tramite azioni, in maniera del tutto naturale e diretta. Al posto delle rappresentazioni ermetiche dei suoi predecessori Raffaello cre\u00f2 scene che dovevano apparire concrete ed eloquenti, familiari grazie alla straordinaria padronanza del mezzo pittorico.\nQuesti gli affreschi alle pareti:\nRaffaello inoltre affresc\u00f2 la volta, con motivi che completano e chiariscono il tema delle pareti. Lo schema che si evince \u00e8 il seguente: \nStanza di Eliodoro.\nMentre la Stanza della Segnatura era in via di completamento, Raffaello, nell'estate del 1511, incominci\u00f2 a elaborare i disegni per la decorazione della stanza successiva, destinata a sala delle Udienze. A giugno il papa era tornato a Roma dopo una campagna militare disastrosa contro i francesi, che aveva comportato la perdita di Bologna e la continua minaccia degli eserciti stranieri nella penisola.\nIn quel momento di incertezza politica venne deciso un programma decorativo che sottolineasse la protezione accordata da Dio alla sua Chiesa in alcuni momenti della sua storia, descrivendo interventi miracolosi contro nemici interni ed esterni, e affidandosi al culto dell'eucaristia, particolarmente caro al papa.\nLa decorazione ebbe luogo tra la seconda met\u00e0 del 1511 e il 1514, con un pagamento a saldo al Sanzio datato 1\u00ba agosto 1514.\nQuattro gli affreschi alle pareti:\nNella volta Raffaello ha rappresentato quattro episodi biblici. Rispetto alla stanza precedente appaiono evidenti le novit\u00e0 stilistiche, derivate dal confronto con Michelangelo e con i coloristi veneti. Le scene sono pi\u00f9 concitate, con ombre pi\u00f9 profonde, colori pi\u00f9 densi, composizioni in cui la ricerca di simmetria si fa pi\u00f9 libera e sciolta, fino alla prima scena completamente asimmetrica, l'\"Incontro di Leone Magno con Attila\", anche per la contrapposizione tra la furia degli Unni e il pacato avanzare del papa, sicuro della propria infallibilit\u00e0 garantita dalla protezione divina.\nLo schema \u00e8 il seguente: \nStanza dell'Incendio di Borgo.\nLa Stanza dell'Incendio di Borgo fu l'ultima in cui \u00e8 riscontrabile un intervento diretto di Raffaello. L'esecuzione degli affreschi venne affidata in larghissima parte agli aiuti (Giulio Romano, Giovan Francesco Penni, Giovanni da Udine e altri) poich\u00e9 il maestro era ormai preso da altre commissioni papali, prime fra tutti gli arazzi della Sistina e l'architettura della Basilica vaticana, dove il Sanzio aveva preso l'incarico di Bramante dopo la sua morte.\nStudi approfonditi hanno messo in luce la frenetica attivit\u00e0 raffaellesca di quegli anni, sottolineando il fiorire ininterrotto di idee e soluzioni di grande innovazione, tanto da lasciare necessariamente indietro le possibilit\u00e0 di esecuzione diretta di un cos\u00ec gran numero di iniziative. Inoltre \u00e8 incontestato come nell'opera degli allievi qualcosa dell'idea originale venga inevitabilmente tradita, senza per questo diminuire il valore dell'ideazione iniziale. Nell\"'Incendio di Borgo\", il primo degli affreschi e quello in cui la mano di Raffaello \u00e8 pi\u00f9 presente, appaiono evidenti i motivi ripresi da Michelangelo, che anticipano stilemi del manierismo.\nGli affreschi vennero realizzati tra il 1514 e il 1517. Il tema principale \u00e8 quello di esaltare la figura di papa Leone X attraverso storie tratte dalla vita di altri due papi con lo stesso nome: Leone III e Leone IV. Ciascuna scena contiene allusioni al pontificato attuale e numerose citazioni classiche e letterarie tipiche della corte pontificia.\nQuattro gli affreschi alle pareti:\nLa volta risale invece alle decorazioni di Perugino, create tra il 1507 e il 1508 sotto Giulio II, che Raffaello mantenne forse per una sorta di affezione verso l'antico maestro. Lo schema \u00e8 il seguente:\nSala di Costantino.\nLa Sala di Costantino, quarta e ultima Stanza dell'appartamento, venne commissionata a Raffaello da Leone X nel 1517, come ricorda Vasari nelle vite del Sanzio e di Giovan Francesco Penni. Il maestro per\u00f2, negli ultimi frenetici anni di vita, fece in tempo solo a preparare i cartoni, morendo nel 1520. L'opera \u00e8 quindi datata dal 1520 fino al 1524 quando, ormai sotto Clemente VII, Giulio Romano, evidentemente libero da impegni col papa, part\u00ec per Mantova. A Raffaello \u00e8 attribuita l'ideazione del complesso decorativo, ma l'intera stesura e probabilmente anche la composizione delle scene nella parete spetta agli allievi.\nIl tema iconografico principale, le storie di Costantino Magno, mira all'esaltazione della Chiesa, della sua vittoria sul paganesimo e al suo insediamento nella citt\u00e0 di Roma. Si tratta di una celebrazione storico-politica che proseguiva le riflessioni della seconda e della terza stanza.\nLa sala misura 10x15 metri, con le quattro scene principali che simulano arazzi appesi alle pareti. Ai lati, tra nicchie con figure allegoriche, si trovano figure di pontefici tra angeli. La stesura \u00e8 riferita a Giulio Romano, Giovan Francesco Penni, Raffaellino del Colle. Perin del Vaga dipinse gli sguanci nelle pareti. Il soffitto originario era composto da travi lignee. Nel 1582, sotto Gregorio XIII, venne sostituito da volte e decorato da affreschi, con il \"Trionfo della religione cristiana\", affidati al pittore siciliano Tommaso Laureti e completati nel 1585.\nQuattro sono gli affreschi principali:"}
{"id": "1939525", "revid": "289247", "url": "https://it.wikipedia.org/wiki?curid=1939525", "title": "Italia ai Giochi Olimpici estivi 2008", "text": ""}
{"id": "1939527", "revid": "729019", "url": "https://it.wikipedia.org/wiki?curid=1939527", "title": "AS-201", "text": "AS-201 \u00e8 stata una missione della NASA del programma Apollo che per la prima volta utilizzava un razzo Saturn IB. Si tratt\u00f2 di un volo suborbitale privo di equipaggio con lo scopo di testare i moduli di comando e di servizio Apollo (CSM). Gli obiettivi erano inoltre verificare l'integrit\u00e0 strutturale, i carichi di lancio, la separazione degli stadi e il funzionamento dei sottosistemi del Saturn IB e valutare i sottosistemi della navicella spaziale Apollo, lo scudo termico e le strutture di supporto della missione."}
{"id": "1939528", "revid": "115813694", "url": "https://it.wikipedia.org/wiki?curid=1939528", "title": "Terra mia", "text": ""}
{"id": "1939532", "revid": "767487", "url": "https://it.wikipedia.org/wiki?curid=1939532", "title": "Magyarkereszt\u00far", "text": "Magyarkereszt\u00far \u00e8 un comune di 478 abitanti situato nella provincia di Gy\u0151r-Moson-Sopron, nell'Ungheria nordoccidentale. "}
{"id": "1939535", "revid": "767487", "url": "https://it.wikipedia.org/wiki?curid=1939535", "title": "Karpaty (nave appoggio sottomarini)", "text": "La Karpaty (progetto 530 secondo la classificazione russa) \u00e8 l'unica nave costruita di quella che, in occidente, \u00e8 nota come classe Nepa. Si tratta di una nave progettata per svolgere operazioni di supporto ai sottomarini in difficolt\u00e0, in particolare salvataggio e recupero degli equipaggi.\nOggi non \u00e8 pi\u00f9 operativa.\nTecnica.\nLa \"Karpaty\" \u00e8 una nave progettata per svolgere operazioni di recupero sottomarini e salvataggio equipaggi. Si tratta di un mezzo estremamente ben equipaggiato, con una speciale poppa rialzata munita di estensori verso il mare, in modo da rendere molto pi\u00f9 agevoli le operazioni di recupero. Tali operazioni sono rese possibili da:\nInoltre, fanno parte della dotazione di bordo una campana di salvataggio, due minisommergibili e numerose camere di ricompressione.\nIl servizio.\nLa \"Karpaty\", costruita presso il cantiere navale di Nikolayev, entr\u00f2 in servizio il 29 marzo 1967. Di base a Kron\u0161tadt dal novembre 1988, non ha pi\u00f9 preso il mare dal 1994 ed \u00e8 stata definitivamente posta in riserva nel 2004."}
{"id": "1939536", "revid": "599013", "url": "https://it.wikipedia.org/wiki?curid=1939536", "title": "F\u00e1bio dos Santos Barbosa", "text": "Carriera.\nCresciuto nell'Esporte Clube Santo Andr\u00e9 ha trascorso la maggior parte della sua carriera in Brasile, a parte una breve esperienza in Portogallo nel Nacional de Madeira. Torna in Europa nel gennaio del 2007, all'Olympique Lyonnais. Il 10 febbraio disputa il suo primo match nella Ligue 1 in Lione-FC Lorient e, dopo un inizio difficile, riesce a mettersi in mostra nell'autunno successivo. Nel gennaio del 2008 viene dato in prestito al San Paolo per ragioni personali, ma gi\u00e0 durante l'estate successiva torna in Francia.\nIl 14 maggio 2009 rescinde il contratto con l'Olimpique Lione.\n&lt;br&gt;Il 26 aprile 2010 ritorna al Cruzeiro."}
{"id": "1939537", "revid": "6923", "url": "https://it.wikipedia.org/wiki?curid=1939537", "title": "M\u00e1riak\u00e1lnok", "text": "M\u00e1riak\u00e1lnok (in tedesco: \"Gahling\" ) \u00e8 un comune di abitanti situato nella provincia di Gy\u0151r-Moson-Sopron, nell'Ungheria nordoccidentale.\nPosizione.\nM\u00e0riak\u00e1lnok \u00e8 un antico luogo di pellegrinaggio, uno dei pi\u00f9 famosi insediamenti di Szigetk\u00f6z. Si trova a 5\u00a0km a est di Mosonmagyar\u00f3v\u00e1r. Mosonmagyar\u00f3r \u00e8 stato collegato al fiume Mosoni-Duna dal 1928 con un ponte di ferro. La strada di collegamento che collega la strada principale di Szigetk\u00f6z \u00e8 parte integrante della regione economica e turistica di Szigetk\u00f6z. A causa del traffico merci pi\u00f9 piccolo, il traffico di biciclette \u00e8 condotto in modo sicuro su una strada ciclabile gi\u00e0 su questo tratto.\nNel 1950 il villaggio fu attaccato da Hal\u00e1szi a M\u00e1riak\u00e1lnok, che per\u00f2 ha fatto parte di Hal\u00e1szi dal 1976.\nSociet\u00e0.\nEvoluzione demografica.\nSecondo il censimento del 2011, il villaggio di M\u00e1riak\u00e1lnok aveva abitanti. In termini di etnia, la maggior parte delle persone (81%) sono magiari (ungheresi), con una minoranza di tedeschi (7,9%), slovacchi (2,3%), rumeni (9,3%), rom (Roma) (0,2%), croati, serbi e ucraini (0,1%). L'affiliazioneone etnica \u00e8 sconosciuta per lo 0,7% della popolazione.\nIn termini di religiosi, la maggior parte dei residenti (52,8%) sono cattolici romani, c'\u00e8 una minoranza di atei (13,9%), protestanti (2,2%), luterani (1,7%) e gli cattolici greci (0,4%). Per il 28,3% della popolazione, l'appartenenza confessionale \u00e8 sconosciuta (non ha commentato)."}
{"id": "1939538", "revid": "110157", "url": "https://it.wikipedia.org/wiki?curid=1939538", "title": "Markotab\u00f6d\u00f6ge", "text": "Markotab\u00f6d\u00f6ge \u00e8 un comune di 491 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939539", "revid": "121567573", "url": "https://it.wikipedia.org/wiki?curid=1939539", "title": "SODAR", "text": "Il SODAR (acronimo dell'espressione inglese \"SOnic Detection And Ranging\"), \u00e8 uno strumento meteorologico conosciuto anche come \"Wind Profiler\", che misura la diffusione delle onde sonore riflesse dalle turbolenze atmosferiche (es. \"wind shear\"). Sono dunque simili ai radar tranne per il fatto che per la rilevazione utilizzano segnali acustici anzich\u00e9 segnali radio. Vengono usati per misurare la velocit\u00e0 del vento a varie altezze sopra il livello del suolo (profilo del vento) e la struttura termodinamica dello strato pi\u00f9 basso dell'atmosfera. \nSodar Doppler.\nI sistemi sodar commerciali prodotti con lo scopo di raccogliere misure sulla velocit\u00e0 e la direzione del vento lungo la colonna d'aria che li sovrasta consistono essenzialmente in trasduttori che trasmettono un particolare segnale acustico, ne ricevono la riflessione e da questa elaborano i risultati ."}
{"id": "1939544", "revid": "834", "url": "https://it.wikipedia.org/wiki?curid=1939544", "title": "Paris 1919 (album)", "text": ""}
{"id": "1939546", "revid": "767487", "url": "https://it.wikipedia.org/wiki?curid=1939546", "title": "Mecs\u00e9r", "text": "Mecs\u00e9r \u00e8 un comune di 621 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939547", "revid": "2057934", "url": "https://it.wikipedia.org/wiki?curid=1939547", "title": "Zampitto", "text": ""}
{"id": "1939549", "revid": "767487", "url": "https://it.wikipedia.org/wiki?curid=1939549", "title": "M\u00e9rges", "text": "M\u00e9rges \u00e8 un comune di 81 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939550", "revid": "599013", "url": "https://it.wikipedia.org/wiki?curid=1939550", "title": "Karl-G\u00fcnther Bechem", "text": "Carriera.\nHa partecipato al Gran Premio di Germania 1952 di Formula 1 con una BMW sotto lo pseudonimo Bernhard Nacke non portando a termine la gara.\nL'anno successivo ha guidato una AFM nello stesso appuntamento ritirandosi ancora una volta.\nHa continuato la carriera di pilota nei campionati prototipi ma, nel 1954, \u00e8 rimasto vittima di un grave incidente durante la Carrera Panamericana. Ripresosi, torn\u00f2 a correre solo nel 1965 alla cronoscalata di Friburgo, ma fu ultima gara a livello agonistico a cui prese parte."}
{"id": "1939552", "revid": "729019", "url": "https://it.wikipedia.org/wiki?curid=1939552", "title": "Mez\u0151\u00f6rs", "text": "Mez\u0151\u00f6rs \u00e8 un comune di 998 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939556", "revid": "767487", "url": "https://it.wikipedia.org/wiki?curid=1939556", "title": "Mih\u00e1lyi", "text": "Mih\u00e1lyi \u00e8 un comune di 1139 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939559", "revid": "767487", "url": "https://it.wikipedia.org/wiki?curid=1939559", "title": "Mosonszentmikl\u00f3s", "text": "Mosonszentmikl\u00f3s \u00e8 un comune di 2451 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939564", "revid": "767487", "url": "https://it.wikipedia.org/wiki?curid=1939564", "title": "Mosonszolnok", "text": "Mosonszolnok \u00e8 un comune di 1609 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939566", "revid": "226458", "url": "https://it.wikipedia.org/wiki?curid=1939566", "title": "Lupo (D 564)", "text": ""}
{"id": "1939568", "revid": "296238", "url": "https://it.wikipedia.org/wiki?curid=1939568", "title": "Bernd Nacke", "text": ""}
{"id": "1939572", "revid": "869733", "url": "https://it.wikipedia.org/wiki?curid=1939572", "title": "The Awakening", "text": ""}
{"id": "1939573", "revid": "599013", "url": "https://it.wikipedia.org/wiki?curid=1939573", "title": "Conradin Cathomen", "text": "Biografia.\nDiscesista puro, Conradin Cathomen ottenne il primo successo internazionale vincendo la medaglia d'argento agli Europei juniores di G\u00e4llivare 1976; in Coppa del Mondo ottenne il primo piazzamento di rilievo il 15 dicembre 1980 sulla Saslong della Val Gardena, ottenendo il 15\u00ba posto.\nIl 6 febbraio 1982 ai Mondiali di Schladming vinse la medaglia d'argento nella gara vinta dall'austriaco Harti Weirather. Pochi giorni dopo, il 13 febbraio, sal\u00ec per la prima volta sul podio anche in Coppa del Mondo, sulle nevi di Garmisch-Partenkirchen dove concluse 2\u00ba dietro al canadese Steve Podborski. Il 19 dicembre dello stesso anno conquist\u00f2 la sua prima vittoria nel circuito, in Val Gardena; a fine stagione in Coppa del Mondo registr\u00f2 il suo miglior piazzamento di carriera sia nella classifica generale (14\u00ba), sia in quella di discesa libera (2\u00ba, staccato di 3 punti dal vincitore Franz Klammer).\nIl 10 gennaio 1983 a Val-d'Is\u00e8re colse il suo secondo e ultimo successo in Coppa del Mondo e ai XIV Giochi olimpici invernali di , sua unica presenza olimpica, si classific\u00f2 al 14\u00ba posto; giunse per l'ultima volta sul podio in Coppa del Mondo il 15 febbraio dello stesso anno, ancora in Val Gardena, stavolta dietro all'austriaco Helmut H\u00f6flehner. Partecip\u00f2 ai Mondiali di Bormio 1985, classificandosi 8\u00ba; il 25 gennaio 1987 ottenne l'ultimo piazzamento in Coppa del Mondo della carriera a Kitzb\u00fchel, chiudendo 12\u00ba.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1939576", "revid": "1536407", "url": "https://it.wikipedia.org/wiki?curid=1939576", "title": "Hulk (calciatore)", "text": "Il suo soprannome \u00e8 dovuto alla somiglianza con l'attore statunitense Lou Ferrigno, che negli anni settanta interpret\u00f2 il personaggio di Hulk nell'omonima serie televisiva.\nCaratteristiche tecniche.\nGiocatore forte fisicamente, \u00e8 dotato di uno scatto veloce e di un tiro mancino molto potente (\u00e8 in grado di raggiungere la velocit\u00e0 di 150 km/h), con il quale \u00e8 capace di segnare anche dalle lunghe distanze. \u00c8 un abile uomo-assist.\nCarriera.\nClub.\nGli inizi.\nCresciuto calcisticamente nella Vilanovense ed in seguito trasferitosi al San Paolo, Hulk inizia la sua avventura nel calcio professionistico nel Vit\u00f3ria di Salvador, occupando la posizione di terzino sinistro.\nGiappone.\nViene ceduto in prestito al Tokyo Verdy.\nAgli ordini dell'allenatore Ruy Ramos mette a segno 37 gol in 42 partite, guadagnandosi la conferma nella societ\u00e0 della capitale che ne acquista il cartellino nel 2008. In quest'anno disputa 11 presenze segnando 7 reti con la squadra, ed in seguito viene acquistato dalla squadra portoghese del Porto.\nPorto.\nViene acquistato al 50% dal club portoghese per 5,5 milioni di euro. Esordisce con il Porto il 16 agosto 2008, nella partita di campionato persa in casa per 2-0 con lo Sporting Lisbona. Nella sua prima stagione colleziona 25 presenze e 8 gol in campionato e in quella successiva 19 presenze e 5 gol, ma sar\u00e0 la stagione 2010-2011 a consacrarlo: vince la Primeira Liga 2010-2011 con cinque giornate d'anticipo, trascinando i \"Dragoes\" da capocannoniere della competizione con 23 gol in 25 partite. Trionfa anche in UEFA Europa League 2010-2011 il 18 maggio a Dublino in finale 1-0 contro lo Sporting Braga. In stagione effettua molti assist (24), realizza in tutto 36 gol e con il compagno di reparto Radamel Falcao forma una coppia da 74 gol stagionali.\nZenit San Pietroburgo.\nIl 3 settembre 2012 viene acquistato a titolo definitivo dallo Zenit. per una cifra di circa 55 milioni di euro che verr\u00e0 pagata in tre anni. Esordisce con la maglia numero 29 nella partita persa 2-0 in casa contro il Terek Grozny. Il primo gol con la maglia russa lo trova alla seconda presenza in campionato nel pareggio per 2-2 in casa del KS Samara. Esordisce con la nuova maglia in Champions League il 18 settembre 2012 nella gara persa 3-0 in casa del Malaga. Nella giornata successiva segna il primo gol in europa con la maglia russa e regala anche il primo assist nella sconfitta casalinga per 3-2 contro il Milan. Nonostante tutto la sua squadra non riesce ad arrivare agli ottavi di Champions League arrivando terza nel girone. Viene quindi declassata in Europa League dove ai sedicesimi incontra il Liverpool dove va a segno sia all'andata, nella vittoria per 2-0 in casa, che al ritorno nella sconfitta per 3-1 ad Anfield Road. Il 25 settembre 2012 esordisce nella coppa nazionale russa nella vittoria per 2-1 in casa del Baltika dove regala anche un assist. Conclude la prima stagione in Russia con 30 presenze 11 gol e 7 assist.\nAd inizio stagione cambia il suo numero di maglia: passa dal 29 al 7. Per via della Confederations Cup non riesce a giocare con continuit\u00e0 le prime partite della stagione. Trova i primi minuti nella seconda giornata di campionato, per poi stare fermo un'altra partita, nella sconfitta in trasferta per 2-1 sul campo del Rubin Kazan. In campionato \u00e8 autore di parecchi e gol e assist e tra l'altro mette a segno 4 doppiette che contribuiscono ai 14 gol stagionali in campionato. In Champions League va a segno alla prima giornata nella sconfitta per 3-1 in casa dell'Atletico Madrid. Nel girone c'\u00e8 anche la sua ex squadra, il Porto. Contro quest'ultima regala un assist al compagno Kerzakov per l'1-0 finale e al ritorno segna il gol del definitivo 1-1. Va a segno anche agli ottavi di finale contro il Borussia Dortmund in entrambe le gare: all'andata nella sconfitta casalinga per 4-2 e al ritorno nella vittoria per 2-1 al Borussia Park.\nInizia la sua terza stagione andando in gol nelle prime due giornate di campionato nelle partite Arsenal Tula-Zenit finita 0-4 e Zenit-Torpedo Mosca finita 8-1 dove segna una doppietta e in entrambe regala un assist. Il 19 settembre 2014 va in gol nella prima giornata di Champions League nella vittoria per 2-0 in trasferta contro il Benfica. Il 5 aprile 2015 con una doppietta decide il big match contro il CSKA Mosca nella vittoria per 2-1. Alla fine della stagione con 45 presenze, 21 gol e 15 assist da un grande contributo alla vittoria del campionato russo, che tra l'altro \u00e8 il primo trofeo con la squadra russa.\nInizia la nuova stagione con la vittoria della Supercoppa russa ai danni della Lokomotiv Mosca ai calci di rigore dopo che i tempi supplementari e quelli regolamentari si sono conclusi sull'1-1. Il primo gol stagionale lo trova alla prima giornata di campionato vinta 2-1 in casa contro la Dinamo Mosca, dove regala anche un assist. Nella prima giornata del girone di Champions League contribuisce con una doppietta alla vittoria in Spagna contro il Valencia. Nella prima parte di stagione \u00e8 un'autentica bandiera della squadra con 11 gol e 18 assist. Finir\u00e0 la stagione vincendo la Coppa di Russia e finendo al terzo posto in campionato. A fine anno si conferma come bandiera della squadra con 27 presenze, 17 gol e 20 assist in Russian Premier League.\nShanghai SIPG.\nIl 30 giugno 2016 viene ufficializzato il suo passaggio allo Shanghai SIPG per circa 55 milioni di euro a partire dal 1\u00ba luglio dello stesso anno, diventando cos\u00ec l'acquisto pi\u00f9 costoso della Chinese Super League. Tuttavia un altro record gli appartiene: avendo firmato un contratto di 22 milioni di dollari l'anno (19,5 milioni di euro), diventa il calciatore pi\u00f9 pagato al mondo assieme a Messi e Ronaldo. Segna il suo primo gol il 10 luglio 2016 al debutto con la maglia della squadra di Shanghai.\nDopo 4 anni e mezzo dal suo arrivo in Cina, il 29 gennaio 2021 lascia lo , chiudendo l'esperienza orientale con 144 presenze e 77 goal che gli sono valsi la vittoria di un titolo nazionale ed una Supercoppa cinese.\nAtl\u00e9tico Mineiro.\nNello stesso giorno in cui lascia il campionato cinese, viene annunciato il suo ritorno in Brasile all', con il quale trova l'accordo fino al 31 dicembre 2022. Esordisce con la squadra il 7 marzo 2021, nella sfida del Campeonato Mineiro vinta per 4-0 contro l'; il 19 marzo segna il primo gol con l'Atl\u00e9tico Mineiro, su calcio di rigore, nella gara vinta per 3-0 contro il . Vince da protagonista il campionato brasiliano e la Coppa del Brasile con la squadra bianconera.\nNazionale.\nHulk viene convocato per la prima volta in nazionale nell'ottobre 2009: debutta con la Sele\u00e7\u00e3o il 14 novembre successivo, giocando nell'incontro Brasile-Inghilterra (finito 1-0 per i verdeoro). Non convocato per i Mondiali 2010 e per la Copa Am\u00e9rica 2011, le sue prestazioni con il Porto gli permettono di ritornare nel giro della Nazionale: il 26 maggio 2012, alla nona presenza, segna le sue prime reti realizzando una doppietta nell'amichevole contro la .\nNello stesso anno, viene convocato per prendere parte alle Olimpiadi di Londra: il 20 luglio gioca per la prima volta con la nazionale olimpica, in una gara amichevole contro la selezione del Regno Unito. I verdeoro superano la fase a gironi con una giornata di anticipo, grazie alle vittorie contro Egitto e Bielorussia, ma Hulk non va mai a segno. L'unico gol nel torneo lo realizza nella finale contro il Messico, che vede la sua squadra sconfitta: Hulk segna al 91' la rete del definitivo 2-1.\nIl 12 ottobre torna a giocare con la Nazionale maggiore, segnando un gol nella partita vinta 6-0 contro l'Iraq. Nel maggio 2013 viene convocato da Scolari per la Confederations Cup casalinga: nel corso del torneo Hulk non segna nessuna rete, ma il 30 giugno conquista il primo trofeo con la Nazionale dopo la vittoria sulla Spagna per 3-0.\nConvocato per la Coppa del mondo 2014, Hulk non riesce neanche stavolta a segnare alcuna rete. Il 12 luglio 2014 conclude il Mondiale perdendo anche il terzo posto, poich\u00e9 il Brasile viene battuto per 3-0 dai Paesi Bassi.\nViene convocato per la Copa Am\u00e9rica Centenario negli Stati Uniti.\nNell'agosto 2021 viene riconvocato dopo un'assenza di 5 anni.Il 10 settembre seguente torna a disputare una partita con la nazionale, disputando gli ultimi 6 minuti della sfida vinta 2-0 contro il Per\u00f9 valevole per le qualificazioni al mondiale 2022.\nStatistiche.\nPresenze e reti nei club.\nTra club, nazionale maggiore e nazionale olimpica, Hulk ha giocato globalmente 694 partite segnando 348 reti, alla media di 0,50 gol a partita.\n\"Statistiche aggiornate al 16 dicembre 2021.\""}
{"id": "1939577", "revid": "287204", "url": "https://it.wikipedia.org/wiki?curid=1939577", "title": "M\u00f3richida", "text": "M\u00f3richida \u00e8 un comune di 853 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1939580", "revid": "1037342", "url": "https://it.wikipedia.org/wiki?curid=1939580", "title": "Laser tag", "text": "Il laser tag o lasertag \u00e8 un gioco di squadra basato sulla simulazione militare. L'attivit\u00e0 simula, tramite attrezzature apposite, combattimenti con repliche fedeli di armi da fuoco, derivate dalle armi da softair ASG, in ambientazioni varie, da quelle urbane a luoghi boschivi, tra squadre avversarie che devono conquistare obiettivi prefissati.\nDescrizione e regole.\nI \"laser tag\" di solito si dividono in \"indoor\", definiti \"laser game\", (e.g.: il [Quasar] - [Q-Zar] - [X-RAID Laser Game]), se il gioco si svolge all'interno di locali, denominati \"arene\", o \"outdoor\", quando quest'ultimo \u00e8 giocato all'esterno.\nA seconda dell'ambiente dove si svolge e della tipologia del sistema di gioco, cambiano le tattiche d'ingaggio e gli obiettivi da conquistare.\n\u00c8 vietato il contatto fisico con l'avversario e l'uso di qualsiasi arma o oggetto che potrebbe recare danno all'avversario. Ogni giocatore \u00e8 munito di un'arma a raggi infrarossi (totalmente innocui) collegata a dei sensori posti generalmente sul capo o sul corpo. L'obiettivo del giocatore \u00e8 quello di sparare a tali sensori fino all'eliminazione dell'avversario che sar\u00e0 inequivocabile poich\u00e9 manifestata dall'accensione dei suddetti sensori e dall'emissione di un segnale acustico. L'eliminato si allontaner\u00e0 quindi dalla zona di gioco per non creare disagio a compagni ed avversari e sar\u00e0 tenuto a mantenere un atteggiamento corretto evitando di comunicare con loro.\nUna societ\u00e0 di laserdromo si \u00e8 rivolta alla Corte Europea perch\u00e9 la citt\u00e0 di Bonn gli aveva impedito di continuare questo tipo di attivit\u00e0. La sentenza della Corte Europea ha riconosciuto il diritto del Comune di vietare questo tipo di giochi, consistenti nel simulare uccisioni di esseri umani, in quanto la protezione del rispetto della dignit\u00e0 umana \"rappresenta un interesse legittimo tale da giustificare una restrizione della libert\u00e0 di prestazione dei servizi\".\nLe partite o \"combat\" hanno obiettivi prefissati che possono essere:\nTali obiettivi vengono solitamente svolti, da entrambe le squadre che si alternano in attacco e difesa per rendere il gioco il pi\u00f9 equo possibile. Esistono inoltre missioni che seguono il corso di una storia ed evolvono a seconda della vittoria di una squadra o dell'altra, rendendo il gioco ancora pi\u00f9 realistico ed appassionante.\nLe armi-\"laser\" sono solitamente fedeli riproduzioni di armi reali (M4, MP5, AK-47, G36 ecc.) ottenute modificando le armi da softair (ASG, \"airsoft gun\"), in grado di riprodurre le caratteristiche delle armi reali (peso, cadenza di tiro, danno e, tramite appositi dispositivi, anche a simulare un minimo rinculo). Possono trovarsi sul mercato sia in plastica che in metallo.\nTale sport richiede comunque un minimo di attrezzatura, poich\u00e9 essendo essenzialmente praticato all'aperto si pu\u00f2 incorrere in incidenti quali slogature, distorsioni o graffi. Per tali motivi la maggioranza dei partecipanti gioca munito di anfibi o scarponcini da trekking, ginocchiere e gomitiere (oltre che per rendere pi\u00f9 realistico il gioco).\nL'uso del computer per la programmazione di tali \"armi\" ha permesso la creazione di alcuni ruoli speciali quali il \"medico\" (capace di distribuire dei \"kit medici\" per rialzare, comunque non fino al livello iniziale, il livello della vita dei suoi compagni \"feriti\") e il \"geniere\" (che \u00e8 in grado di distribuire caricatori aggiuntivi a chi li avesse eventualmente terminati).\nParticolarit\u00e0 del laser tag, \u00e8 che \u00e8 inequivocabile l'eliminazione dell'avversario e la possibilit\u00e0, a fine gioco, di scaricare i propri punteggi su un computer per visualizzare le statistiche di ogni singolo giocatore quali:\nAttrezzatura.\nNon \u00e8 prevista un'attrezzatura specifica ma la maggioranza dei partecipanti, per rendere il combat pi\u00f9 realistico e per esigenze funzionali e tattiche, oltre che i gi\u00e0 citati anfibi, ginocchiere e gomitiere, utilizza attrezzature che il pi\u00f9 possibile si avvicinano a quelle realmente usate dai vari corpi militari quali:\nVisto il realismo di tale gioco \u00e8 premura dei partecipanti organizzare il combat in modo da avvertire i residenti della zona circostante il campo di gioco e, in caso si incontrasse un estraneo al gioco, richiamare l'attenzione dei partecipanti dichiarando un fermo gioco per evitare panico, mettendo lo spettatore al corrente dell'innocuit\u00e0 della situazione."}
{"id": "1939582", "revid": "128334", "url": "https://it.wikipedia.org/wiki?curid=1939582", "title": "San Marco in Boccalama", "text": "San Marco in Boccalama era un'isola, oggi sommersa, nella parte centro meridionale della laguna di Venezia. Essa era ubicata tra l'ex batteria Campana o Podo, Sant'Angelo della Polvere e le motte di Volpego. Il nome fa riferimento al fatto che l'isola, su cui sorgeva una chiesa di San Marco, si trovava alla foce del Lama, un antico ramo del Brenta.\nStoria.\nUn primo \"oratorium\" di \"San Marco de Lama\" sarebbe gi\u00e0 presente, secondo vecchie cronache non documentabili, nel 1013. Molti ricercatori sono concordi sulla presenza di un monastero in epoca precedente il XIV secolo. Un documento che fornisce importanti notizie \u00e8 quello del 1328, quando Nicol\u00f2, un priore dei canonici regolari o agostiniani, avvi\u00f2 il restauro della foresteria e di una cavana messe a disposizione dei marinai e viandanti che transitavano lungo la vicina rotta fluviale (concessione del Maggior Consiglio del 28 luglio 1328). \u00c8 probabile che i relitti ritrovati in seguito, riutilizzati come grandi casseforme edili, siano legati a queste attivit\u00e0 di rinnovamento dell'isola. Pochi anni dopo la subsidenza e l'erosione resero comunque inabitabili gli ambienti del monastero. Nel 1348, infatti, l'isola venne utilizzata come fossa comune per i morti della grande epidemia di peste scoppiata in quell'anno; in seguito le fonti storiche si fermano intorno al Cinquecento, epoca a cui viene fatta risalire la sommersione definitiva dell'isolotto.\nRinvenimenti.\nNell'isola, oggi sommersa, \u00e8 stata fatta un'importante scoperta: si tratta di due relitti navali, individuati dall'archeologo subacqueo Marco D'Agostino e dal sommozzatore Eros Turchetto nella seconda met\u00e0 degli anni novanta del secolo scorso, a seguito di attivit\u00e0 di monitoraggio avviate dal Magistrato alle Acque di Venezia tramite il concessionario Consorzio Venezia Nuova. Le due navi furono identificate in seguito come una rascona (imbarcazione a fondo piatto da trasporto) e una galea da mercato, il primo ed unico esemplare finora individuato di questa importante tipologia navale. Lo scafo \u00e8 stato datato, grazie al contesto ed al C14, tra la fine del XIII e gli inizi del XIV secolo.\nLo scavo e il rilievo fotogrammetrico (fotogrammetria) e 3D laser scanner di queste importanti testimonianze di archeologia navale medievale sono stati avviati nel 2001, attraverso due complesse fasi esecutive. Lo scavo stratigrafico dei relitti \u00e8 stato infatti eseguito totalmente sott'acqua, secondo le classiche metodologie archeologiche. Il rilievo dei due scafi \u00e8 stato invece realizzato dopo la messa in asciutto dell'intero perimetro medievale dell'isola sommersa. Operazione, questa, avvenuta attraverso l'infissione di una barriera continua, costituita da palancole, e l'utilizzo di potenti pompe idrovore. Questa lunga campagna di scavo e documentazione \u00e8 stata finanziata dal Magistrato alle Acque-Consorzio Venezia Nuova e dal Consorzio Venezia Ricerche, sotto la direzione istituzionale di Luigi Fozzati, funzionario archeologo della Soprintendenza per i Beni archeologici del Veneto-NAUSICAA. I lavori sul campo sono stati eseguiti dalla societ\u00e0 Idra-Lavori Subacquei di Venezia e diretti dallo stesso Marco D'Agostino, coadiuvato, come vice-direttore, dal collega Stefano Medas. Il gruppo si \u00e8 avvalso, per lo studio della galea, del contributo dello storico navale Mauro Bondioli e, per la rascona, dell'arch. Ugo Pizzarello.\nRiferimenti culturali.\nL'isola ed i relitti ivi individuati sono anche protagonisti del romanzo breve di Valerio Massimo Manfredi, intitolato \"L'isola dei morti\" e pubblicato per la prima volta nel 2002."}
{"id": "1939583", "revid": "599013", "url": "https://it.wikipedia.org/wiki?curid=1939583", "title": "Willi Heeks", "text": "Ha partecipato ai Gran Premi di Germania nel 1952 e 1953 non portando mai a termine la gara."}
{"id": "1939584", "revid": "125657141", "url": "https://it.wikipedia.org/wiki?curid=1939584", "title": "Malindo e Ardalico", "text": "Malindo e Ardalico sono due personaggi dell\"Orlando furioso\" di Ludovico Ariosto, menzionati nel diciottesimo libro del poema.\nLa vicenda dei due personaggi.\nLe origini.\nMalindo e Ardalico sono i giovani figli del conte di Fiandra. Essi figurano tra i difensori cristiani di Carlo Magno, che li ha anche fatti cavalieri: nel poema il re franco \u00e8 assediato a Parigi dai saraceni di Agramante.\nLa morte.\nMalindo e Ardalico si aggiungono con i loro uomini al resto dell'esercito cristiano quando la guerra \u00e8 gi\u00e0 iniziata, avendo modo di compiere gesta valorose subito al loro arrivo. Quella stessa sera, per\u00f2, vinti dalle fatiche, i due giovani condottieri si coricano nel loro padiglione piombando quindi in un sonno pesantissimo. Qui vengono sorpresi dal giovanissimo saraceno Medoro, che li colpisce con la spada. La duplice uccisione \u00e8 causa di grande strazio per il re franco, che avrebbe anche voluto assegnare ai suoi pupilli alcune terre in Frisia per il loro valore militare.\n&lt;poem&gt; \" \"Malindo uccise e Ardalico il fratello,\"\n\"che del conte di Fiandra erano figli;\"\n\"e l'uno e l'altro cavallier novello\"\n\"fatto avea Carlo, e aggiunto all'arme i gigli,\"\n\"perch\u00e9 il giorno amendui d'ostil macello\"\n\"con gli stocchi tornar vide vermigli:\"\n\"e terre in Frisa avea promesso loro,\"\n\"e date avria; ma lo viet\u00f2 Medoro.\" \" &lt;/poem&gt;\nInterpretazione dell'episodio.\nMettendo da parte l'ironia graffiante di cui fa abitualmente uso, in quanto le due vittime sono nel poema tra i pochissimi casi di personaggi senza macchia alcuna, Ariosto dedica loro un'unica ma intensa ottava, che pu\u00f2 suonare a tutti gli effetti come un gentile epitaffio rievocante la loro intera vicenda umana, coronata dall'onorificenza con i gigli di Carlo Magno. Questa lettura \u00e8 seguita tra gli altri da David R. Slavitt, che nella sua traduzione in inglese del poema, piuttosto libera, inserisce addirittura un suggestivo scenario con la tomba dei rampolli di Fiandra (\"Malindo he kills and his brother Ardalico / sons of Count of Flanders whom Charlemagne / had installed as knights only hours ago / [...] The only lands they get are small pieces of ground /in which their moldering bones may yet be found\") in un'amara riflessione sugli atroci scherzi del destino e sull'azione distruttiva del tempo - un'esigua superficie di terra ricopre gli scheletri deteriorati di Malindo e Ardalico, che in vita avevano aspirato a ingrandire i possedimenti del casato - stemperata solo dalla constatazione che almeno il ricordo di ci\u00f2 che furono non \u00e8 svanito, essendosi appunto perfettamente conservato il luogo di sepoltura in ragione del loro scudo nobiliare.\nMalindo e Ardalico condividono la stessa sorte dell'omerico Reso - il giovane signore di Tracia alleato dei troiani - e dei guerrieri rutuli vittime di Eurialo e Niso nell\"Eneide\", tutti uccisi nel sonno dopo la prima giornata di guerra: tuttavia i due personaggi ariosteschi fanno in tempo a fornire, al contrario degli altri, dimostrazione del valore di guerrieri.\n&lt;poem&gt; \" \"Disse, e spir\u00f2 Minerva a D\u00efomede\"\n\"robustezza divina. A dritta, a manca\"\n\"fora, taglia ed uccide, e degli uccisi\"\n\"il gemito la muta aria fer\u00eca.\"\n\"Corre sangue il terren: come l\u00efone\"\n\"sopravvenendo al non guardato gregge\"\n\"scagliarsi, e capre e agnelle empio diserta;\"\n\"tal nel mezzo de' Traci \u00e8 D\u00efomede.\"\n\"Gi\u00e0 dodici n'avea trafitti; e quanti\"\n\"colla spada ne miete il valoroso,\"\n\"tanti n'afferra dopo lui d'un piede\"\n\"lo scaltro Ulisse, e fuor di via li tira,\"\n\"nettando il passo a' bei destrieri, ond'elli\"\n\"alla strage non usi in cor non tremino,\"\n\"le morte salme calpestando. Intanto\"\n\"piomba su Reso il fier Tid\u00ecde, e priva\"\n\"lui tredicesmo della dolce vita.\"\n\"Sospirante lo colse ed affannoso\"\n\"perch\u00e9 per opra di Minerva apparso\"\n\"appunto in quella gli pendea sul capo,\"\n\"tremenda vis\u00efon, d'Enide il figlio.\" \" &lt;/poem&gt;\n&lt;poem&gt; \" \"Cos\u00ec aveva detto e pi\u00f9 non parla; subito con la spada assale \"\n\" l'orgoglioso Ramnete, che su folti tappeti \"\n\" disteso, a pieni polmoni sbuffava il sonno;\"\n\" era un re; al re Turno era fra gli auguri il pi\u00f9 caro, \"\n\" ma con la sua arte non riusc\u00ec a stornare la morte \".\n\"Uccide presso tre incauti servi distesi in mezzo alle armi \"\n\"lo scudiero di Remo; uccide anche l'auriga, sotto i suoi cavalli; \"\n\" scovatolo con la spada gli recide la gola scoperta;\"\n\"poi tronca la testa a Remo, loro signore, e lascia il corpo\"\n\"rantolante in grosso fiotto; calda di nero sangue \"\n\"si imbibisce la terra del giaciglio. E ancora Lamiro e Lamo\"\n\"e il giovane Serrano, che in quell'ultima notte a lungo\"\n\"aveva giocato, bello d'aspetto; le membra domate dal greve\"\n\"sonno, stava disteso; fortunato! se ancora avesse prolungato\"\n\"il gioco per tutta la notte, fino a che non spuntava il giorno.\" \" &lt;/poem&gt;\nRiprese nella letteratura post-ariostesca.\nL'episodio di Malindo e Ardalico viene recuperato da Giovanni Dolfin nella sua tragedia \"Il Medoro\". \u00c8 il guerriero cristiano Ottone, nel secondo atto dell'opera teatrale, a informare tutto spaventato il compagno Uggiero dell'aggressione mortale ai due giovani durante il loro sonno, pur menzionando espressamente il solo Ardalico e omettendo i riferimenti alla Contea di Fiandra:\n&lt;poem&gt; \" \"Poi da una face accesa\"\n\"Mentre era ancor l'Aurora\"\n\"Molto da noi lontana,\"\n\"Condotto fu della mia vista il raggio\"\n\"A mirar poco lungi\"\n\"Di sangue tinto il suolo\";\n\"E l'occhio pi\u00f9 fissando, \"\n\"Duo petti aperti io vidi\"\n\"A sgorgarne torrenti\".\n\"Accostatemi scorsi\"\n\"Ardalico, e il fratello,\"\n\"Ch' agguagliar le prove\"\n\"Fanciulli ancor, d'ogni pi\u00f9 forte Eroe,\"\n\"Svenati in sen della nascente Fama\".\" &lt;/poem&gt;\nDolfin aggiunge dunque dettagli pi\u00f9 precisi sull'uccisione dei due eroi cristiani, che giacciono l'uno accanto all'altro in un lago di sangue sgorgato dai loro petti trafitti; ma soprattutto presenta Malindo e Ardalico come adolescenti, laddove nel \"Furioso\" potevano sembrare essere poco pi\u00f9 grandi di Medoro. Ci\u00f2 contribuisce ad accentuare il pathos per la loro fine prematura, gi\u00e0 avvertibile nel modello ariostesco."}
{"id": "1939587", "revid": "54193", "url": "https://it.wikipedia.org/wiki?curid=1939587", "title": "Transfer rate", "text": ""}
{"id": "1939589", "revid": "115486148", "url": "https://it.wikipedia.org/wiki?curid=1939589", "title": "Lodovico Castelvetro", "text": "\u00c8 considerato il massimo rappresentante dell'aristotelismo letterario cinquecentesco.\nBiografia.\nNato a Modena da Niccol\u00f2 Castelvetro, banchiere - secondo le cronache coeve, il pi\u00f9 ricco della citt\u00e0 -, studi\u00f2 leggi, per volere paterno, e lettere nelle universit\u00e0 di Bologna, Ferrara e Padova. Si laure\u00f3 a Siena, e ivi fece parte dell'Accademia degli Intronati. Dopo aver soggiornato a Roma, al seguito dello zio Giovanni Maria Della Porta, Ambasciatore presso la S. Sede, fece ritorno a Modena, dove divenne il principale animatore della locale Accademia ed insegn\u00f3 diritto dal 1532 al 1557, anno in cui fu costretto a lasciare la citt\u00e0 in seguito alle conseguenze di un'aspra contesa sorta con Annibal Caro. Tale diatriba era stata innescata da un giudizio negativo espresso da Castelvetro su una canzone del Caro, intitolata \"Venite all'ombra de' gran gigli d'oro\", motivato dal mancato stile e linguaggio petrarchesco e dai contenuti deludenti.\nLa polemica divamp\u00f2 e un caro amico del Caro, M. Alberigo Longo Salentino (cos\u00ec si legge, proprio all'inizio dell'Ercolano), venne ucciso; il Castelvetro fu pretestuosamente indicato dall'entourage del Caro quale mandante dell'omicidio. Il Caro colse quindi l'occasione per lanciare su di lui violentissime accuse di empiet\u00e0 e di eresia. Tra le colpe che gli vennero attribuite vi era quella di aver tradotto i \"Loci communes\" di Melantone e di aver scritto e diffuso proposizioni non ortodosse. Nel 1560 fu dichiarato eretico dall' Inquisizione e i suoi beni furono confiscati.\nFugg\u00ec allora a Chiavenna con l'intento di discolparsi dinanzi al Concilio di Trento. Nel 1564 fu a Ginevra, in Svizzera, dove insegn\u00f2 per tre anni poetica. Quindi pass\u00f2 a Lione e infine a Vienna, dove fu accolto da Massimiliano II, cui dedic\u00f2 la sua traduzione della \"Poetica\" di Aristotele. Dovette tuttavia allontanarsi da Vienna gi\u00e0 l'anno successivo a causa di un'epidemia di peste.\nMor\u00ec a Chiavenna nel 1571.\nLa polemica col Caro.\nLodovico Castelvetro fu coinvolto in una feroce polemica con M. Annibal Caro; polemica che ha spinto M. Benedetto Varchi a scrivere il suo Ercolano. Come si legge nell'Ercolano, il Castelvetro aveva fatto delle osservazioni negative a proposito della lingua del Caro; il Caro, nonostante fosse oberato di lavoro, gli rispose per le rime. M. Lodovico non aveva letto la risposta del Caro, ma mand\u00f2 lo stesso un amico al Varchi insistendo perch\u00e9 la si pubblicasse, offrendosi addirittura di pagare le spese. \nIl Varchi gli consigli\u00f2 Ma M. Lodovico insist\u00e9 e il Varchi cedette, perch\u00e9 \"A un popolo pazzo, un prete spiritato.\" Alla fine, la cosa fece tanto rumore che il signor conte Ercolani and\u00f2 nella villa del Varchi a Castelli per farsi spiegare com'erano andate le cose; e da questi ragionamenti, nacque il libro che porta il suo nome.\nOpere.\nNel 1545 redasse un \"Commento\" alle \"Rime\" del Petrarca e una \"Sposizione di XXIX canti della Commedia\".\nMa le opere pi\u00f9 significative furono la \"Giunta fatta al ragionamento degli articoli et de verbi di messer Pietro Bembo\", riguardante le tematiche grammaticali e la \"Poetica d'Aristotele vulgarizzata, et sposta per Lodouico Casteluetro\", una delle prime indagini critiche sull'opera aristotelica, grazie alla quale Castelvetro approfond\u00ec le sue teorie sulla differenziazione fra storia e poesia: se alla prima disciplina spetta il compito, secondo Castelvetro, di narrare la verit\u00e0 dei fatti, la seconda si occupa del mondo verosimile e da qui deriva l'acutezza del poeta, il cui fine \u00e8 di \"porgere per rassomiglianza diletto\".\nFu il primo a dimostrare scientificamente, nelle sue \"Giunte\" (1549-1563 ca) alle \"Prose della volgar lingua\" di Pietro Bembo come la lingua italiana derivasse dal latino. Pose le basi storiche della grammatica normativa."}
{"id": "1939591", "revid": "599013", "url": "https://it.wikipedia.org/wiki?curid=1939591", "title": "Parco GruBr\u00eca", "text": "Il Parco GruBr\u00eca \u00e8 nato ufficialmente il 19 dicembre 2019 dall'aggregazione di due Parchi locali di interesse sovracomunale (detti comunemente PLIS): Parco Grugnotorto Villoresi e Parco della Brianza Centrale.\nIl PLIS Grugnotorto Villoresi insisteva su un'area di circa 1850 ettari e interessava le campagne dei comuni di Bovisio Masciago, Cinisello Balsamo, Cusano Milanino, Desio, Lissone, Monza, Muggi\u00f2, Nova Milanese, Paderno Dugnano e Varedo.\nIl PLIS Brianza Centrale occupava una superficie di circa 400 ettari a corona della citt\u00e0 di Seregno.\nStoria.\nL'idea del \"Parco Grugnotorto Villoresi\" nasce all\u2019inizio degli anni ottanta dalla volont\u00e0 di preservare le ultime aree ancora libere dall\u2019edificazione, di riqualificarle e renderle fruibili, per migliorare l\u2019ambiente e la vivibilit\u00e0 di uno dei territori pi\u00f9 edificati d'Europa.\nIl nucleo originario del parco si trova nelle campagne tra Nova Milanese, Paderno Dugnano e Varedo. Queste aree, soprattutto agricole, si trovavano soprattutto intorno ad un tratto del Canale Villoresi e di alcuni suoi canali secondari. Il nome Grugnotorto riprende quello dato a queste aree sul Catasto Teresiano del 1722. Ancora oggi una localit\u00e0 di Nova Milanese porta questo nome. Pare che la parola sia un\u2019errata italianizzazione dell\u2019espressione \u201c\"gran\u2019t ort\"\u201d, grande orto.\nIl \"Parco Grugnotorto Villoresi\" nacque ufficialmente il 12 novembre del 1999 con un protocollo d\u2019intesa tra sei comuni: Cinisello Balsamo, Cusano Milanino, Muggi\u00f2, Nova Milanese, Paderno Dugnano e Varedo. Nel 2006 venne costituito il Consorzio di gestione e nel 2008 entr\u00f2 a far parte del Parco anche Bovisio Masciago. Nel 2017 il Parco si ampli\u00f2 a Desio, Lissone e Monza.\nIl \"Parco Brianza Centrale\" fu istituito all'inizio del 2001 dal Comune di Seregno con lo scopo di \"definire una salvaguardia attiva del territorio inedificato... impedire processi di saldatura con i comuni contermini\u2026 contribuire ad una politica pi\u00f9 generale di salvaguardia di spazi verdi alla grande scala in un luogo strategico di incontro, al centro di un sistema che comprende alcuni grandi parchi di interesse regionale\".\nIl 19 dicembre 2019 il Consorzio di gestione del Grugnotorto Villoresi \u00e8 stato sciolto per formare il nuovo parco Grugnotorto Villoresi e Brianza Centrale (GruBr\u00eca). Con l'istituzione del nuovo PLIS GruBr\u00eca \u00e8 cessata anche la gestione diretta del Parco Brianza Centrale precedentemente affidata al Comune di Seregno.\nIl Comune di Monza in occasione della fusione dei due parchi ha deciso di non proseguire nella salvaguardia delle aree situate sul suo territorio tramite il PLIS.\nIl territorio del parco.\nLe aree in salvaguardia dei due parchi sono state unite e costituiscono oggi il.\nIl paesaggio della parte Sud del parco \u00e8 in gran parte caratterizzato: dalle aree riqualificate lungo il Canale Villores e lungo i suoi secondari; dai campi coltivati, tra i quali si possono ancora trovare alcune cascine attive; dai boschi, storici e nuovi e dalle oasi attrezzate, di nuova realizzazione.\nIl canale Villoresi, canale artificiale costruito alla fine del XIX secolo per l'irrigazione dei campi, \u00e8 ormai pienamente inserito nel paesaggio del parco ed \u00e8 percorribile lungo le strade alzaie del corso principale e della roggia San Martino, canale secondario che scorre tra Nova Milanese, Muggi\u00f2 e Cinisello Balsamo.\nI boschi sono in continua crescita in tutti i comuni del parco, grazie alle numerose iniziative di riforestazione. Tra Varedo e Desio resiste ancora oggi l'unico bosco \"storico\", il \"Bosco Bello\", riserva di legna per i contadini fino alla met\u00e0 del secolo scorso; l\u2019area boscata \u00e8 stata notevolmente ampliata grazie ad un'importante azione promossa dal parco. A Desio si distinguono: il rimboschimento del parco Ambrogio Mauri, i boschi del cimitero nuovo e il \"Boschetto\". A Lissone si trova il grande \"bosco urbano\" oltre ad altre zone boschive a nord del centro abitato. Molti rimboschimenti si concentrano intorno al viale Bagatti tra Varedo e Paderno Dugnano. A Paderno Dugnano in particolare si trova l\"oasi dei gelsi\". A Cinisello Balsamo sono infine in crescita i \"boschi di S. Eusebio\".\nOasi attrezzate sono presenti sul territorio di tutti i comuni aderenti, si distinguono in particolare:\nE poi ancora il grande \"Bosco Urbano\" a Lissone; la \"Boscherona\" a Monza, il \"Parco Superga\" a Muggi\u00f2; il \"Giardino degli Ippocastani\" a Cusano Milanino, il \"Parco Ambrogio Mauri\" a Desio e il \"Parco Giorgio Perlasca\", appena oltre il confine del GruBr\u00eca a Bovisio Masciago.\nLe principali cascine attive nel GruBr\u00eca sono: fattoria \"Milanino\" tra Cusano Milanino e Paderno Dugnano, agriturismo \"il Granaio\" a Paderno Dugnano, \"azienda agricola Fratelli Ponti\" tra Nova Milanese e Varedo, \"azienda Verzeni\" tra Varedo e Bovisio Masciago, \"societ\u00e0 agricola Pio Bove\" a Lissone.\nLe presenze storiche pi\u00f9 significative nel GruBr\u00eca sono: a Varedo la villa Bagatti Valsecchi ed il connesso viale Bagatti di quasi 1\u00a0km; appena fuori dai confini del parco, la \"citt\u00e0-giardino\" di Milanino, la chiesetta di Sant'Eusebio a Cinisello Balsamo, il complesso della villa Gaetana Agnesi alla Valera Vecchia di Varedo.\nCi sono poi le aree sportive di Muggi\u00f2 (stadio Superga 1949 e campo sportivo Gaetano Scirea), Cinisello Balsamo (stadio comunale Gaetano Scirea), Nova Milanese (area Brodolini), Desio (area del PalaDesio), Seregno (centro sportivo Umberto Trabattoni), Paderno Dugnano (centro sportivo di via Serra) e Bovisio Masciago (centro sportivo di via Europa).\nUna fitta rete di itinerari ciclopedonali e campestri permette una fruizione immediata a tutti gli abitanti e mette in relazione tutti i punti di interesse del parco, le aree dedicate alla produzione agricola e le stazioni ferroviarie di Varedo, Palazzolo Milanese, Paderno Dugnano, Cusano-Cormano, Desio e Seregno.\nIl GruBr\u00eca, con tutti gli elementi citati, si pone come forte elemento di congiunzione ecologica e fruitiva sia tra i comuni aderenti al parco sia con i parchi regionali lombardi vicini (parco delle Groane, parco Nord Milano, parco della valle del Lambro).\nSimbolo del parco \u00e8 un riccio comune (erinaceus europaeus) disegnato sopra una foglia di quercia, animale relativamente comune nella zona."}
{"id": "1939592", "revid": "21880", "url": "https://it.wikipedia.org/wiki?curid=1939592", "title": "Tropicalizzazione del Mediterraneo", "text": ""}
{"id": "1939593", "revid": "118848440", "url": "https://it.wikipedia.org/wiki?curid=1939593", "title": "Eurirs", "text": "L'Eurirs (acronimo di Euro Interest Rate Swap, \"tasso per gli swap su interessi\") \u00e8 il tasso di riferimento, calcolato giornalmente dalla European Banking Federation, che indica il tasso di interesse medio al quale i principali istituti di credito europei stipulano \"swap\" a copertura del rischio di interesse.\nDefinizione e utilizzo.\nL'Eurirs \u00e8 spesso usato come tasso base per calcolare interessi fissi, come quello dei mutui: ad esempio, un mutuo a tasso fisso pu\u00f2 essere offerto come l'Eurirs per la durata del mutuo pi\u00f9 uno \"spread\" variabile a seconda dell'istituto bancario tra 0.5% e il 3%. I tassi di riferimento sono stabiliti giornalmente; Eurirs e Euribor non sono indicizzati al tasso di sconto e alla politica monetaria decisi dalla BCE. L'Eurirs dipende dalla durata del prestito, non dall'ammontare del capitale. Come gli altri tassi di interesse, in generale, maggiore \u00e8 la durata del prestito, maggiore sar\u00e0 l'Eurirs da applicare.\nPer i prestiti a tasso fisso, il creditore subisce un rischio di mercato, legato a una variazione dei tassi di interesse. Se i tassi di interesse scendono al di sotto del tasso capitale, al quale \u00e8 stato stipulato il mutuo, la banca guadagna. Viceversa, se i tassi di interesse salgono al di sopra dell'interesse al quale viene ripagato il debito, la banca subisce una perdita, pari alla differenza fra i due tassi. In termini finanziari, un mancato guadagno \u00e8 equivalente a una perdita secca.\nPer tutelarsi dal rischio di una perdita per un rialzo dei tassi di mercato, la banca stipula dei contratti in strumenti derivati, gli \"swap\". Il prezzo di questi derivati pu\u00f2 essere espresso come interesse percentuale sull'ammontare dei prestiti a tasso fisso \"riassicurati\". L'Interest Rate Swap (IRS) \u00e8 il tasso di interesse al quale le banche ottengono gli \"swap\", ed \u00e8 una media degli interessi applicati agli \"swap\" pesata per i volumi di scambio. L'Eurirs \u00e8 la variante del tasso IRS calcolata per il mercato europeo, fra le 50 principali banche dell'UE.\nLa Federazione Bancaria Europea \u00e8 un'associazione che raccoglie i principali istituti di credito dell'UE, ed \u00e8 indipendente dalle banche centrali. La pubblicazione non avviene n\u00e9 nel sito ufficiale della FBE n\u00e9 tramite un periodico o uno dei circuiti stampa utilizzati per l'informativa finanziaria (Reuters, Bloomberg, etc.)."}
{"id": "1939597", "revid": "1858457", "url": "https://it.wikipedia.org/wiki?curid=1939597", "title": "Shan Hai Jing", "text": "Lo Shan Hai Jing (cinese tradizionale: \u5c71\u6d77\u7d93; cinese semplificato: \u5c71\u6d77\u7ecf; pinyin: \"Sh\u0101nh\u01cei J\u012bng\") o \"Libro dei monti e dei mari\" \u00e8 una descrizione geografica e culturale - in gran parte favolistica e mitologica - della Cina di epoca pre-Qin, risalente ad oltre 2000 anni fa. \nIl libro, lungo circa 31.000 parole, \u00e8 diviso in diciotto sezioni e descrive pi\u00f9 di 550 montagne e 300 corsi d'acqua.\nAutore.\nL'epoca di composizione e l'autore restano incerti. Originariamente, l'opera fu attribuita a personaggi mitici come il Grande Yu o Boyi. In epoca moderna, la maggior parte degli studiosi ritiene che il testo non sia opera di un solo autore, ma che si tratti piuttosto di una raccolta di testi di vari autori risalenti a varie epoche, dal periodo dei regni combattenti all'inizio della dinastia Han.\nIl primo curatore conosciuto fu Liu Xiang, sotto la dinastia Han occidentale. In seguito, una nuova edizione con aggiunte e annotazioni fu curata da Guo Pu, sotto la dinastia Jin occidentale (265-420).\nContenuto.\nLo \"Shan Hai Jing\" non \u00e8 un'opera narrativa. Comprende infatti descrizioni dettagliate di localit\u00e0, con particolari riguardanti la medicina, la fauna e le caratteristiche geologiche. Include brevi racconti mitologici, che generalmente non superano la lunghezza di un paragrafo. Fra i miti illustrati nel libro, il pi\u00f9 celebre \u00e8 quello del Grande Yu, che riusc\u00ec a domare una tremenda inondazione. Il capitolo che narra tale storia \u00e8 il 18\u00b0, ultimo capitolo, ed aggiunge particolari pi\u00f9 fantasiosi al racconto analogo del Classico dei documenti.\nStruttura.\nLo \"Shan Hai Jing\" \u00e8 diviso in 18 capitoli (\u5dfb):"}
{"id": "1939604", "revid": "21880", "url": "https://it.wikipedia.org/wiki?curid=1939604", "title": "Meridionalizzazione del Mediterraneo", "text": ""}
{"id": "1939608", "revid": "1305772", "url": "https://it.wikipedia.org/wiki?curid=1939608", "title": "Shadow Hearts", "text": ""}
{"id": "1939611", "revid": "6923", "url": "https://it.wikipedia.org/wiki?curid=1939611", "title": "Alberto Crespo", "text": "Iscritto al Gran Premio d'Italia 1952 con una Maserati della Scuderia Enrico Plat\u00e9, non riusc\u00ec a qualificarsi per la gara."}
{"id": "1939612", "revid": "18438271", "url": "https://it.wikipedia.org/wiki?curid=1939612", "title": "Conca Peligna", "text": ""}
{"id": "1939619", "revid": "767487", "url": "https://it.wikipedia.org/wiki?curid=1939619", "title": "Veera Ballala II", "text": "Ci\u00f2 \u00e8 dimostrato dai suoi successi contro i Seuna, Kalachuri meridionali, Pandya e Kalyani Chalukya e Chola. Il suo regno vide anche una prolifica attivit\u00e0 letteraria in lingua kannada. Patrocin\u00f2 Ranna e Rudrabhatta. Durante i quarantasette anni di governo, il regno Hoysala si consolid\u00f2 al punto da essere chiamato impero. Il tempio Kedareshwara a Halebidu e il tempio Amritheswara a Chikmagalur sono alcune importante opere architettoniche edificate in questo periodo.\nLa presa del potere.\nBallala II rovesci\u00f2 il trono del padre Narasimha I nel 1173. Narasimha non era molto popolare e durante il suo governo la grandezza del regno Hoysala era stata ridimensionata. Con l'aiuto di alcuni capi malnad, Ballala II assunse il controllo del regno. \nGuerre contro Kalachuri, Chalukya e Seuna.\nDurante i primi anni di regno Ballala II si impadron\u00ec nel 1178 di Hanagal e tent\u00f2 di raggiungere Belvola dove venne sconfitto dai Kalachuri. Ma negli anni successivi con l'indebolimento di Kalachuri dopo l'assassinio di Bijjala II e l'indebolimento del potere dei Kalyani Chalukya, Veera Ballala II mosse nuovamente verso i territori settentrionali. Prese Balligavi ai Kalachuri e sconfisse i Chalukya di Somesvara IV nel 1187. Condusse una vittoria contro i Seuna di Bhillama V a Soraturu nel 1190 estendendo significativamente i propri domini. Ebbe il pieno controllo della regione fino al fiume Krishna. Tuttavia nel 1212 alcuni dei territori guadagnati precedentemente vennero persi in seguito ad un'incursioni a Sud da parte dei Senua di Singhana II. \nRelazioni con i Chola.\nBallala II spos\u00f2 una figlia di Kulothunga Chola III, e uno stesso matrimonio combinato venne realizzato nel senso inverso. Quando i Pandya attaccarono i Chola, Ballala mand\u00f2 il principe ereditario Vira Narasimha II in loro aiuto. Vira Narasimha riusc\u00ec ad arrestare e a respingere l'invasione Pandya. In virt\u00f9 di questo successo Ballala II guadagnato il titolo di \"Cholarajyapratishtacharya\" o \"Rifondatore del Regno Chola\". Tra il 1206 e il 1218 gli Hoysala invasero Magadai Mandalam. \nNel 1220 Vira Narasimha II successe sul trono dell'Impero Hoysala."}
{"id": "1939623", "revid": "31886", "url": "https://it.wikipedia.org/wiki?curid=1939623", "title": "Veera Ballala III", "text": "I comandanti di Veera Ballala, Harihara (popolarmente noto come Hakka) e Bukkaraya (popolarmente noto come Bukka) sono conosciuti nel folklore kannada come i fondatori dell'Impero Vijayanagara. Veera Ballala III govern\u00f2 in un periodo di grande incertezza politica e culturale, quando tutti i principali regni ind\u00f9 dell'altopiano del Deccan e dell'India meridionale erano caduti sotto la pressione dell'invasione musulmana da nord. \nVeera Ballala riusc\u00ec a fermare l'invasione Seuna. Sconfisse i Kadamba di Hangal ed estese il proprio regno fino a Lakkundi, a nord del fiume Tungabhadra. \nAffari Pandya.\nBallala III arbitr\u00f2 negli affari interni del vicino stato Tamil, riuscendo a far salire al trono Sundara Pandya come re di Pandya a discapito del suo rivale, Vira Pandya nel 1311. Tuttavia la sua attenzione verso gli affari Tamil lasci\u00f2 scoperto il confine settentrionale, permettendo cos\u00ec l'invasione di Malik Kafur, comandante del sultano di Delhi, All-ud-din-Khilji. Halebidu venne attaccata e saccheggiata. Veera Ballala dovette accettare la sconfitta per mano del sultanato e di inviare suo figlio Veera Virupaksha Ballala a Delhi come suggello dell'atto di pace. Suo figlio pot\u00e9 ritornare in patria solo nel 1313. \nInvasione da Delhi.\nNel 1318, il regno Seuna venne completamente distrutto e Devagiri occupata dal Sultanato di Delhi. Il piccolo regno di Kampili, sulle rive del Tungabhadra con capitale a Kummata (vicino all'odierna Hampi) divenne centro di attenzioni. Veera Ballala III lott\u00f2 per portare Kampili sotto il proprio controllo ma senza risultato. Il Sultantato lanci\u00f2 una campagna contro Halebidu nel 1327. Nel 1336 tutti i regni ind\u00f9 del sud, ad eccezione dell'Impero Hoysala erano stati sconfitti e grandi aree regionali annesse al Sultanato di Delhi. Venne istituito il Sultanato di Madurai. Veera Ballala III radun\u00f2 le sue ultime forze a Tiruvannamalai, divenuta la sua nuova capitale, per lanciare un'offensiva contro la potenza straniera. Con l'intento di arrestare le invasioni musulmane, Ballala III fond\u00f2 una seconda capitale a Hosapattna sulle rive del fiume Tungabhadra, che successivamente avrebbe preso il nome di Vijayanagara. \nVeera Ballala venne assistito abilmente da uno dei suoi capi del consiglio, Sangama. Sangama amministrava parte dell'Impero Hoysala della regione della citt\u00e0 di Hampi sulle rive del fiume Tungabhadra. Il maggiore dei suoi figli, Harihara I, prese il titolo di \"Mahamandaleshwara\" (capo di un piccolo dominio), nella parte settentrionale dell'Impero. \nNel 1336, l'Impero Hoysala, sotto la guida militare di Bukka Raya I e Harihara I fu in grado di respingere gli attacchi del sultanato di Delhi, a nord del regno. Veera Ballala stesso condusse una spedizione militare contro Madurai. Dopo la vittoria sul Sultanato di Delhi, Bukka venne nominato principe ereditario del regno riunito. \nVijayanagara.\nL'Impero Hoysala, con i nuovi territori conquistati durante la battaglia nel 1336, venne a essere conosciuto con il nome di Impero Vijayanagara. Un secolo pi\u00f9 tardi, l'impero Vijayanagara avrebbe guadagnato una posizione di primo piano per la sua politica, la sua forza militare, musicale e i progressi nel campo della letteratura sotto il regno del Krishna Deva Raya. Veera Ballala venne ucciso in una serie di scontri con il sultanato nel 1343. Si concludeva cos\u00ec la vita dell'ultimo grande sovrano Hoysala."}
{"id": "1939628", "revid": "848247", "url": "https://it.wikipedia.org/wiki?curid=1939628", "title": "Bengasi (metropolitana di Torino)", "text": "Bengasi \u00e8 il capolinea della linea M1 della metropolitana di Torino. Per scelta del gestore dell'infrastruttura, il nome della stazione viene pronunciato con l'accento sbagliato, \"B\u00e8ngasi\", in luogo della corretta pronuncia piana \"Beng\u00e0si\". Questa scelta \u00e8 motivata dalla consuetudine torinese di appellare l'omonima piazza con la pronuncia sdrucciola.\nL'accesso alla stazione si effettua dall'omonima piazza.\nL'attivazione della stazione, inizialmente prevista entro la fine del 2015, fu rinviata per cinque volte sino al 17 aprile 2021 quando venne ufficializzata la data del 23 aprile 2021. Nonostante la fermata fosse stata inaugurata il 10 febbraio 2021 con i lavori ancora in corso, infine, la stazione fu aperta finalmente al pubblico il 23 aprile 2021.\nServizi.\nLa stazione presenta i seguenti servizi:\nInterscambi.\nLa stazione consente l'interscambio con le linee di pullman del trasporto pubblico torinese."}
{"id": "1939630", "revid": "599013", "url": "https://it.wikipedia.org/wiki?curid=1939630", "title": "Nate Robinson", "text": "Robinson \u00e8 stato uno dei giocatori pi\u00f9 bassi di tutta la lega con i suoi 175\u00a0cm ma \u00e8 anche uno dei migliori saltatori, visto che raggiunge i 112 cm di elevazione. \u00c8 soprannominato \"The Gadget\" per la sua imprevedibilit\u00e0 e le sue dimensioni.\nCarriera.\nCollege.\nRobinson ha frequentato l'universit\u00e0 di Washington giocando nella squadra dell'ateneo, i Washington Huskies, sebbene inizialmente giocasse a football nel ruolo di cornerback. Da ragazzino si ciment\u00f2 anche nella pallavolo ma, approdato al college, cominci\u00f2 la sua carriera con il basket.\nNBA (2005-2015).\nNew York Knicks (2005-2010).\nRobinson \u00e8 stato scelto con la ventunesima chiamata del draft NBA 2005 dai Phoenix Suns, che per\u00f2 lo inserirono nell'operazione che port\u00f2 Kurt Thomas da New York in Arizona, mentre ai Knicks andarono Quentin Richardson e lo stesso Nate.\nRobinson salt\u00f2 una sola partita nella sua stagione da rookie, partendo 26 volte in quintetto; concluse la stagione con 9,3 punti di media a partita e 2 assist. Durante l'All-Star Weekend 2006, Robinson ha vinto lo Slam Dunk Contest, battendo in finale Andre Iguodala 141-140, riuscendo a realizzare la sua schiacciata nel turno finale solo dopo quattordici tentativi. Nella sua miglior schiacciata della serata, Nate \u00e8 riuscito a saltare sopra il vincitore dello Slam Dunk Contest del 1986 Spud Webb (168\u00a0cm).\nIl 20 novembre 2006 Nate \u00e8 riuscito a stoppare il centro degli Houston Rockets Yao Ming (229\u00a0cm). Questa \u00e8 stata la terza volta nelle ultime dieci che un giocatore \u00e8 riuscito a stopparne un altro pi\u00f9 alto di almeno un piede e mezzo (gli altri erano stati Terrell Brandon su Shawn Bradley nel 2001 e Muggsy Bogues su Patrick Ewing a met\u00e0 anni novanta e su Chris Gatling nel 2000).. Il 16 dicembre \u00e8 stato uno dei protagonisti della rissa avvenuta durante la partita New York Knicks - Denver Nuggets, ingaggiando un vero e proprio incontro di wrestling con la guardia dei Nuggets J.R. Smith, venendo poi squalificato per dieci giornate.\nRobinson ha partecipato allo Slam Dunk Contest 2007 per difendere il suo titolo, ma nella competizione si classifica al secondo posto dietro a Gerald Green: questi stava per saltare sopra un cartone a grandezza naturale di Nate, che decide per\u00f2 di sostituirsi alla sagoma accettando cos\u00ec di farsi saltare dal giocatore dei Celtics che chiude la schiacciata, prendendo gli applausi del pubblico e dei giurati.\nDue anni dopo, Nate torna vittorioso nella gara delle schiacciate battendo Dwight Howard, J.R. Smith e il rookie spagnolo Rudy Fern\u00e1ndez. Nell'ultima schiacciata della gara ha saltato sopra Howard vestito da Superman e ha gareggiato con un completino verde speciale dei Knicks, in occasione del giorno di San Patrizio, e con delle Nike verdi: in questo frangente \u00e8 stato soprannominato \"Kryptonate\", poich\u00e9 \u00e8 riuscito a sconfiggere \"Superman\" Dwight Howard. Robinson partecipa anche allo Slam Dunk Contest 2010, battendo in finale Demar Derozan e guadagnandosi il 51% dei voti del pubblico, diventando cos\u00ec l'unico giocatore nella storia ad aver vinto tre Slam Dunk Contest.\nL'8 marzo 2008, contro i Portland Trail Blazers, realizza il suo \"career-high\" di punti, mettendone a referto 45.\nBoston Celtics (2010-2011).\nIl 18 febbraio 2010, dopo 5 stagioni nei New York Knicks, viene scambiato per Eddie House, approdando ai Boston Celtics.\nCon i biancoverdi nei play-off \u00e8 determinante per la vittoria dei Celtics contro gli Orlando Magic in gara 6 segnando 13 punti nel secondo quarto.\nTuttavia i celtici, privi del centro titolare Kendrick Perkins, perderanno in finale 4-3 contro i Los Angeles Lakers di Kobe Bryant e Pau Gasol.\nOklahoma City Thunder (2011).\nPoco pi\u00f9 di un anno dopo, nonostante le buone prestazioni dalla panchina, durante l'ultimo giorno del mercato NBA viene scambiato, assieme a Kendrick Perkins, per Jeff Green e Nenad Krsti\u0107, finendo cos\u00ec agli Oklahoma City Thunder.\nA fine dicembre 2011 i Thunder svincolano Robinson che diventa pertanto \"free agent\".\nGolden State Warriors (2012).\nNei primi giorni di gennaio 2012 firma un contratto con i Golden State Warriors, concludendo l'anno con 11,2 punti e 4,5 assist di media.\nChicago Bulls (2012-2013).\nNell'estate 2012 sceglie invece di accordarsi con i Chicago Bulls. In assenza del playmaker titolare, Derrick Rose, viene concesso a Robinson molto spazio insieme a Kirk Hinrich. L'11 aprile, contro i New York Knicks di Carmelo Anthony, realizza il suo \"season-high\", segnando 35 punti. Conclude l'anno giocando tutte le 82 partite e mette a referto le medie di 13,1 punti e 4,4 assist in 25,4 minuti a partita.\nDenver Nuggets (2013-2015).\nIl 22 luglio 2013 trova un accordo con i Denver Nuggets e firma un contratto di due anni per 4,12 milioni di dollari. Per la nuova avventura con la franchigia del Colorado, essendo tutti i numeri di maglia da lui utilizzati in precedenza non disponibili, sceglie il numero dieci in onore di Lionel Messi, suo calciatore preferito. Per la stagione 2014-15 cambia poi il suo numero di maglia scegliendo il 5 e lasciando cos\u00ec il numero 10 al compagno Arron Afflalo.\nIl 14 gennaio 2015 viene ceduto ai Boston Celtics in cambio di Jameer Nelson, facendo cos\u00ec ritorno alla franchigia del Massachusetts, ma viene tagliato due giorni dopo.\nLos Angeles Clippers (2015).\nIl 7 marzo firma un contratto di dieci giorni con i Los Angeles Clippers. Esordisce con la squadra californiana il giorno seguente, segnando 5 punti nella sconfitta per 106 a 98 contro i Warriors. Al termine del secondo contratto decadale non rinnova con la squadra californiana, rimanendo cos\u00ec free agent.\nNew Orleans Pelicans (2015).\nIl 16 ottobre 2015 firma un contratto con i Pelicans che dopo solo due presenze lo tagliano fuori il 29 ottobre 2015 con uno score di 0 punti, 4 assist e 5 falli, tornando cos\u00ec free agent.\nEuropa (2016).\nHapoel Tel Aviv (2016).\nIl 17 marzo 2016 firma un contratto fino al termine della stagione con l'Hapoel Tel Aviv. Il 19 maggio realizza, in una partita di playoff, il suo season high di 46 punti con 7 su 10 nel tiro da 3.\nCuriosit\u00e0.\nSu YouTube c'\u00e8 una serie su di lui chiamata \"State of Nate\"."}
{"id": "1939631", "revid": "287204", "url": "https://it.wikipedia.org/wiki?curid=1939631", "title": "Campionato Sammarinese 1988-1989", "text": " \nPlay-off.\nAi play-off si qualificano le prime quattro squadre del girone e le due promosse della serie A2 ."}
{"id": "1939638", "revid": "289247", "url": "https://it.wikipedia.org/wiki?curid=1939638", "title": "Apparecchiature di controllo", "text": ""}
{"id": "1939648", "revid": "124533098", "url": "https://it.wikipedia.org/wiki?curid=1939648", "title": "Alfeo (Orlando furioso)", "text": "Alfeo \u00e8 un personaggio dell\"Orlando Furioso\" di Ludovico Ariosto, menzionato nel diciottesimo libro del poema.\nIl personaggio.\nLe origini.\nAlfeo \u00e8 un guerriero cristiano, tra i pi\u00f9 vicini a Carlo Magno: Ariosto scrive infatti che all'epoca della vicenda narrata nel poema, ovvero l'assedio di Parigi ad opera dei saraceni di Agramante, egli figurava alla corte del re dei Franchi in qualit\u00e0 di medico, farmacista ed astrologo esperto. Non si sa per\u00f2 quale sia la provenienza di questo personaggio: alcuni ritengono che debba essere storicamente identificato con Pietro da Pisa, considerato uno degli uomini pi\u00f9 colti al tempo di Carlo Magno - e che fu in effetti suo cortigiano - poich\u00e9 la citt\u00e0 toscana era detta anche Alfea. Seguendo questa ipotesi, dunque, \"Alfeo\" non sarebbe il nome di battesimo del guerriero.\nIl ritratto.\nSi tratti o no del colto pisano, su Alfeo si ricava comunque che \u00e8 piuttosto giovane, poich\u00e9 nel poema viene detto che prima di scendere in campo contro i nemici saraceni egli aveva cercato di scrutare il proprio futuro tramite l'arte profetica, ottenendo da essa un responso positivo, ossia una lunghissima vita a fianco della moglie dopo la guerra vittoriosa.\nLa morte.\nContrariamente a quanto le arti gli avevano augurato, Alfeo muore giovane e lontano dai suoi affetti, colpito nel sonno dal giovane saraceno Cloridano (entrato furtivamente nell'accampamento cristiano per recuperare il corpo di Dardinello) che gli conficca la spada in gola. Nella stessa tenda Cloridano sgozza parimenti il cavaliere Palidone da Moncalieri e altri quattro guerrieri cristiani di cui non vengono fatti i nomi.\nInterpretazione dell'episodio.\nIl personaggio di Alfeo \u00e8 del tutto mutuato, compresi i dettagli dell'uccisione, su quello del virgiliano Ramnete, augure e consigliere di Turno sgozzato nel sonno da Niso nel nono libro dell\"'Eneide\"."}
{"id": "1939649", "revid": "125759610", "url": "https://it.wikipedia.org/wiki?curid=1939649", "title": "Di.Po. Vimercate", "text": "La Di.Po. Vimercate \u00e8 una societ\u00e0 polisportiva di Vimercate, in provincia di Monza e Brianza. La sezione pallavolistica maschile ha militato in Serie A negli anni ottanta.\nStoria della societ\u00e0.\nSorta nel 1945 all'interno di un oratorio, trae il suo nome dal motto latino \"dimica potenter\" (\"combatti con vigore\"). Pratica oggi calcio, pallacanestro, pattinaggio, atletica leggera, ginnastica e, soprattutto, pallavolo, sport nel quale conobbe un buon periodo di successi a partire dalla fine degli anni settanta.\nSezione pallavolo.\nCon la sezione maschile, che praticava lo sport sin dal 1945, approd\u00f2 una prima volta in A2 nel 1978; questa prima esperienza tra i professionisti si concluse dopo un solo anno. Ritorn\u00f2 in A2 nella stagione 1982-83. La squadra, che schierava nel ruolo di schiacciatore il serbo Ljubomir Travica e che era allenata dall'ex nazionale polacco Zdizislaw Ambroziak, ottenne una prestigiosa promozione in A1 al termine della stagione 1984-85. Con il primo posto in A2 ottenne anche il diritto di disputare, per quella stagione, i \"play-off\" scudetto, persi al turno preliminare contro la Bistefani Torino.\nLa stagione dell'esordio in massima serie (1985-86) si concluse con un'immediata retrocessione, dopo le sconfitte rimediate nei \"play-off\" A1-A2 con Pallavolo Catania e Arrital Fontanafredda. L'anno successivo la Di.Po. retrocesse anche dall'A2, ponendo fine all'esperienza quinquennale del piccolo club lombardo tra i professionisti. Nel 1992, dopo un buon campionato di Serie B, la prima squadra fu assorbita dalla Pallavolo Brugherio, club di A2. Il club continu\u00f2 la sua attivit\u00e0 a livello dilettantistico.\nSezione calcio.\nLa polisportiva ha, dagli anni 1950, una sezione calcistica il cui presidente \u00e8 Enrico Spiga. La squadra ha sempre militato nei campionati regionali lombardi. Attualmente la prima squadra milita nel campionato regionale di Promozione dove nella stagione 2017-2018 la squadra guidata da mister Alessandro Gini ha ottenuto il proprio miglior piazzamento, conquistando la terza posizione e poi vincendo i play-off del proprio raggruppamento.\nSezione pallacanestro.\nAl giorno d'oggi la Di.Po. Basket ha una squadra che milita in Serie D da questa stagione. La societ\u00e0 dispone di un settore giovanile che svolge campionati FIP regionali e provinciali."}
{"id": "1939652", "revid": "123619077", "url": "https://it.wikipedia.org/wiki?curid=1939652", "title": "Aspmyra Stadion", "text": "L'Aspmyra Stadion \u00e8 lo stadio di calcio in cui gioca le gare casalinghe il F.K. Bod\u00f8/Glimt, squadra di calcio della citt\u00e0 di Bod\u00f8 in Norvegia.\n\u00c8 composto da una tribuna centrale con a fianco in basso il settore ospiti, riservato esclusivamente ai sostenitori della squadra ospite; poi c'\u00e8 una piccola curva ma la maggior parte dei tifosi si trova di fronte alla tribuna d'onore leggermente spostati sulla destra (vedendoli appunto dalla tribuna d'onore).\nIl campo in realt\u00e0 non \u00e8 di erba naturale ma \u00e8 in erba sintetica (data la latitudine) e i lavori sono stati ultimati nel 2005 alla fine della stagione calcistica. Il campo \u00e8 intasato con il granulo in Elastomero Termoplastico (TPE), totalmente riciclabile, progettato da SO.F.TER. GROUP con sede a Forl\u00ec, Italia.\nLa capienza totale \u00e8 di posti a sedere. Il record di spettatori fu di 12189 nel 1975 durante la partita contro il Viking Stavanger."}
{"id": "1939660", "revid": "1442080", "url": "https://it.wikipedia.org/wiki?curid=1939660", "title": "Campionato asiatico e oceaniano di pallavolo femminile 1995", "text": "Il VIII campionato asiatico e oceaniano di pallavolo femminile si \u00e8 svolto dal 25 settembre al 1\u00ba ottobre 1995 a Chiang Mai, in Thailandia. Al torneo hanno partecipato 8 squadre nazionali asiatiche ed oceaniane e la vittoria finale \u00e8 andata per la sesta volta, la quinta consecutiva, alla Cina.\nPodio.\nCampione.\nCina(Sesto titolo)\nSecondo posto.\nCorea del Sud\nTerzo posto.\nGiappone"}
{"id": "1939667", "revid": "119560209", "url": "https://it.wikipedia.org/wiki?curid=1939667", "title": "You Give Me Something (Jamiroquai)", "text": "You Give Me Somthing \u00e8 un brano musicale del gruppo funk inglese Jamiroquai, estratto come secondo singolo dall'album \"A Funk Odyssey\" del 2001.\nIl video del brano \u00e8 stato diretto da Dawn Shadforth."}
{"id": "1939669", "revid": "83531", "url": "https://it.wikipedia.org/wiki?curid=1939669", "title": "Gran Premio di Francia 1983", "text": "Il Gran Premio di Francia 1983 \u00e8 stata la terza prova della stagione 1983 del Campionato mondiale di Formula 1. Si \u00e8 corsa domenica 17 aprile 1983 sul Circuito Paul Ricard di Le Castellet. La gara \u00e8 stata vinta dal francese Alain Prost su Renault; per il vincitore si tratt\u00f2 del sesto successo nel mondiale. Ha preceduto sul traguardo il brasiliano Nelson Piquet su Brabham-BMW, e lo statunitense Eddie Cheever, anch'egli su Renault.\nVigilia.\nAspetti tecnici.\nEra sempre pi\u00f9 alto il numero di scuderie pronte ad effettuare un rifornimento volante durante la corsa. Il rifornimento, gi\u00e0 abolito per la stagione 1984, portava dei grossi problemi di sicurezza, che erano stati evidenziati anche da Didier Pironi, presente sul circuito, in qualit\u00e0 di presidente della Grand Prix Drivers' Association. Il francese era ancora menomato a seguito dell'incidente accorsogli nel Gran Premio di Germania 1982, tanto da dirsi pessimista sulle possibilit\u00e0 di tornare alle corse nella stagione. Venne anche ventilata l'ipotesi che il prefetto del dipartimento ove si correva il gran premio potesse vietare la manovra durante la gara. Qualora il divieto fosse stato imposto la FISA era pronta ad accorciare la gara a 250 km.\nLa Ford Cosworth present\u00f2, per la prima volta, un nuovo motore, il DFY, che avrebbe dovuto sostituire il tradizionale DFV, utilizzato dal . In questa gara venne montato sulla McLaren di Niki Lauda e sulla Lotus di Nigel Mansell.\nLa Renault affid\u00f2 anche a Eddie Cheever il modello RE40.\nAspetti sportivi.\nLa gara si tenne a una sola settimana di distanza dalla Race of Champions, gara non valida per il campionato mondiale, disputata sul tracciato inglese di Brands Hatch, e vinta da Keke Rosberg. A differenza della gara britannica non si ripresent\u00f2 la Spirit, casa costruttrice che, nella Race of Champions, aveva riportato in F1 la Honda come motorista, dopo una lunga assenza.\nNelle prove libere compiute sul tracciato francese nella settimana precedente la gara il tempo migliore fu fatto segnare da Andrea De Cesaris su Alfa Romeo, in 1'38\"44, un secondo e mezzo meglio del tempo del secondo, Nelson Piquet.\nAll'Arrows Chico Serra subentr\u00f2 nuovamente ad Alan Jones, che aveva disputato il GP di Long Beach e la Race of Champions. La RAM port\u00f2, per la prima volta nella stagione iridata, una seconda vettura, affidata al francese Jean-Louis Schlesser, all'esordio nel mondiale di F1, dopo aver presto parte alla Race of Champions.\nQualifiche.\nResoconto.\nNella prima giornata di prove Andrea De Cesaris fece segnare il tempo migliore, in 1'38\"099. Il pilota dell'Alfa Romeo fu per\u00f2 escluso dalla lista dei tempi in quanto sulla sua vettura gli estintori vennero trovati scarichi. Il pilota afferm\u00f2 di averli utilizzati durante le qualifiche, e la stessa casa cerc\u00f2 di provare che si erano esauriti durante la sessione. I commissari furono per\u00f2 inflessibile ed esclusero il pilota romano. In testa alla classifica si ritrov\u00f2 cos\u00ec Alain Prost, con il tempo di 1'38\"35, davanti all'altro pilota della Renault Eddie Cheever e a Elio De Angelis. Il primo pilota classificato, che non disponeva di una vettura turbo, era Niki Lauda, staccato di quasi due secondi, che aveva l'ottavo tempo.\nLe vetture gommate dalla Goodyear (tra cui Williams e Ferrari) erano state penalizzate dalle mescole portate dalla casa statunitense, tanto che con le mescole da tempo, ultramorbide, i piloti non riuscivano a completare nemmeno un giro.\nNella sessione del sabato nessuno fu in grado di battere Alain Prost, che abbass\u00f2 il suo tempo fino a 1'36\"672. Cheever si conferm\u00f2 in prima fila, con un tempo di ben due secondi e 308 millesimi superiore a quello del compagno di scuderia. Per Prost si trattava della ottava \"pole position\" nel mondiale di F1. Le prime undici posizioni della griglia furono occupate da vetture spinte da motori turbo. De Cesaris, che aveva ottenuto il tempo migliore del venerd\u00ec, poi cancellato dai commissari, si posizion\u00f2 in quarta fila, col settimo tempo, pi\u00f9 alto di quanto ottenuto il giorno precedente. Le Ferrari chiusero con Ren\u00e9 Arnoux quarto e Patrick Tambay undicesimo, ma nel corso delle prove la scuderia italiana aveva rotto tre motori e tre turbine.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via Alain Prost mantiene il comando del gran premio, seguito da Riccardo Patrese, Eddie Cheever, Nelson Piquet, le due Ferrari di Ren\u00e9 Arnoux e Patrick Tambay, poi Elio De Angelis, Derek Warwick e Keke Rosberg. Gi\u00e0 nel corso del secondo passaggio Tambay si scambi\u00f2 di posizione con Arnoux.\nPatrese perse, nei primi giri due posizioni, mentre risal\u00ec in classifica Rosberg, che prima super\u00f2 Warwick quindi De Angelis, dopo un bel duello e, infine, anche Arnoux. Nei giri successivi De Angelis perse diverse posizioni, finendo lontano dalla zona dei punti. Al sesto giro abbandon\u00f2 Nigel Mansell per dei dolori a un piede infortunatosi prima della gara, quando i meccanici della Lotus colpirono accidentalmente il pilota spostando la vettura.\nAl giro 18 Cheever cedette la seconda piazza a Piquet mentre, un giro dopo, Riccardo Patrese, abbandon\u00f2 la gara. Al ventiquattresimo giro Ren\u00e9 Arnoux perse la sesta posizione, passato da Jacques Laffitte. Il ferrarista, poco dopo, entr\u00f2 ai box per il cambio gomme e il rabbocco del carburante, rientrando in classifica all'ottavo posto. Al giro 25 tocc\u00f2 il cambio gomme anche a Cheever: alla Renault per\u00f2 non fissarono bene una ruota, tanto che lo statunitense perse del tempo, rientrando solo quarto, dietro a Patrick Tambay. Quinto era ancora Rosberg, sempre seguito dall'altro pilota della Williams, Laffite.\nAl ventottesimo giro fu il turno del cambio delle gomme per Rosberg, che rientr\u00f2 ottavo, e, un giro dopo, anche il leader Alain Prost effettu\u00f2 la sosta. Pass\u00f2 cos\u00ec a condurre Nelson Piquet. Il brasiliano comand\u00f2 la gara fino al giro 31, quando anche lui fu richiamato al box per il cambio degli pneumatici. Ci\u00f2 permise a Prost di ritornare a condurre. Un giro prima vi era stato il ritiro, per incidente, di Mauro Baldi, senza conseguenze fisiche per il pilota dell'Alfa Romeo.\nLa classifica vedeva, dietro a Prost e Piquet, Eddie Cheever, Patrick Tambay, Jacques Laffite e Keke Rosberg. I due della Williams si scambiarono le posizioni quando, poco dopo, anche Laffite and\u00f2 al cambio gomme.\nNegli ultimi giri Cheever s'avvicin\u00f2 a Piquet, ma senza essere capace di superarlo. Alain Prost vinse cos\u00ec per la sesta volta nel mondiale di F1.\nRisultati.\nI risultati del gran premio furono i seguenti:"}
{"id": "1939684", "revid": "599013", "url": "https://it.wikipedia.org/wiki?curid=1939684", "title": "Edvaldo Alves de Santa Rosa", "text": "Con 263 reti segnate \u00e8 il secondo miglior marcatore nella storia del Flamengo alle spalle di Zico (508).\nBiografia.\nDopo il ritiro ritorn\u00f2 al Flamengo, dove lavor\u00f2 per circa 20 anni nelle giovanili.\n\u00c8 morto di cancro il 17 settembre 2002, all'et\u00e0 di 68 anni, nell'ospedale di Rio de Janeiro.\nCarriera.\nClub.\nDida inizi\u00f2 la sua carriera professionistica nel 1949 nelle file dell'Am\u00e9rica di S\u00e3o Lu\u00eds do Quitunde, Alagoas.\nDopo tre stagioni al CSA, con cui vinse il Campionato Alagoano nel 1952, nel 1954 si trasfer\u00ec al Flamengo. Con i rossoneri vinse due Campionati Carioca consecutivi nel 1954 e nel 1955 e uno nel 1963 e un Torneo Rio-San Paolo nel 1961, disputando 350 partite e realizzando 263 gol, che gli valsero il titolo di miglior marcatore della squadra brasiliana, finch\u00e9 non venne superato negli anni settanta da Zico, di cui era idolo.\nNel 1964 si trasfer\u00ec alla Portuguesa, per poi concludere la carriera nel 1968 con i colombiani dell'Atl\u00e9tico Junior, con cui segn\u00f2 46 gol nelle due stagioni disputate. Giunse alla formazione di Barranquilla insieme ad altri due ex compagni al Flamengo, Dacunha e A\u00edrton Beleza.\nNazionale.\nDida conta anche 6 presenze e 4 reti con la Nazionale brasiliana, con cui esord\u00ec il 4 maggio 1958 contro il Paraguay (5-1) e vinse i Mondiali 1958, dove disput\u00f2 la partita inaugurale contro l'Austria (3-0 per i verdeoro), venendogli poi preferito Pel\u00e9 per il resto del torneo."}
{"id": "1939685", "revid": "110157", "url": "https://it.wikipedia.org/wiki?curid=1939685", "title": "Friedrichstadt", "text": "Friedrichstadt (in danese \"Frederiksstad\", in frisone settentrionale \"Fr\u00e4\u00e4rst\u00e4\u00e4\", in basso-tedesco \"Friesstadt\", \"Frieestadt\" o \"Friechstadt\", in olandese \"Frederikstad aan de Eider\") \u00e8 una citt\u00e0 di 2.416 abitanti dello Schleswig-Holstein, in Germania.\nAppartiene al circondario della Frisia Settentrionale."}
{"id": "1939689", "revid": "21880", "url": "https://it.wikipedia.org/wiki?curid=1939689", "title": "Meridionalizzazione del Mar Mediterraneo", "text": ""}
{"id": "1939694", "revid": "21880", "url": "https://it.wikipedia.org/wiki?curid=1939694", "title": "Tropicalizzazione del Mar Mediterraneo", "text": ""}
{"id": "1939696", "revid": "119560226", "url": "https://it.wikipedia.org/wiki?curid=1939696", "title": "Love Foolosophy", "text": "Love Foolosophy \u00e8 un brano musicale del gruppo funk inglese Jamiroquai, estratto come terzo singolo dall'album \"A Funk Odyssey\" del 2001.\nIl video del brano \u00e8 stato diretto da Jason Smith, e vede la partecipazione della modella Heidi Klum."}
{"id": "1939697", "revid": "59645", "url": "https://it.wikipedia.org/wiki?curid=1939697", "title": "Il Cappotto", "text": ""}
{"id": "1939698", "revid": "177744", "url": "https://it.wikipedia.org/wiki?curid=1939698", "title": "Grain bag", "text": "Un grain bag \u00e8 un sacco di tela a trama media che ha lo scopo di contenere i grani spezzati dei cereali utilizzati per la produzione della birra. Essi vengono tenuti chiusi nella tela per evitare che possano \"sporcare\" il mosto durante il periodo dell'infusione."}
{"id": "1939699", "revid": "834", "url": "https://it.wikipedia.org/wiki?curid=1939699", "title": "Sticking Fingers Into Sockets", "text": ""}
{"id": "1939701", "revid": "834", "url": "https://it.wikipedia.org/wiki?curid=1939701", "title": "Hold On Now, Youngster...", "text": ""}
{"id": "1939703", "revid": "834", "url": "https://it.wikipedia.org/wiki?curid=1939703", "title": "Hold On Now, Youngster", "text": ""}
{"id": "1939704", "revid": "92723", "url": "https://it.wikipedia.org/wiki?curid=1939704", "title": "Microzonazione sismica", "text": " \nLa microzonazione sismica \u00e8 un'operazione scientifica, altamente complessa e multidisciplinare, che ha lo scopo di riconoscere, a una scala sufficientemente piccola (scala comunale o sub comunale), le condizioni geologiche, geomorfologiche e geotecniche locali dell'immediato sottosuolo, che possono alterare pi\u00f9 o meno sensibilmente le caratteristiche del movimento sismico atteso generando amplificazioni del moto sismico e/o deformazioni permanenti. In altri termini tale analisi ha l'obiettivo di individuare eventuali effetti di sito a seguito di un sisma. I risultati di uno studio di Microzonazione Sismica si applicano nella pianificazione territoriale e dell\u2019emergenza, nella ricostruzione post-sisma e nel supporto alla progettazione antisismica.\nDescrizione e risultati di studio.\nLa microzonazione sismica si contrappone alla macrozonazione sismica la quale suddivide invece un territorio in macrozone di pericolosit\u00e0 sismica numerate da 1 (zone pi\u00f9 pericolose) a 4 (zone meno pericolose) che per\u00f2, data la risoluzione spaziale considerata, non sono in grado di evidenziare gli effetti di sito.\nLe diverse porzioni del territorio andranno ad essere suddivise in \"MOPS\" Microzone Omogenee in Prospettiva Sismica, ovvero delle aree che presentano un'analoga risposta alla sollecitazione sismica. Per poter effettuare una mappatura di microzonazione sismica si necessita della misura e dell'analisi della \"risposta sismica\" locale a sollecitazioni sismiche di riferimento; i risultati di tale studio vengono sintetizzati su una carta del territorio dove vengono riportate le MOPS suddivise in questo modo: &lt;br&gt;\n\"a)\" le zone in cui il moto sismico non viene modificato rispetto a quello atteso in condizioni ideali di roccia rigida e pianeggiante e, pertanto, gli scuotimenti attesi sono equiparati a quelli forniti dagli studi di pericolosit\u00e0 sismica di base; &lt;br&gt;\n\"b)\" le zone in cui il moto sismico viene modificato, ad esempio con fenomeni di amplificazione locale, rispetto a quello atteso in condizioni ideali (roccia rigida e pianeggiante) a causa delle caratteristiche litostratigrafiche del terreno e/o geomorfologiche del territorio; &lt;br&gt;\n\"c)\" le zone in cui sono presenti o suscettibili di attivazione fenomeni di deformazione permanente del territorio indotti o innescati dal sisma (instabilit\u00e0 di versante, liquefazioni, fagliazione superficiale, cedimenti differenziali, tsunami, seiche, ecc.)."}
{"id": "1939705", "revid": "74801", "url": "https://it.wikipedia.org/wiki?curid=1939705", "title": "Circondario di Pinneberg", "text": "Il circondario di Pinneberg () \u00e8 uno dei circondari del \"Land\" tedesco dello Schleswig-Holstein.\nSuddivisione amministrativa.\nComunit\u00e0 amministrative (* = Sede amministrativa)"}
{"id": "1939707", "revid": "119560260", "url": "https://it.wikipedia.org/wiki?curid=1939707", "title": "Corner of the Earth", "text": "Corner of the Earth \u00e8 un brano musicale del gruppo funk inglese Jamiroquai, estratto come quarto singolo dall'album \"A Funk Odyssey\" del 2001.\nIl video del brano \u00e8 stato diretto da Jason Smith."}
{"id": "1939710", "revid": "767487", "url": "https://it.wikipedia.org/wiki?curid=1939710", "title": "Terumasa Hino", "text": ""}
{"id": "1939711", "revid": "56620", "url": "https://it.wikipedia.org/wiki?curid=1939711", "title": "Jean-Baptiste Sauv\u00e9 de Lanoue", "text": ""}
{"id": "1939714", "revid": "729019", "url": "https://it.wikipedia.org/wiki?curid=1939714", "title": "Pad Abort Test-2", "text": "Pad Abort Test 2 \u00e8 stato il secondo test di aborto, effettuato sul pad abort test 1, della navicella Apollo.\nScopi del lancio.\nApollo Pad Abort 2 fu la quinta delle sei missioni Apollo senza equipaggio che si prefiggeva di testare le capacit\u00e0 del Launch Escape System (LES) che sarebbe servito a offrire una via di fuga sicura per l'equipaggio nel caso di un problema critico nella fase di lancio."}
{"id": "1939719", "revid": "30208", "url": "https://it.wikipedia.org/wiki?curid=1939719", "title": "Oh! Super Jump", "text": ""}
{"id": "1939721", "revid": "7336", "url": "https://it.wikipedia.org/wiki?curid=1939721", "title": "Guide Alpine", "text": ""}
{"id": "1939722", "revid": "7336", "url": "https://it.wikipedia.org/wiki?curid=1939722", "title": "Guide alpine", "text": ""}
{"id": "1939725", "revid": "119283560", "url": "https://it.wikipedia.org/wiki?curid=1939725", "title": "Feels Just Like It Should", "text": "Feels Just Like It Should \u00e8 un singolo del gruppo musicale britannico Jamiroquai, pubblicato il 6 giugno 2005 come primo estratto dal sesto album in studio \"Dynamite\".\nIl singolo \u00e8 stato prodotto da Mike Spencer e Jay Kay.\nLa canzone parla del consumo e degli effetti dell'ecastasy. \nIl singolo raggiunse la vetta nella classifica americana dei singoli dance di Billboard, l'ottavo posto in Italia e l'altrettanto ottavo in Regno Unito.\nVideo musicale.\nIl videoclip del brano \u00e8 stato diretto da Joseph Kahn ed \u00e8 un'allegoria surreale all'uso dell'ecstasy. In questo Jay Kay interpreta 4 personaggi: se stesso, un ragazzo dall'aspetto da nerd, la ragazza e il magnaccia spacciatore."}
{"id": "1939726", "revid": "648716", "url": "https://it.wikipedia.org/wiki?curid=1939726", "title": "HMS Transylvania", "text": "Il Transylvania era una nave passeggeri inglese entrata in servizio negli anni venti. Convertita in incrociatore ausiliario della Royal Navy allo scoppio della seconda guerra mondiale, fu affondata nel 1940.\nCostruzione.\nLa nave aveva due eliche, e tre fumaioli. Di questi per\u00f2, solo uno era necessario, e gli altri erano semplicemente un abbellimento perch\u00e9 si riteneva che attirassero pi\u00f9 passeggeri rispetto alle sue compagne di linea con solo uno.\nStoria.\nLa costruzione del \"Transylvania\" venne intrapresa presso il cantiere inglese di Glasgow. La nave fu varata l'11 marzo 1925, ed entr\u00f2 in servizio nel 1926 come nave passeggeri della Anchor Line.\nNell'agosto 1939 il \"Transylvania\" fu requisito dalla Royal Navy per essere trasformato in mercantile armato. Il 5 ottobre successivo, con il nome di HMS Transylvania, torn\u00f2 in servizio, e fu inquadrato nel 10\u00b0 Cruiser Squadron. Il 21 ottobre seguente insieme all'incrociatore ausiliario \"Scotstoun\" intercett\u00f2 il mercantile tedesco \"Poseidon\" nello Stretto di Danimarca. L'equipaggio tedesco cerc\u00f2 di autoaffondare la nave senza successo ma riuscendo a danneggiarla gravemente. La nave affond\u00f2 infatti il 26 ottobre mentre le navi inglesi ne tentavano il traino in porto. Il 23 ottobre cattur\u00f2 nella stessa zona il mercantile \"Bianca\".\nAncora il 21 novembre successivo intercett\u00f2 il mercantile tedesco \"Tenerife\" a sud dell'Islanda, che venne per\u00f2 autoaffondato dal proprio equipaggio prima della cattura. Il 28 marzo 1940 stessa sorte sub\u00ec il mercantile \"Mimi Horn\", individuato nello Stretto di Danimarca.\nPochi mesi dopo, il 10 agosto 1940 il \"Transylvania\" venne colpito dietro il fumaiolo da un siluro di tipo G7e dell'U-Boot tedesco \"U-56\" circa 40 miglia al largo di Capo Malin, nell'estremo nord dell'Irlanda. La nave danneggiata non venne finita perch\u00e9 l'U-Boot non aveva pi\u00f9 siluri; il cacciatorpediniere HMS Ashanti (F51) prese la nave a rimorchio, ma questa affond\u00f2 durante il traino. Dei 336 uomini di equipaggio, 3 ufficiali e 33 marinai perirono nell'affondamento."}
{"id": "1939727", "revid": "1632387", "url": "https://it.wikipedia.org/wiki?curid=1939727", "title": "Terraformazione di Marte", "text": "La terraformazione di Marte \u00e8 un ipotetico processo attraverso il quale il clima, la superficie e le caratteristiche conosciute del pianeta rosso verrebbero modificate con lo scopo di rendere il pianeta abitabile da esseri umani e altre forme di vita terrestri, fornendo in questo modo la possibilit\u00e0 di una sicura e sostenibile colonizzazione di vaste aree del pianeta.\nSulla base dell'esperienza del pianeta Terra, l'ambiente di un pianeta pu\u00f2 essere mutato, anche se il processo di creazione di una biosfera al livello planetario \u00e8 ancora da determinare.\nMolti dei metodi descritti in seguito possono rientrare nell'ambito delle capacit\u00e0 tecnologiche attuali, tuttavia al momento le risorse necessarie per l'esecuzione di questi metodi sono ben al di l\u00e0 di quanto qualsiasi governo o azienda sarebbero in grado di stanziare a tale scopo.\nMotivi di una terraformazione.\nIn un futuro non molto lontano l'aumento di popolazione e la crescente richiesta di risorse potrebbero creare la necessit\u00e0 di colonizzare nuovi habitat come per esempio la superficie degli oceani terrestri, il fondo dei mari, lo spazio intorno alla Terra o la Luna e gli altri pianeti del sistema solare, magari come sedi di miniere per l'estrazione di metallo.\nAvanzando con il pensiero nel remoto futuro, nell'ordine di centinaia di milioni di anni, alcuni scienziati ritengono che il Sole diventer\u00e0 troppo caldo per mantenere la vita sul nostro pianeta, ancor prima che la nostra stella attraversi lo stadio di Gigante Rossa dal momento che tutte le stelle della Sequenza Principale emettono gradualmente sempre pi\u00f9 energia nel corso della loro esistenza.\nQuando questo succeder\u00e0 sar\u00e0 imperativo per gli esseri umani migrare verso aree pi\u00f9 lontane dal Sole per avere una possibilit\u00e0 di sopravvivere. Attraverso la terraformazione di Marte, che nel frattempo si troverebbe nella fascia di pianeti abitabili, si potrebbe consentire alla specie umana di guadagnare qualche altro milione di anni, in modo da avere il tempo di sviluppare una nuova tecnologia per il viaggio spaziale e colonizzare il bordo pi\u00f9 esterno del sistema solare quando anche Marte sar\u00e0 diventato inospitale per via delle mutazioni del Sole.\nProblemi e limitazioni.\nGravit\u00e0 bassa.\nLa gravit\u00e0 di superficie marziana \u00e8 il 38% di quella terrestre. Non si conoscono ancora con precisione sufficiente gli effetti degenerativi di tale gravit\u00e0 ridotta sulla salute.\nPressione bassa.\nLa pressione atmosferica su Marte \u00e8 l'1% della pressione terrestre al livello di mare. Questa pressione bassa rende impossibile respirare senza una tuta pressurizzata. Per avere una pressione equivalente a quella terrestre, Marte dovrebbe avere un'atmosfera 2,6 volte quella terrestre.\nMetodi ipotetici.\nUn esempio di progetto per la terraformazione di Marte prevede di liberare grandi quantit\u00e0 di gas serra nell'atmosfera del pianeta, innalzandone la temperatura. Questo causerebbe l'evaporazione di anidride carbonica dalle calotte polari, aumentando ulteriormente l'effetto serra e facendo sciogliere eventuale ghiaccio presente nel sottosuolo marziano. Ci\u00f2 porterebbe Marte ad avere acqua liquida, un clima pi\u00f9 simile a quello terrestre e un'atmosfera a base di anidride carbonica pi\u00f9 densa. Infine si importerebbero sul pianeta delle piante che arricchiscano di ossigeno l'atmosfera tramite la fotosintesi. \u00c8 stato calcolato che l'intero processo durerebbe pi\u00f9 di centomila anni. Sono stati ideati processi pi\u00f9 rapidi, ma dalla durata sempre misurabile in secoli.\nPer riscaldare le calotte polari di Marte liberando anidride carbonica sono stati proposti anche altri metodi, come coprirle con sostanze scure, tipo polvere di carbone, che assorbano meglio la luce solare o riflettere il sole sui ghiacciai marziani da giganteschi specchi posti in orbita come statiti attorno al pianeta.\nUno studio della Planetary Science Division della NASA del 2017 ha ipotizzato che si potrebbe realizzare una magnetosfera artificiale su Marte ponendo uno scudo magnetico dipolare nel punto di Lagrange L1 del pianeta. Questa operazione probabilmente renderebbe abitabile il pianeta.\nRetroterra scientifico.\nLa maggior parte del suolo marziano \u00e8 costituito da minerali richiesti per il processo di terraformazione. hanno rivelato che ci sono grandi quantit\u00e0 di acqua sotto forma di ghiaccio al di sotto della superficie del pianeta fino alla latitudine 60, proprio come nei due poli dove l'acqua \u00e8 miscelata con ghiaccio secco (CO2 solido). \u00c8 persino possibile che vi siano enormi quantit\u00e0 di ghiaccio nella crosta marziana pi\u00f9 profonda.\nQuando sublima nell'atmosfera durante le estati marziane, l'anidride carbonica lascia una piccola quantit\u00e0 di acqua residua che si sposta rapidamente dai poli . Questi eventi stagionali fanno s\u00ec che vengano trasportate grandi quantit\u00e0 di polvere e vapore acqueo come quelle che hanno permesso la formazione sulla Terra di cirri.\nSul pianeta sono presenti anche tracce di ossigeno perlopi\u00f9 sotto forma di ossidi, principalmente di metalli.\nNella cultura di massa.\nNel corso del Novecento l'accrescersi delle conoscenze scientifiche su Marte ha comportato il progressivo abbandono delle precedenti aspettative sull'esistenza di vita marziana intelligente. Inoltre l'atterraggio di varie sonde interplanetarie sul pianeta rosso a partire dal 1965 non conferm\u00f2 neanche l'esistenza di vita primitiva. Questo provoc\u00f2 una diminuzione, ma non la scomparsa totale, delle storie di fantascienza ambientate sul pianeta Marte abitato, portando gli scrittori a considerare il pianeta soprattutto come base di future colonie terrestri.\nUna delle prime storie incentrata sull'esplorazione di un Marte in terraformazione \u00e8 il romanzo breve \"Maledetti marziani\" (\"The Martian Way\", 1952) di Isaac Asimov.\nLa Trilogia di Marte (\"Red Mars, Green Mars, Blue Mars\", 1992-1996) scritta da Kim Stanley Robinson si concentra sul processo di terraformazione del pianeta, che dal suo stato iniziale (\"Marte rosso\") viene reso abitabile coltivandovi sopra della piante (\"Marte verde\") finch\u00e9 non diventa un pianeta simile alla Terra (\"Marte blu\").\nUn tema ricorrente \u00e8 divenuto la lotta per l'indipendenza delle colonie terrestri esistenti su un Marte terraformato o in corso di terraformazione. Questo \u00e8 l'elemento caratterizzante della trama di opere di Greg Bear e Kim Stanley Robinson, del film \"Atto di forza\" basato su una storia di Philip K. Dick e della serie televisiva \"Babylon 5\", come di diversi videogiochi tra quelli ambientati nel Pianeta Rosso.\nL'ambientazione della \"terraformazione di marte\" \u00e8 stata ripresa anche in diversi giochi da tavolo tra cui Terraforming Mars di Jacob Fryxelius e On Mars di Vital Lacerda."}
{"id": "1939728", "revid": "436907", "url": "https://it.wikipedia.org/wiki?curid=1939728", "title": "GRP Records", "text": "La GRP Records \u00e8 un'etichetta discografica statunitense, fondata a New York da Dave Grusin e Larry Rosen nel 1978. La sigla GRP sta per Grusin/Rosen Productions.\nGi\u00e0 nel 1972 i due musicisti avevano dato inizio a una collaborazione artistica, producendo lavori di Noel Pointer, di Earl Klugh, Patti Austin e altri sotto varie etichette, tra cui RCA, Blue Note e CTI. Dal 1978 la Grusin/Rosen Productions, grazie a un accordo commerciale con Clive Davis, diventa una etichetta-satellite dell'Arista Records e pubblica una serie di album come Arista/GRP. \nNel 1982 la GRP si stacca dall'Arista e diventa un'etichetta indipendente, abbracciando fra i primi la filosofia del suono digitale proprio negli anni in cui nasce e si sviluppa il supporto CD. Sotto etichetta GRP, Dave Grusin pubblica \"Mountain Dance\", uno dei primissimi album di musica non classica prodotti con tecnologia interamente digitale (DDD). Tra i primi artisti a firmare per l'etichetta: Gerry Mulligan, Kevin Eubanks, Dave Valentin, Lee Ritenour, la cantante Diane Schuur e i gruppi Spyro Gyra, The Rippingtons e Special EFX.\nL'etichetta si dedica principalmente allo smooth jazz e, grazie all'appoggio di alcune stazioni radio specializzate nel genere musicale definito \"adult contemporary\", ottiene un buon successo commerciale con molti dei suoi titoli. Per dare maggior enfasi all'impiego delle tecnologie di registrazione digitale, al marchio GRP viene associato il motto \"\u00abThe Digital Master Company\u00bb\". \nNel 1987, la GRP stipula un contratto di distribuzione con la MCA Records. Questa compagnia, che in seguito cambier\u00e0 denominazione diventando Universal Music Group, acquisisce nel 1990 l'etichetta comprando le quote di Grusin e Rosen per circa 40 milioni di dollari. Da quel momento, tutto il repertorio jazz della casa discografica verr\u00e0 ripubblicato sotto l'etichetta che viene ribattezzata provvisoriamente \"MCA-GRP\". Rivedono cos\u00ec la luce numerosi classici dei cataloghi Impulse, Chess e Decca. Grusin e Rosen decidono nel 1995 di lasciare la compagnia, che \u00e8 attualmente diretta dal produttore Tommy LiPuma.\nDopo l'acquisizione del catalogo Polygram nel 1998, la Universal colloca la GRP sotto il controllo di Verve Music Group."}
{"id": "1939729", "revid": "1573940", "url": "https://it.wikipedia.org/wiki?curid=1939729", "title": "Liocarcinus corrugatus", "text": "La grancella pieghettata o granchio corrugato (Liocarcinus corrugatus ) \u00e8 un crostaceo decapode della famiglia dei Polybiidae.\nHabitat e distribuzione.\nComune da 10 metri fino a 50 di profondit\u00e0, su fondali detritici, sabbiosi o su fondali rocciosi.\nDescrizione.\nCarapace trapezoidale di colore rosso-bruno, punteggiato in viola, con peluria rossa o gialla. Sono presenti delle spine nella parte anteriore del carapace. Chela sinistra pi\u00f9 grande della destra. Fino a circa 5 centimetri di lunghezza e 6 di larghezza."}
{"id": "1939730", "revid": "110157", "url": "https://it.wikipedia.org/wiki?curid=1939730", "title": "Circondario di Pl\u00f6n", "text": "Il circondario di Pl\u00f6n (in tedesco: \"Kreis Pl\u00f6n\") \u00e8 uno dei circondari del \"Land\" tedesco dello Schleswig-Holstein.\nSuddivisione amministrativa.\nComunit\u00e0 amministrative (* = Sede amministrativa)"}
{"id": "1939738", "revid": "486946", "url": "https://it.wikipedia.org/wiki?curid=1939738", "title": "R.E.A.", "text": ""}
{"id": "1939739", "revid": "119560438", "url": "https://it.wikipedia.org/wiki?curid=1939739", "title": "Seven Days in Sunny June", "text": "Seven Days in Sunny June \u00e8 il secondo singolo ad essere estratto dall'album \"Dynamite\" di Jamiroquai, pubblicato nel 2005. Il singolo \u00e8 stato prodotto da Mike Spencer e Jay Kay.\nIl video del brano \u00e8 stato diretto da Mat Kirkby.\nCuriosit\u00e0.\nIl brano, opportunamente montato, \u00e8 stato utilizzato nel film Il Diavolo Veste Prada"}
{"id": "1939740", "revid": "18439986", "url": "https://it.wikipedia.org/wiki?curid=1939740", "title": "Antonino Bruschetta", "text": ""}
{"id": "1939742", "revid": "61051", "url": "https://it.wikipedia.org/wiki?curid=1939742", "title": "Liocarcinus", "text": "Liocarcinus \u00e8 un genere di crostacei decapodi della famiglia Polybiidae.\nTassonomia.\nComprende le seguenti specie:"}
{"id": "1939743", "revid": "830939", "url": "https://it.wikipedia.org/wiki?curid=1939743", "title": "Francesco Grasso", "text": "Biografia.\nIngegnere elettronico, vive a Roma, dove lavora presso l'Agenzia per l'Italia digitale.\nIl romanzo di esordio e i primi racconti di Grasso sono inquadrabili nel filone della fantascienza cosiddetta cyberpunk. Tuttavia, in queste opere sono presenti in modo significativo ambientazioni e tematiche nettamente italiche, che caratterizzano l'autore nei confronti degli altri scrittori di genere. Tra le opere successive vi sono racconti di genere horror e thriller, ma anche opere umoristiche e parodie.\nHa vinto per due volte il Premio Urania indetto dalla collana omonima della Arnoldo Mondadori Editore, giungendo in finale in altrettante edizioni del concorso. In campo letterario ha vinto anche il premio Sicurezza Informatica 1996, il premio Cristalli Sognanti 1998, il premio Space Trucker 2001, il premio Cuore di Tenebra 2004, il premio Citt\u00e0 di Ciampino 2015. \u00c8 stato finalista anche al Premio Solinas nel 2006. Ha fatto parte per anni della redazione della rivista \"Delos Science Fiction\"."}
{"id": "1939745", "revid": "1573940", "url": "https://it.wikipedia.org/wiki?curid=1939745", "title": "Portunidae", "text": "Portunidae \u00e8 una famiglia di crostacei decapodi.\nTassonomia.\nIn questa famiglia sono riconosciute 6 sottofamiglie:"}
{"id": "1939749", "revid": "56620", "url": "https://it.wikipedia.org/wiki?curid=1939749", "title": "Jean Pierre Armand", "text": ""}
{"id": "1939750", "revid": "1573940", "url": "https://it.wikipedia.org/wiki?curid=1939750", "title": "Portunoidea", "text": "Portunoidea \u00e8 una superfamiglia di crostacei decapodi.\nTassonomia.\nIn questa superfamiglia sono riconosciute 6 famiglie:"}
{"id": "1939754", "revid": "56620", "url": "https://it.wikipedia.org/wiki?curid=1939754", "title": "Jean Victor Audouin", "text": ""}
{"id": "1939756", "revid": "1305772", "url": "https://it.wikipedia.org/wiki?curid=1939756", "title": "Circondario di Segeberg", "text": "Il circondario di Segeberg () \u00e8 uno dei circondari del \"Land\" tedesco dello Schleswig-Holstein.\nSuddivisione amministrativa.\nComunit\u00e0 amministrative (* = Sede amministrativa)"}
{"id": "1939759", "revid": "119560547", "url": "https://it.wikipedia.org/wiki?curid=1939759", "title": "Runaway (Jamiroquai)", "text": "Runaway \u00e8 un brano del 2006 del gruppo inglese Jamiroquai, estratto come singolo dal greatest hits pubblicato nel 2006 \"\".\nIl video del brano \u00e8 stato diretto da Jay Kay, frontman del gruppo e James Hackett."}
{"id": "1939763", "revid": "1543377", "url": "https://it.wikipedia.org/wiki?curid=1939763", "title": "Rotte di migranti nel Mediterraneo", "text": "Le rotte di migranti nel Mediterraneo collegano dall'inizio degli anni novanta, l'Africa e il Medio Oriente all'Europa. Il fenomeno dell'immigrazione per mare \u00e8 aumentato di pari passo con la chiusura delle frontiere degli Stati europei a seguito dell'adozione di un regime di visti di ingresso particolarmente restrittivo verso i Paesi poveri. Il mare viene attraversato su imbarcazioni di fortuna, spesso vecchi pescherecci, barche in vetroresina o gommoni.\nI principali punti d'ingresso sono le coste spagnole, italiane e greche. Secondo l'Alto Commissariato delle Nazioni Unite per i Rifugiati, i flussi sono misti, composti cio\u00e8 di migranti economici e rifugiati politici.\nLe rotte.\nEsistono molteplici rotte nel Mediterraneo, ma le principali sono tre: quella occidentale verso la Spagna, quella centrale verso l\u2019Italia, e quella orientale verso la Grecia, che \u00e8 stata la pi\u00f9 percorsa negli ultimi anni, con circa 1,2 milioni di arrivi dal 2009, pi\u00f9 delle altre due rotte combinate. Ben il 73% di questi sono sbarcati per\u00f2 solo nel 2015 a causa dei conflitti in Siria, Iraq e Afghanistan. Le migrazioni lungo la tratta orientale sono poi diminuite anche grazie a un accordo tra la Turchia e l\u2019Unione europea (raggiunto il 18 marzo 2016): il Paese guidato da Erdo\u011fan ha accettato di ospitare i migranti diretti in Europa in cambio di assistenza economica, incentivi e appoggio politico. La rotta centrale, dal Nord Africa all\u2019Italia, ha registrato pi\u00f9 di 780.000 arrivi, conoscendo una diminuzione nel 2018. Il Mar Mediterraneo si \u00e8 dimostrato estremamente pericoloso per i migranti che hanno tentato di attraversarlo, soprattutto per la via centrale. Si stima che circa 17.000 persone siano morte in mare dal 2014, circa il 2% di tutti i migranti che attraversano il Mediterraneo su base annua.\nLa rotta pi\u00f9 antica collega la costa del Marocco alla Spagna, attraverso lo stretto di Gibilterra e si \u00e8 andata dilatando negli anni, al punto che oggi molte imbarcazioni partono direttamente dalla costa oranese dell'Algeria, verso l'Andalusia o verso le isole Baleari. La Spagna \u00e8 interessata da una seconda rotta, quella che parte dalla costa atlantica africana (Marocco, Sahara Occidentale, Mauritania, Senegal, Gambia e Guinea) fino all'arcipelago delle isole Canarie.\nNel Mediterraneo centrale le rotte sono quattro. La pi\u00f9 battuta parte dalle coste occidentali libiche, tra Tripoli, Gasr Garabulli e Zuara, puntando verso Lampedusa, la Sicilia e Malta.\nParallele a questa, altre due rotte collegano il litorale tunisino, tra Susa, Monastir e Sfax a Lampedusa, e la costa nord tra Biserta e Capo Bon a Pantelleria.\nDall'Egitto partono invece alcuni dei pescherecci che giungono in Sicilia orientale e in Calabria.\nInfine, a partire dal 2006, una nuova rotta collega Algeria e Sardegna, partendo dalla costa nei pressi della citt\u00e0 di Annaba.\nIn passato era invece Malta a costituire un importante punto di passaggio. Migliaia di migranti si stanziavano ogni anno sull'isola con un visto turistico e da l\u00ec venivano imbarcati clandestinamente verso le coste siciliane.\nNel Mediterraneo orientale, infine, le rotte marittime collegano la costa della Turchia alle vicine isole greche del Mar Egeo, in particolare Samo, Mitilene, Chio, e Farmaco. Sull'isola greca di Creta, invece, in misura minore, arrivano imbarcazioni salpate dalla costa egiziana.\nAlla fine degli anni novanta e inizio duemila, migliaia di profughi Curdi salpavano direttamente dalle coste turche verso la Calabria, una rotta che ancora nel 2007 ha portato un migliaio di persone sulle coste della Locride. La rotta fra Albania e la Puglia si \u00e8 invece esaurita con la progressiva stabilizzazione politica ed economica del Paese balcanico.\nSpagna meridionale.\nSin dalla fine degli anni ottanta le acque dello stretto di Gibilterra sono state attraversate da importanti flussi migratori, inizialmente composti prevalentemente da cittadini marocchini e algerini, e, in un secondo momento, anche da soggetti provenienti dall'Africa subsahariana. Nel 2009 i punti di partenza interessano tutta la costa tra Larache e Hoceima, in Marocco, e tra Ghazaouet e Mostaganem in Algeria. Gli sbarchi avvengono sulla costa spagnola andalusa tra Cadice e Almer\u00eda e, dal 2007, anche sulle isole Baleari. La traversata si effettua su piccole imbarcazioni e gommoni di scadente livello qualitativo e ben diversi da quelli di produzione occidentale. Nonostante il breve tratto di mare, dal 1988 le vittime sarebbero almeno 1.686.\nI passeggeri sono marocchini, algerini e poi sub-sahariani dell'Africa occidentale e centrale. Per entrare in Marocco, i migranti sub-sahariani attraversano l'Algeria fino ad attraversare illegalmente la frontiera, ufficialmente chiusa, tra Maghnia e Oujda. L'attraversamento \u00e8 tuttavia semplice, a piedi o a bordo dei taxi locali. Oujda, nel nord est del Marocco, \u00e8 anche il capolinea delle deportazioni dei migranti sub-sahariani arrestati in mare dalle autorit\u00e0 marocchine o rastrellati a El Ayun, Rabat e Casablanca durante le retate della polizia. I candidati all'emigrazione clandestina vengono cos\u00ec preventivamente arrestati e semplicemente abbandonati lungo la frontiera algerina, da dove raggiungono a piedi la \"bidonville\" alle porte della vicina citt\u00e0 di Maghnia, oppure ritornano a Oujda, spesso minacciati dalla stessa polizia di frontiera algerina.\nNel 2007, nelle acque tra Spagna e Marocco si sono tenuti pattugliamenti europei congiunti, sotto l'egida di Frontex, denominati missione Indalo. Anche la marina reale marocchina effettua pattugliamenti anti emigrazione. Secondo testimonianze raccolte da Amnesty International e Human Rights Watch, il 28 aprile 2008 una nave della Marina spagnola avrebbe affondato un gommone carico di migranti subsahariani, causando la morte di almeno 28 persone, al largo di Hoceima. Con il Marocco, la Spagna ha stretto accordi di riammissione che vengono applicati anche ai minori non accompagnati.\nDopo la militarizzazione della costa marocchina e la dura repressione del 2005 nelle valli intorno a Ceuta e Melilla, le rotte dell'emigrazione si sono concentrate sulle isole Canarie - che nel 2006 hanno accolto la cifra record di 31.000 immigrati - e i punti di imbarco si sono spostati sempre pi\u00f9 a sud, dalla Mauritania al Senegal, su rotte pi\u00f9 lunghe e pericolose per evitare i pattugliamenti navali di Frontex.\nCeuta e Melilla.\nCeuta e Melilla sono due citt\u00e0 autonome spagnole situate nel Nord-Africa, circondate dal Marocco, situate sulla costa del mar Mediterraneo vicino allo stretto di Gibilterra, con una superficie di poche decine di chilometri quadrati. Per i migranti provenienti dall'Africa subsahariana, Ceuta e Melilla hanno rappresentato per tutti gli anni novanta due porte d'ingresso per la Spagna e l'Unione europea. Per questo le due citt\u00e0 sono state separate dal territorio marocchino da una doppia rete metallica alta inizialmente tre metri e poi raddoppiata a sei. Costruita nel 1997 a Ceuta e nel 1998 a Melilla, la recinzione \u00e8 costata 20 milioni di euro, finanziati dall'Unione europea. Nell'estate e autunno del 2005 si registrarono massicci assalti alle reti, di gruppi di centinaia di uomini. Gli assalti vennero respinti a mano armata. In pochi mesi i colpi di arma da fuoco delle Forze ausiliarie marocchine e della Guardia Civil spagnola causarono 13 morti a Melilla e 4 a Ceuta. Nell'ottobre del 2005, un migliaio di migranti arrestati dalle autorit\u00e0 marocchine nelle vallate intorno alle due citt\u00e0, vennero deportati e abbandonati in pieno deserto alla frontiera algerina, all'altezza di 'Ain Chouatar, vicino Bouarfa. Prima di ricevere soccorso, una ventina di loro morirono disidratati.\nPrima della stagione di repressione inaugurata nel 2005 dal governo di Jos\u00e9 Luis Rodr\u00edguez Zapatero, un migliaio di migranti sub-sahariani vivevano in accampamenti di fortuna sulle montagne intorno a Ceuta e Melilla. Circa 700 persone sul massiccio di Gourougou, davanti a Melilla, e almeno il doppio a Bel Younes, di fronte a Ceuta. Camerunesi, maliani e nigeriani erano i pi\u00f9 numerosi.\nPer saltare le reti della barriera, i migranti fabbricavano scale con i rami degli alberi e si imbottivano i vestiti per proteggersi dal filo spinato. Sin dal 2004, un rapporto di M\u00e9dicins sans fronti\u00e8res denunciava gli abusi perpetrati dalla Guardia civil spagnola e dalle forze ausiliarie marocchine da entrambi i lati del confine. Dal 2006 il flusso si \u00e8 notevolmente ridotto. Alcuni tentano di raggiungere via mare le spiagge delle due citt\u00e0 spagnole. Ma la maggior parte degli emigranti si \u00e8 concentrata sulle rotte per le Canarie o per l'Andalusia.\nIsole Canarie.\nL'arcipelago delle isole Canarie (7 isole e sei isolotti minori), dista 108\u00a0km dal punto pi\u00f9 vicino della costa africana, Tarfaya, in Marocco. A partire dal 1999 \u00e8 una delle mete principali delle rotte dell'immigrazione africana via mare. Il numero di arrivi \u00e8 salito di pari passo all'aumento dei pattugliamenti nello stretto di Gibilterra e a Ceuta e Melilla (dove nel 1998 veniva ultimata la doppia barriera lungo il confine). Nel 2002 si imbarcarono per le isole Canarie, dal Sahara occidentale e dal Marocco, 9.929 persone, un boom rispetto alle poche centinaia di persone all'anno degli anni precedenti. Per la prima volta, nel 2002, il numero di sbarchi alle Canarie super\u00f2 quello della costa andalusa. Ma il record di arrivi venne registrato nel 2006, con oltre 31.000 persone, in grande maggioranza africani sub-sahariani, salpati non pi\u00f9 soltanto dalle coste del Sahara occidentale, ma anche da Mauritania, Senegal e Gambia. Nel 2007 gli arrivi alle Canarie sono invece diminuiti del 60% e nel 2008 continuano a diminuire. Le vittime, su questa rotta, sono state almeno 2.053 dal 1999, secondo Fortress Europe\nLa diminuzione degli arrivi \u00e8 stata dovuta all'intensificarsi dei pattugliamenti europei congiunti, coordinati dall'agenzia Frontex attraverso la missione Hera, che ha coinvolto anche le autorit\u00e0 di Marocco, Mauritania e Senegal. Secondo dati ufficiali, Frontex ha respinto verso le coste africane 12.864 migranti tra il 2006 e il 2007. Il costo preventivato da Frontex per la missione Hera \u00e8 di 12 milioni di euro l'anno. Altri 87 milioni sono stati stanziati dall'Ue per il biennio 2007-08 per finanziare il rimpatrio dei migranti sbarcati alle Canarie (16.000 tra gennaio e agosto 2007, per un costo di 10,8 milioni di euro, ovvero 675 euro a testa). Parallelamente, la Spagna ha siglato accordi di riammissione con vari Paesi dell'Africa occidentale, in cui si prevede il rimpatrio dei migranti sbarcati irregolarmente. Come conseguenza, \u00e8 salito il numero di minori non accompagnati arrivati sull'arcipelago nel 2008, di solito protetti dalla Convenzione per i diritti del fanciullo.\nUna dettagliata analisi del fenomeno dell'immigrazione alle isole Canarie \u00e8 stata fatta dalla Ong spagnola \"APDHA - Asociaci\u00f3n Pro Derechos Humanos de Andaluc\u00eda\". Amnesty International ha invece curato un rapporto sulle condizioni dei migranti respinti in Mauritania dalle autorit\u00e0 spagnole. Sulle missioni Frontex nell'Atlantico \u00e8 invece disponibile uno studio della Ong tedesca Pro Asyl.\nAlgeria - Sardegna.\nDalla fine del 2006 le coste cagliaritane sono meta delle rotte dell'emigrazione algerina. I migranti partono dalla costa tra Annaba, Sidi Salem, Oued Bukrat e El Bettah. I migranti viaggiano a bordo di piccole barche in legno o vetroresina dotate di piccoli motori fuoribordo, a gruppi di 15-20 persone. Il tragitto copre circa 250\u00a0km e . Fino a pochi anni fa in Sardegna si arrivava soltanto nascosti sulle navi mercantili dirette a Cagliari. Il primo sbarco fu registrato il 30 agosto 2006: una barca con 17 passeggeri approd\u00f2 tra i turisti sulla spiaggia di Santa Margherita di Pula, a Cagliari. Inizialmente si pens\u00f2 ad un errore del timoniere, ma da allora la rotta \u00e8 sempre pi\u00f9 battuta: 189 arrivi nel 2006, 1.500 nel 2007 e 766 nel primo semestre 2008. L'utilizzo di questo nuovo tragitto potrebbe essere legato all'intenso pattugliamento lungo le coste occidentali algerine, tra Ghazaouet e Mostaganem, nella provincia di Oran, noto punto di imbarco per le coste spagnole. \nNel 2007, nelle acque tra Algeria e Sardegna, l'agenzia europea Frontex ha coordinato una missione di pattugliamento congiunto nominata \"Hermes\". Costata 1.890.000 euro, ha visto la partecipazione di Germania, Francia, Spagna, Italia, Grecia, Portogallo, Romania e Regno Unito, con il dispiegamento di 6 corvette, 5 elicotteri, 2 aerei e 17 esperti di polizia. In un mese di attivit\u00e0, dal 18 settembre al 9 ottobre 2007, sono stati intercettati 30 migranti. Nelle acque algerine, la marina militare algerina ha attivato a sua volta un dispositivo di pattugliamento e soccorso in mare. Nonostante un calo degli sbarchi registrato nel 2009, la rotta Annaba-Sulcis \u00e8 ancora attiva, come testimoniano gli arrivi registrati nel mese di febbraio 2016. Del fenomeno si \u00e8 occupata una giornalista ricercatrice, Arianna Obinu, che ha pubblicato \"Harraga. Il sogno europeo passa dalla Sardegna\" (2013).\nLibia - Malta - Italia.\nPer la sua posizione geografica, l'Italia rappresenta uno dei punti di ingresso in Europa per la migrazione africana. A partire dagli anni novanta le coste trapanesi e lampedusane hanno conosciuto gli sbarchi prima di tunisini, e poi di cittadini del Nordafrica e di tutta l'Africa subsahariana che raggiungevano la Tunisia per imbarcarsi alla volta di Lampedusa. E anche di cittadini dell'Asia, che facendo scalo, in aereo, a Malta, venivano poi imbarcati clandestinamente su vecchie imbarcazioni che li accompagnavano sulle coste della Sicilia orientale. La situazione cambia a partire dal 1998. Il 6 agosto di quell'anno viene firmato uno \"Scambio di note tra l'Italia e la Tunisia concernente l'ingresso e la riammissione delle persone in posizione irregolare\". Alla Tunisia vengono inviati supporti tecnici ed operativi e un fondo di 15 miliardi di lire per tre anni. 500 milioni di lire sono dedicati alla \"realizzazione in Tunisia di centri di permanenza\". Il giro di vite anti-emigrazione applicato dal governo tunisino non fa che spostare pi\u00f9 a sud le partenze. L'emigrazione sub-sahariana scompare dalla Tunisia. L'ultimo paese di transito per arrivare in Italia \u00e8 la Libia. Le partenze da allora si concentrano lungo le coste tra Zuwarah e Tripoli. Nel frattempo anche la situazione a Malta cambia. Dopo l'ingresso nell'Unione europea nel 2004, l'isola cessa di essere una base logistica per gli organizzatori delle traversate. Al contrario, diventa una meta per i migranti partiti dalla Libia. Gli arrivi aumentano a partire dal 2002, anche se i migranti preferiscono l'Italia a Malta, dato che nell'isola infatti vanno incontro a una detenzione fino a 18 mesi in condizioni giudicate degradanti dallo stesso Parlamento Europeo.\nIn Sicilia, la maggior parte dei migranti arriva a Lampedusa. Ma gli sbarchi sono rari. Il dispositivo di pattugliamento in mare, a cui partecipano Guardia costiera, Guardia di finanza e Marina Militare, fa s\u00ec che quasi tutti i natanti siano intercettati in alto mare e quindi scortati a Lampedusa, dove i migranti sono trattenuti per un periodo che pu\u00f2 andare dai 2 ai 15 giorni nel centro di prima accoglienza, da dove saranno poi inviati nei centri di prima accoglienza sparsi sul territorio italiano. L'utilizzo di Lampedusa come punto di smistamento \u00e8 dovuto al fatto che l'isola \u00e8 il punto ed il centro abitato pi\u00f9 meridionale dello Stato italiano. Situata alla latitudine di 35\u00b030' N, l'isola si trova pi\u00f9 a sud di Tunisi e Algeri e dista solo 113\u00a0km dalla Tunisia. Il dispositivo di pattugliamento \u00e8 rafforzato durante l'estate dalla missione Nautilus coordinata dall'agenzia europea Frontex.\nDal 1988 le vittime del Canale di Sicilia sarebbero almeno 2.962. Il pi\u00f9 grave naufragio fu il naufragio della F174, la notte di Natale del 1996, quando 14 miglia al largo di Portopalo di Capo Passero, in provincia di Siracusa, persero la vita 289 migranti chiusi nella stiva di una nave affondata durante una notte in tempesta dopo essere stata speronata dalla nave madre dalla quale erano stati trasbordati i passeggeri.\nNei primi sei mesi del 2008, secondo dati del Ministero dell'Interno, le prime dieci nazionalit\u00e0 dei migranti sbarcati in Sicilia erano: Somalia (2.556 persone), Nigeria (1.859), Tunisia (1.287), Ghana (853), Marocco (849), Egitto (557), Burkina Faso (290), Costa d'Avorio (277), Eritrea (240) e Togo (202). Secondo l'Acnur, il 60% delle 14.053 richieste d'asilo politico presentate in Italia nel 2007 provengono da migranti sbarcati sulle coste italiane. Il 10% delle domande viene accolto e il 47% riceve una protezione umanitaria. Il che significa che dei 20.455 migranti sbarcati in Italia nell'intero 2007, uno su quattro era un titolare di protezione internazionale. Le cifre sono molto ridotte rispetto ai 31,7 milioni di rifugiati censiti nel mondo dall'Acnur alla fine del 2007, la maggior parte dei quali \u00e8 ospitato in Pakistan, Siria e Iran.\nEd \u00e8 ridotta anche l'incidenza degli sbarchi sul fenomeno immigrazione in Italia. Secondo il Ministero dell'Interno, non pi\u00f9 del 15% dei migranti oggi residenti in Italia senza permesso di soggiorno sarebbe arrivato via mare. Gli altri sono overstayers, sono cio\u00e8 entrati in Italia con un visto turistico che hanno poi lasciato scadere. Nel 2007, a fronte dei 20.455 sbarchi, il governo italiano ha chiesto l'ingresso di 170.000 lavoratori stranieri e di 80.000 lavoratori stagionali, ovvero oltre dieci volte il numero degli arrivi in Sicilia.\nAccordi Italia-Libia.\nPer il contrasto dell'immigrazione africana nel Canale di Sicilia, il governo italiano ha siglato diversi accordi con la Libia. Il primo nel 2003, firmato dal governo Berlusconi, prevedeva l'invio in Libia di mezzi per il pattugliamento e fondi per la costruzione di due campi di detenzione a Kufrah e Gharyan. Un secondo accordo \u00e8 stato firmato il 29 dicembre 2007 dal governo Prodi prevedendo l'avvio di pattugliamenti italo-libici da effettuarsi in acque libiche con l'obiettivo di respingere verso i porti di partenza i migranti intercettati in mare.\nContro il respingimento in Libia di potenziali rifugiati politici si \u00e8 espressa anche Amnesty International. La Libia non ha mai firmato la Convenzione di Ginevra sui rifugiati. Diversi rapporti internazionali inoltre denunciano abusi e torture commessi dalla polizia libica ai danni dei migranti nei campi di detenzione sparsi nel paese. Una mappa dei campi \u00e8 stata realizzata da \"Fortress Europe\".\nUn ultimo accordo con Gheddafi fu firmato nel 2008 direttamente da Silvio Berlusconi: sulla scorta di tale intesa - che prevedeva campi di raccolta in suolo libico, per impedire le partenze di migranti, e che consentiva respingimenti in mare verso la Libia delle barche intercettate dalla Marina italiana - furono respinti i ricorrenti del caso \"Hirsi e altri contro Italia\", sul quale nel 2012 l'Italia fu condannata dalla Corte europea dei diritti umani. L'Italia non diede attuazione alla sentenza, ma l'intesa comunque era divenuta inapplicabile per la perdita di autorit\u00e0 statuale in Libia con la guerra civile.\nSiria - Turchia - Grecia.\nDall'inizio degli anni duemila, le isole greche del mar Egeo sono divenute meta dei flussi migratori, inizialmente di origine asiatica, di transito in Turchia. I dati degli arrivi sono in aumento. Soltanto nei primi sette mesi del 2008 sono state intercettate 7.263 persone nell'Egeo, contro le 9.240 di tutto il 2007. Nel 2006 gli arrivi sulle isole greche non avevano superato le 4.000 unit\u00e0. Gli intensi pattugliamenti lungo la rotta spagnola e italiana hanno spostato i flussi dell'emigrazione africana sulla rotta greca. Interi quartieri di Istanbul e Smirne (in Turchia) sono abitati da migranti africani di transito, in attesa di raggiungere la Grecia, via mare oppure via terra, attraversando nascosti nei camion la frontiera nord occidentale della Turchia. A Istanbul i migranti africani (somali, eritrei, nigeriani, sudanesi, senegalesi, burkinab\u00e9, ma anche marocchini, tunisini e algerini) vivono nei quartieri di Aksaray, Kumkap\u0131, Zeytinburnu e Tarlaba\u015f\u0131. Ogni nazionalit\u00e0 ha un proprio \"connection man\" che prende in pegno i soldi per il pagamento del viaggio (2.000 dollari per la traversata via mare e 4.000 per quella via terra), ne trattiene una quota e li consegna al ka\u00e7ak\u00e7i, l'organizzatore, di solito turco, una volta finito il viaggio. Una volta pagato si viene trasferiti nella citt\u00e0 costiera di Smirne, ospitati nei piccoli alberghi del quartiere Basmane. Il pagamento della quota del viaggio d\u00e0 diritto a imbarcarsi di nuovo, gratuitamente, ogni qual volta la traversata non vada a buon fine. Il viaggio infatti \u00e8 molto pericoloso, sebbene il tragitto sia di poche miglia marittime. La Guardia costiera greca \u00e8 abituata a respingere in mare i migranti intercettati. Secondo decine di testimonianze raccolte dalla ong tedesca Pro Asyl nel 2007, spesso i gommoni sono forati dagli agenti, che li lasciano quindi affondare in prossimit\u00e0 della costa turca. Il 26 settembre 2006, a Karaburun, nella provincia di Smirne, 8 migranti morirono annegati dopo essere stati gettati in mare da una motovedetta della Guardia costiera greca, secondo una denuncia di Amnesty International. Altre volte, per evitare i pattugliamenti, si parte in piena tempesta. I viaggi vengono effettuati quasi sempre in gommoni tipo zodiac con motore fuoribordo. Talvolta, quando le traversate sono autoorganizzate, ci si imbarca su canotti di due metri, in gruppi di quattro o cinque persone, spingendosi con i remi, senza motore, nei punti della costa pi\u00f9 vicini alle isole. Dal 1994 le vittime tra la Turchia e la Grecia sono almeno 908, di cui 257 soltanto nel 2007.\nUna volta in Grecia, la quasi totalit\u00e0 dei migranti e dei richiedenti asilo entra nella clandestinit\u00e0. Dai centri di detenzione delle isole, si viene rilasciati con un ordine di espulsione valido un mese. Arrivati ad Atene molti provano a chiedere asilo politico. Tuttavia il diniego delle domande d'asilo in Grecia \u00e8 pressoch\u00e9 sistematico: su 13.345 richieste d'asilo nei primi sette mesi del 2007, sono stati riconosciuti solo 16 rifugiati e 11 protezioni umanitarie. Lo 0,2%. La Grecia ha firmato nel 2001 un accordo di riammissione con la Turchia. E i diniegati rischiano l'espulsione in Turchia. A loro volta in Turchia, molti rischiano di essere rimpatriati oppure riaccompagnati al confine con la Siria. La maggior parte dei migranti africani infatti atterra con un visto turistico in Siria ed entra senza documenti in Turchia, attraversando a piedi il confine siriano, sulle montagne tra Halabb (in Siria) e Hatay (in Turchia). Le condizioni di detenzione nel centro di trattenimento degli immigrati in Turchia sono pessime, secondo quanto dichiarato dal rapporto Unwelcome Guests, redatto da Helsinki Yurttaslar Dernegi (YD) nel 2008.\nIn Grecia il tasso di riconoscimento delle richieste di asilo politico \u00e8 uno dei pi\u00f9 bassi di Europa. Nel 2007, il 99% delle richieste \u00e8 stato rifiutato. Cos\u00ec molti richiedenti asilo - soprattutto afgani - continuano il loro viaggio clandestino verso l'Europa. Si concentrano a Patrasso, dove ogni notte tentano di nascondersi nei camion che dal porto si imbarcano sui traghetti diretti in Italia.\nTurchia - Cipro.\nL'isola di Cipro, \u00e8 membro dell'Unione europea dal maggio del 2004. Ed \u00e8 dall'inizio degli anni duemila una delle mete dell'immigrazione africana verso l'Europa. Secondo dati ufficiali, nel 2006 l'isola ospitava circa 110.000 migranti, ovvero il 15% della popolazione residente. Secondo il rapporto su Cipro del Parlamento Europeo, dal 2004 sono stati arrestati 12.000 migranti senza documenti sull'isola, e le persone fermate nel 2006 sono state 3.778, il 378% in pi\u00f9 rispetto al 2005. I principali paesi di origine dei migranti a Cipro sono Siria, Iran, Pakistan, Iraq, Bangladesh, Egitto e Turchia, ma molti vengono anche dall'Africa. Il numero di richiedenti asilo \u00e8 di circa 10.000 persone. Data la difficolt\u00e0 di ottenere un visto Schengen, la maggior parte dei migranti africani raggiunge prima la Repubblica Turca di Cipro Nord e poi attraversa clandestinamente la \"linea verde\" che dal 1974 divide in due l'isola, dopo l'intervento militare turco. Per entrare nella parte nord dell'isola ci sono vari modi. Alcuni viaggiano nascosti nelle navi mercantili. Altri invece, una volta ottenuto un visto turistico per la Turchia, atterrano all'aeroporto di Er\u00e7an. Dalla Siria invece \u00e8 facile imbarcarsi sul traghetto di linea che collega Laodicea al porto di Famagosta. Una volta presentata la richiesta d'asilo a Cipro, i tempi di attesa possono durare anni. E i migranti senza documenti vengono arrestati e mantenuti in detenzione - senza alcun limite di tempo - in una sezione del carcere centrale di Nicosia, il Blocco 10.\nNell'ottobre del 2007, il blocco 10 del carcere di Nicosia fu teatro di una rivolta: sei richiedenti asilo politico iraniani e un afgano passarono quattro giorni arrampicati sulla torre della cisterna dell'acqua, chiedendo che le loro domande d'asilo venissero riesaminate. Un anno prima, nel maggio 2006, altre proteste avevano colpito il centro, con scioperi della fame e materassi incendiati.\nUna sessantina di richiedenti asilo politico curdi siriani e iracheni vivono a Dhekelia, una delle due Sovereign Base Areas (SBA) di Cipro, postazioni mantenute sotto l'autorit\u00e0 inglese dopo l'indipendenza dell'isola, ex colonia britannica, nel 1960. Due aree di 250\u00a0km quadrati con una popolazione di circa 3.500 abitanti, per lo pi\u00f9 militari e funzionari inglesi. Si tratta dei passeggeri di una nave di profughi che nell'ottobre del 1998 salp\u00f2 dal Libano verso le coste della Calabria e fu costretta ad approdare ad Akrotiri, una delle due SBA di Cipro, dopo un guasto al motore. Nel 2004 Cipro ha firmato un accordo con le SBA per farsi carico di queste persone.\nEgitto - Israele.\nDalla fine del 2005, si \u00e8 aperta una nuova rotta per la migrazione africana, dall'Egitto verso Israele. Si tratta in particolare di richiedenti asilo politico sudanesi e eritrei, che entrano in Egitto dal Sudan, attraversando il deserto, e poi continuano il viaggio attraverso il deserto della penisola del Sinai. Secondo l'UNHCR, soltanto nel 2007, sono transitati dalla frontiera tra Egitto e Israele almeno 5.000 potenziali rifugiati. Le autorit\u00e0 egiziane sono accusate da Amnesty International di aver ucciso a colpi di arma da fuoco decine di rifugiati intercettati lungo la frontiera con Israele, nel corso del 2007 e del 2008. Lo stesso rapporto di Amnesty International, denuncia deportazioni collettive e rapimenti a scopo di riscatto di richiedenti asilo eritrei dall'Egitto. In particolare, nel giugno 2008, almeno 1.200 eritrei sono stati rimpatriati dall'Egitto. Molti erano stati arrestati ad Aswan, alla frontiera meridionale con il Sudan, da dove erano entrati senza documenti, diretti in Israele.\nLe stragi sulle rotte dell'immigrazione.\nDecine di migliaia di migranti sono morti tentando di raggiungere clandestinamente l'Unione europea. Vittime soprattutto dei naufragi nel Mediterraneo e dei viaggi nel deserto del Sahara. Secondo i dati elaborati dall'osservatorio Fortress Europe e basati sulle notizie documentate dalla stampa internazionale, . Si tratta di dati approssimati per difetto, in quanto non tutti i naufragi sono riportati sulla stampa, specialmente quelli occorsi in prossimit\u00e0 delle coste africane. Il dato reale, pertanto, potrebbe essere superiore.\nLe vittime in mare sono aumentate anche per l'evolversi delle rotte, che sono diventate pi\u00f9 lunghe e pericolose, al fine di eludere l'intensificarsi dei pattugliamenti anti-immigrazione, dal 2006 coordinati dall'agenzia europea Frontex ed esternalizzati nelle acque territoriali di alcuni Paesi di transito, come Turchia, Egitto, Libia, Algeria, Marocco, Mauritania e Senegal.\nNel Mar Mediterraneo e nell'Oceano Atlantico verso le Canarie - stima Fortress Europe - sono annegate 8.830 persone. Met\u00e0 delle salme (4.648) non sono mai state recuperate. Nel Canale di Sicilia tra la Libia, l'Egitto, la Tunisia, Malta e l'Italia le vittime sono 2.887, tra cui 1.830 dispersi. Altre 110 persone sono morte navigando dall'Algeria verso la Sardegna. Lungo le rotte che vanno dal Marocco, dall'Algeria, dal Sahara occidentale, dalla Mauritania e dal Senegal alla Spagna, puntando verso le isole Canarie o attraversando lo stretto di Gibilterra, sono morte almeno 4.189 persone di cui 2.099 risultano disperse. Nell'Egeo invece, tra la Turchia e la Grecia, hanno perso la vita 896 migranti, tra i quali si contano 461 dispersi. Infine, nel Mare Adriatico, tra l'Albania, il Montenegro e l'Italia, negli anni passati sono morte 603 persone, delle quali 220 sono disperse. Inoltre, almeno 603 migranti sono annegati sulle rotte per l'isola francese di Mayotte, nell'oceano Indiano. Il mare non si attraversa soltanto su imbarcazioni di fortuna, ma anche su traghetti e mercantili, dove spesso viaggiano molti migranti, nascosti nella stiva o in qualche container, ad esempio tra la Grecia e l'Italia. Ma anche qui le condizioni di sicurezza restano bassissime: 151 le morti accertate per soffocamento o annegamento dall'osservatorio. Nel Sahara poi le vittime censite sono almeno 1.594 dal 1996. Tra i morti si contano anche le vittime delle deportazioni collettive praticate dai governi di Tripoli, Algeri e Rabat, abituati da anni - secondo quanto riportato dalla stampa - ad abbandonare a se stessi gruppi di centinaia di persone in zone frontaliere in pieno deserto\nIn Libia si sono registrati gravi episodi di violenze contro i migranti. Non esistono dati sulla cronaca nera. Nel 2006 Human rights watch e Afvic hanno accusato Tripoli di arresti arbitrari e torture nei centri di detenzione per stranieri, tre dei quali sarebbero stati finanziati dall'Italia. Nel settembre 2000 a Zawiya, nel nord-ovest del Paese, vennero uccisi almeno 560 migranti nel corso di sommosse razziste.\nReti e giro d'affari.\nI flussi migratori nel Mediterraneo danno vita a un giro d'affari illecito di centinaia di milioni di euro l'anno. Il prezzo dei viaggi varia da frontiera a frontiera, aggirandosi tra i 500 e i 2.000 dollari. Il pagamento \u00e8 effettuato usualmente in dollari o in euro, non rimborsabili nel caso la traversata non si compia.\nSebbene esistano viaggi auto organizzati dagli stessi migranti, la maggior parte delle partenze \u00e8 controllata da alcune organizzazioni, ognuna delle quali si occupa del passaggio di una frontiera.\nAlla base del sistema si trovano i cosiddetti \"recruteurs\" (reclutatori o \"connection man\"), usualmente connazionali dei migranti residenti nelle loro zone di origine del clandestino, che si occupano di vendere i contatti, ad esempio in Libia o in Marocco, della rete di persone che lo ospiter\u00e0 e lo trasborder\u00e0 al luogo di imbarco.\nIl viaggio vero e proprio viene organizzato dai \"passeur\", traducibile con \"trafficante\", pi\u00f9 spesso originari del luogo da cui parte la traversata del mare. Molte persone di alto livello di istruzione riescono comunque a raggiungere i paesi di partenza da sole, facendosi dare contatti dei \"passeurs\" dai propri parenti che sono gi\u00e0 arrivati in Europa. I \"passeurs\", quando i viaggi vanno a buon fine, godono generalmente della riconoscenza delle popolazioni locali: in Marocco ad esempio, un ex \"passeur\" \u00e8 stato eletto sindaco di Fuqara, un piccolo villaggio alle porte di Khouribga proprio grazie ai voti delle famiglie dei ragazzi che aveva aiutato a partire.\nUna volta pagati in contanti, i \"passeurs\" portano i candidati alla traversata al punto di partenza (nel caso della Libia solitamente verso Zuara, una citt\u00e0 al confine con la Tunisia), dove alloggiano per qualche giorno prima di imbarcarsi.\nUna volta approntata la nave comprata al ribasso o rubata, ed eventualmente corrotta la polizia, i passeggeri vengono portati nella notte in riva al mare. Sconti particolari vengono fatti a chi si offre volontario per la guida delle imbarcazioni, spesso affidate per questo a capitani senza alcuna esperienza di mare, con conseguente aumento delle vittime."}
{"id": "1939765", "revid": "56620", "url": "https://it.wikipedia.org/wiki?curid=1939765", "title": "Jean Victoire Audouin", "text": ""}
{"id": "1939766", "revid": "1573940", "url": "https://it.wikipedia.org/wiki?curid=1939766", "title": "Incilius alvarius", "text": "Incilius alvarius () \u00e8 un anfibio della famiglia dei Bufonidi, diffuso nel deserto di Sonora (Stati Uniti sud-occidentali e Messico settentrionale).\nHa delle ghiandole sulla schiena che secernono 5-metossi-N,N-dimetiltriptamina, bufotenina, S-metossi-Nmetiltriptamina, serotonina e 5-idrossi-Nmetiltriptamina, sostanze allucinogene."}
{"id": "1939767", "revid": "1305772", "url": "https://it.wikipedia.org/wiki?curid=1939767", "title": "Rotte dei migranti nel Sahara", "text": "Il deserto del Sahara unisce l'Africa sub-sahariana ai Paesi del Maghreb. Viene attraversato da migranti economici, in maggior parte dell'Africa occidentale, e rifugiati politici, provenienti soprattutto dal Corno d'Africa. Le traversate si effettuano a bordo di camion o fuoristrada, affidati alla guida di organizzazioni criminali che gestiscono il passaggio clandestino verso nord di uomini e merci. Durante i viaggi i passeggeri subiscono le razzie della polizia, dei ribelli e degli stessi autisti. Negli ultimi dieci anni, almeno 1.594 persone hanno perso la vita attraversando il Sahara, secondo le stime di Fortress Europe. Ma il dato potrebbe essere molto pi\u00f9 alto, dato che quasi ogni viaggio conta i suoi morti, stando alle testimonianze dei sopravvissuti. Non tutti coloro che attraversano il deserto hanno come obiettivo l'Europa. Al contrario, molti rimangono nei Paesi del Maghreb, spesso come lavoratori stagionali. Nel Sahara finiscono anche i viaggi di riaccompagnamento alla frontiera organizzati dai governi nordafricani, abituati da anni, sotto pressioni europee, ad abbandonare in mezzo al Sahara migliaia di migranti e rifugiati rintracciati sul loro territorio in modo irregolare. Molte persone hanno perso la vita in seguito a queste pratiche:\nAgadez - Dirkou - Sebha.\nLa prima rotta migratoria attraversa il Niger, congiungendo l'Africa centrale e occidentale alla Libia, da dove il viaggio talvolta prosegue verso l'Italia. Il percorso segue l'antico tragitto carovaniero via Agadez e Dirkou alla volta di Madama per poi entrare in Libia nei pressi del posto frontaliero di Toummo e risalire alla volta dell'oasi di Sebha (in Libia). Sulla rotta i migranti sono spesso vittime delle razzie di polizia e ribelli:\nPer chi rimane senza soldi il viaggio si tramuta in tragedia. Secondo diverse testimonianze le oasi del deserto nigerino e libico sarebbero disseminate di schiavi. Giovani partiti dall'Africa occidentale alla volta dell'Europa e rimasti bloccati senza soldi per proseguire n\u00e9 per ritornare.\nGao - Tinzaouatine - Tamanrasset.\nSin dagli anni novanta, una seconda rotta migratoria attraversa il Mali, raccogliendo i flussi migratori in provenienza dalle regioni dell'Africa occidentale verso l'Algeria, paese di transito per raggiungere il Marocco e da l\u00ec imbarcarsi alla volta della costa meridionale della Spagna o delle isole Canarie, oppure tentando di entrare nel territorio delle due enclave spagnole di Ceuta e Melilla, in Marocco. La rotta segue i percorsi delle reti carovaniere transahariane praticate per secoli dalle popolazioni nomadi (tuareg) di Mali, Niger e Algeria. I nuovi snodi carovanieri rimodellano il paesaggio urbano e ripopolano di migranti e di gruppi dediti al trasporto e alla gestione del loro trasporto - ma anche al contrabbando di merci, droga e armi - le citt\u00e0 di Gao, Kidal (in Mali) e Tamanrasset (in Algeria).\nDa anni il governo algerino pratica respingimenti alla frontiera dei migranti sub-sahariani sprovvisti di documenti di soggiorno. Cos\u00ec migliaia di persone ogni anno sono abbandonate in pieno deserto vicino ai posti frontalieri di Bordj-Mokhtar, al confine con il Mali, e In Guezzam, al confine con il Niger. Succede cos\u00ec che migliaia di deportati transitino e sostino, a volte per mesi o anni, nelle oasi frontaliere come quella di Tinzaouatine, in Mali.\nI deportati si autodefiniscono in gergo \"aventuriers\", avventurieri. Vivono in vecchie case abbandonate o nelle grotte dei massicci di pietra del deserto. Le abitazioni vengono denominate \"ghetto\", e sono divise per nazionalit\u00e0. C'\u00e8 il ghetto degli ivoriani, quello dei nigeriani, quello dei camerunesi. Ogni comunit\u00e0 \u00e8 organizzata con un presidente, un vice presidente, un segretario e un responsabile della sicurezza. In nessuna delle abitazioni c'\u00e8 elettricit\u00e0 n\u00e9 acqua corrente. La prima citt\u00e0 dista 400 chilometri, Kidal, in Mali. Nell'oasi non c'\u00e8 telefono n\u00e9 Western Union. Chi vi \u00e8 bloccato, sopravvive lavorando in condizioni di schiavit\u00f9 per i tuareg che abitano nell'oasi. Oppure tenta di raggiungere Kidal avventurandosi in disperate marce a piedi.\nKhartoum - Cufra.\nI flussi migratori originari del Corno d'Africa transitano per la rotta che dal Sudan attraversa il deserto libico, superando l'oasi di Cufra alla volta di Agedabia, sulla costa mediterranea. La rotta \u00e8 praticata in particolare da profughi sudanesi, somali, etiopi ed eritrei. Il biglietto si acquista nei mercati di Khartoum, la capitale del Sudan. Da l\u00ec si parte su dei fuoristrada pick up che trasportano una media di trenta persone. Il viaggio - salvo imprevisti - dura un paio di settimane. I superstiti raccontano continui soprusi da parte degli autisti e della polizia.\nMolte le vittime, dovute tanto agli incidenti quanto agli abusi degli organizzatori dei viaggi\nKhartoum - Assuan.\nUn'altra importante rotta \u00e8 quella che porta dal Sudan all'Egitto, collegando Khartoum ad Assuan. Battuta fino a pochi anni fa quasi esclusivamente da sudanesi, dal 2006 anche gli emigranti eritrei percorrono questo tragitto, entrando in Egitto come via di transito verso Israele, paese che nel 2006 e 2007 ha ricevuto 10.000 richieste di asilo politico da parte di profughi entrati clandestinamente dalla sua frontiera con l'Egitto, lungo la penisola del Sinai, in maggioranza eritrei e sudanesi. Nel corso del 2008, l'Egitto ha arrestato alla sua frontiera meridionale col Sudan alcune migliaia di profughi, eritrei e sudanesi. Secondo Amnesty International le autorit\u00e0 egiziane hanno rimpatriato almeno 1.200 richiedenti asilo eritrei nel giugno 2008. Le condizioni di detenzione dei migranti nelle carceri egiziane sono pessime:"}
{"id": "1939768", "revid": "1719883", "url": "https://it.wikipedia.org/wiki?curid=1939768", "title": "Vile", "text": ""}
{"id": "1939773", "revid": "1632387", "url": "https://it.wikipedia.org/wiki?curid=1939773", "title": "Sultanato di Siria", "text": "Il Sultanato di Siria o Sultanato di Damasco \u00e8 stato un dominio costituito dai Turchi selgiuchidi in Siria nell'XI-XII secolo.\nStoria.\nTutush I e la creazione del sultanato.\nIl sultanato venne creato nella seconda met\u00e0 dell'XI secolo da Tutush I, fratello del gran sultano dell'Impero selgiuchide, Malik Shah I. Questi occup\u00f2 la Siria, sottraendola al controllo dei locali principi arabi e dei signorotti turchi gi\u00e0 insediativisi. Nel 1079, Tutush, per affermare il proprio potere, fece assassinare l'emiro selgiuchide di Damasco, Aziz, rendendo la citt\u00e0 la propria Capitale.\nNel 1085 il sultano si rivolse contro i propri cugini settentrionale i Selgiuchidi del Sultanato di Nicea, che egli sconfisse ad Aleppo, dove insedi\u00f2 quale atabeg Aq Sunqur, il capostipite degli Zengidi, e ad Antiochia, dove cadde lo stesso sultano niceno Suleyman I.\nTutush divenne dunque l'unico signore delle terre comprese tra l'Egitto fatimita e Aleppo. Dopo la morte del fratello Malik Shah, nel 1092, e la guerra di successione tra i nipoti Mahmud I e Barkiyaruq, Tutush tent\u00f2 di estendere ulteriormente il proprio potere a scapito dei Selgiuchidi dell'Iran, ma, tradito da Aq Sonqur di Aleppo, mosse contro di questi, uccidendolo nella battaglia di Tell al-Sultan (1094) e prendendo il diretto controllo della Siria settentrionale.\nDivisione e caduta del regno.\nDopo la morte di Tutush, nel 1095, il sultanato non gli sopravvisse. Venne diviso tra il figlio minore Duqaq, cui spettava l'eredit\u00e0, che si insedi\u00f2 a Damasco, e il figlio maggiore Ridwan ibn Tutush, che, ribellatosi al fratello, prese Aleppo. La guerra civile conseguente alla suddivisione del regno e la debolezza dei due signori portarono ad un crescente potere dei loro governatori, gli atabeg. I Selgiuchidi di Siria non furono dunque in grado di opporsi validamente all'aggressione fatimita nel sud e, soprattutto, a quella franca della Prima Crociata (1098-1099), che port\u00f2 in pochi anni l'intera fascia costiera della Siria-Palestina nelle mani dei Latini, che vi insediarono tre stati: il Regno di Gerusalemme, la Contea di Tripoli e il Principato di Antiochia.\nNel 1104 la morte di Duduq port\u00f2 al potere a Damasco l'atabeg Toghtigin, che vi insedi\u00f2 un'autonoma dinastia, quella dei Buridi, immediatamente riconosciuta dal califfo di Baghdad, che approfittava della debolezza dei Selgiuchidi per liberarsi della loro tutela. Nel 1113, invece, nel nord la morte di Ridwan port\u00f2 al potere il figlio Alp Arslan, ancora minorenne, che venne posto sotto la reggenza dell'atabeg Lulu. Dopo la morte di Alp Arslan nel settembre del 1114, la citt\u00e0 pass\u00f2 nelle mani dell'ortuqide Ilghazi, ponendo cos\u00ec fine alla dinastia selgiuchide di Siria."}
{"id": "1939778", "revid": "6923", "url": "https://it.wikipedia.org/wiki?curid=1939778", "title": "Gran Premio motociclistico di San Marino 2008", "text": ""}
{"id": "1939779", "revid": "125038224", "url": "https://it.wikipedia.org/wiki?curid=1939779", "title": "Sottomarino lanciamissili balistici", "text": "Un sottomarino lanciamissili balistici \u00e8 un mezzo subacqueo progettato ed equipaggiato per il lancio di missili balistici per impiego imbarcato (SLBM). Tali mezzi sono quasi esclusivamente a propulsione nucleare, anche se vi sono rare eccezioni risalenti agli anni cinquanta.\nProfili di missione.\nLa missione di un sottomarino lanciamissili balistici \u00e8, solitamente, quella di compiere delle lunghe crociere in mare aperto, ma sempre rimanendo con gli obiettivi \"a portata di missile\". Gli obiettivi sono di tipo terrestre: installazioni militari e centri abitati o industriali. Per questa ragione, una caratteristica indispensabile di tali mezzi deve essere la loro furtivit\u00e0, ovvero la capacit\u00e0 di non farsi individuare dai dispositivi antisommergibile (e dai sottomarini) avversari. Per fare ci\u00f2, vengono utilizzati tutta una serie di accorgimenti tecnici per ridurre la visibilit\u00e0 sonar ed aumentare la silenziosit\u00e0. La cosa presenta comunque diverse difficolt\u00e0, considerando le grandi dimensioni dei mezzi di questo tipo.\nEvoluzione e tecnica.\nI sottomarini lanciamissili balistici si sono evoluti a partire dagli anni cinquanta. In quel periodo, la situazione di contrapposizione tra le due superpotenze richiedeva la presenza di mezzi navali (possibilmente subacquei) in grado di lanciare missili a testata nucleare sul territorio dell'avversario.\nI sottomarini lanciamissili, inizialmente di piccole dimensioni e costretti ad effettuare i lanci in emersione (con grave rischio per il battello-vettore), divennero sempre pi\u00f9 grandi e sofisticati. Oggi un sottomarino di questo tipo supera le tonnellate di dislocamento, raggiungendo cos\u00ec dimensioni un tempo riservate esclusivamente alle grandi unit\u00e0 di superficie. L'evoluzione della tecnologia navale e missilistica, inoltre, consente a questi mezzi di lanciare i propri ordigni in immersione, fino alla profondit\u00e0 di 50 metri.\nCome detto sopra, per questi sottomarini \u00e8 indispensabile essere furtivi. Per questa ragione, vengono utilizzati sullo scafo dei particolari materiali fonoassorbenti, in modo da aumentare la silenziosit\u00e0. Molto importante \u00e8 anche il ricorso a motori pi\u00f9 silenziosi.\nLa propulsione di questo tipo di sottomarini \u00e8 (ed \u00e8 praticamente sempre stata) nucleare. Questa scelta \u00e8 riconducibile sia alla necessit\u00e0, per il battello, di essere il pi\u00f9 possibile \"invisibile\", e quindi di navigare in immersione, sia al bisogno di muovere mezzi di grandi dimensioni, con conseguente bisogno di potenze elevate che non \u00e8 possibile fornire tramite un impianto propulsivo diesel-elettrico.\nIn generale, da un punto di vista strettamente tecnico, \u00e8 possibile distinguere tra SSBN (sottomarini nucleari lanciamissili balistici) ed SSB (sottomarini lanciamissili balistici). Oggi, si tratta di una distinzione puramente teorica, visto che tutti i sottomarini lanciamissili balistici sono a propulsione nucleare.\nSSBN.\nSSBN \u00e8 l'Hull Classification Symbol dell'US Navy, che indica i sottomarini nucleari in grado di imbarcare (e lanciare) missili balistici. Tale sigla, nello specifico, vuol dire Submersible Ship Ballistic Nuclear, ovvero sottomarino nucleare lanciamissili balistici. In generale, indica tutti i mezzi di questo tipo.\nGli SSBN equipaggiati con testate nucleari sono considerati il \"terzo braccio\" della triade nucleare, e svolgono un ruolo di deterrenza fondamentale. Infatti, grazie alla loro invisibilit\u00e0 e mobilit\u00e0, possono effettuare non solo attacchi atomici di sorpresa o preventivi (first strike), ma sono in grado di assicurare anche la possibilit\u00e0 di un attacco di rappresaglia (second strike).\nL'ingresso in servizio del primo sottomarino lanciamissili balistici statunitense risale al 1959. Le prime cinque classi che costituivano la flotta sottomarina lanciamissili statunitense formavano quella che era soprannominata \"41 for Freedom\" (41 per la libert\u00e0). Il nomignolo era dovuto al fatto che si trattava di 41 battelli complessivi.\nGli SSBN sono chiamati negli USA \"Boomers\". Per ogni sottomarino ci sono due equipaggi, in modo da ottimizzare al massimo l'utilizzo dei mezzi e garantire adeguati turni di riposo dopo le lunghe missioni. I due equipaggi sono chiamati \"blue crew\" e \"gold crew\".\nIn generale, su sei classi di sottomarini, sono stati utilizzati in tutto tre tipi di SLBM: Polaris, Poseidon e Trident, nelle loro varie versioni. In tabella sono riportati solo i missili imbarcati al momento della radiazione, visto che i battelli sono stati sottoposti a programmi di aggiornamento.\nL'Unione Sovietica \u00e8 sicuramente il Paese che ha costruito pi\u00f9 classi di SSBN, ed anche quello che ne ha schierato la flotta pi\u00f9 numerosa (oltre 90 esemplari complessivi). Per\u00f2, come si pu\u00f2 vedere, fino al 1967 (anno di ingresso in servizio degli Yankee), non ha avuto un sistema d'arma paragonabile a quelli americani, visto che gli Hotel portavano un numero di missili nettamente inferiore.\nInoltre, praticamente ogni classe aveva un suo missile specifico, con una notevole dispersione di risorse e competenze.\nIn seguito al crollo dell'Unione Sovietica, la situazione da questo punto di vista si \u00e8 in parte razionalizzata: in effetti, i soli missili operativi rimangono gli SS-N-18 sui Delta III (dei quali \u00e8 prevista la radiazione quando saranno disponibili i nuovi Borej), gil SS-N-23 Skiff sui Delta IV, gli SS-N-20 Sturgeon sui Typhoon (dei quali \u00e8 prevista la conversione per gli SS-N-30 bulava) ed i nuovissimi SS-N-30 sui Borei. Riguardo a questi ultimi, sono i pi\u00f9 avanzati SSBN oggi in costruzione.\nGli SSBN in Gran Bretagna sono chiamati \"bombers\", e costituiscono la principale componente del sistema di deterrenza britannico. La scelta di utilizzare solo i sottomarini venne presa negli anni sessanta, quando il miglioramento dei sistemi antiaerei rese eccessivamente vulnerabili i bombardieri. Ne sono stati costruiti complessivamente otto esemplari, di due classi distinte.\nGli SSBN inglesi sono sempre stati equipaggiati con SLBM di provenienza americana.\nPer ogni sottomarino sono disponibili due equipaggi, chiamati port crew e starboard crew.\nComplessivamente, la Francia ha costruito una decina di SSBN. Oggi, questi fanno parte della Force Oc\u00e9anique Strat\u00e9gique (FOST), e sono inquadrati nell'Escadrille des Sous-Marins Lanceurs d'Engins (ESNLE), la componente sottomarina della deterrenza nucleare francese.\nGli SSBN francesi sono classificati SNLE e SNLE-NG. I due equipaggi disponibili per ogni battello sono chiamati \"blu\" e \"rosso\".\nPer quanto riguarda i missili imbarcati, \u00e8 previsto che l'M45 sia sostituito con l'M51 a partire dal 2010.\nLa Cina ha due SSBN in servizio. Il primo, appartenente alla classe Xia (Tipo 092), \u00e8 il pi\u00f9 vecchio tra i due e dovrebbe essere radiato entro il 2011. Di tale classe ne \u00e8 stato costruito un solo esemplare. Il secondo \u00e8 invece il capoclasse della moderna classe Jin (Tipo 094), della quale sono previsti (sembra) cinque esemplari. Questi ultimi sono costruiti utilizzando tecnologia russa.\nL'India \u00e8 l'unico Paese non appartenente ai membri permanenti del Consiglio di Sicurezza delle Nazioni Unite ad avere in progetto un SSBN. Nello specifico, si tratta del Programma ATV (Advanced Technology Vessel), iniziato nel 1974 e riguardante 4 o sei battelli, al costo unitario di un miliardo di dollari. I nuovi sottomarini dovrebbero avere un dislocamento di circa 5.500/6.500 tonnellate ed una lunghezza di 100 metri. Il numero di missili imbarcabili \u00e8 attualmente imprecisato. L'ingresso in servizio del primo esemplare \u00e8 previsto per il 2020.\nSSB.\nSSB \u00e8 l'Hull Classification Symbol che indica i sottomarini lanciamissili balistici a propulsione convenzionale. La sigla sta per Submersible Ship Ballistic, ovvero sottomarino lanciamissili balistici.\nSi tratta di una categoria poco diffusa, visto che la propulsione nucleare \u00e8 sempre stata la preferita per tali mezzi (soprattutto per esigenze di potenza, dovuta alle grandi dimensioni, e di furtivit\u00e0 visto che la propulsione nucleare assicura la possibilit\u00e0 di svolgere lunghe crociere in immersione, senza la necessit\u00e0 di emergere). Gli unici mezzi di questo tipo costruiti furono i sovietici classe Golf (gli ultimi dei quali furono ritirati dal servizio nel 1990) e classe Zulu IV e V, ritirati dal servizio nei primi anni settanta.\nTuttavia, un SSB \u00e8 stato costruito anche in Cina, ampiamente basato sul progetto dei Golf. Pare sia ancora oggi utilizzato per scopi sperimentali, in particolare per le prove di nuovi SLBM."}
{"id": "1939782", "revid": "287204", "url": "https://it.wikipedia.org/wiki?curid=1939782", "title": "SSBN", "text": ""}
{"id": "1939784", "revid": "92723", "url": "https://it.wikipedia.org/wiki?curid=1939784", "title": "Freiberg", "text": "Freiberg \u00e8 il capoluogo del circondario della Sassonia centrale, in Sassonia. Conta abitanti.\nFreiberg si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nL'origine della citt\u00e0 risale all'incirca all'anno 1170, in una zona di foresta primordiale. Nell'alto medioevo, Freiberg era la pi\u00f9 grande citt\u00e0 del margraviato di Mei\u00dfen e un importante centro commerciale, famoso per la sua ricchezza d'argento. Nel 1765 venne fondata l'accademia mineraria, oggi universit\u00e0 di Freiberg.\nInfrastrutture e trasporti.\n\u00c8 capolinea della linea S30 della \"S-Bahn\" di Dresda."}
{"id": "1939788", "revid": "253269", "url": "https://it.wikipedia.org/wiki?curid=1939788", "title": "Michael J. Pollard", "text": "Biografia.\nFiglio di un barista di origine polacca, Michael J. Pollack ne eredit\u00f2 il nome. Studi\u00f2 recitazione all'Actor's Studio e fece il suo esordio a Broadway nel 1958 nella pi\u00e8ce \"Comes the Day\", al fianco di George C. Scott. La sua successiva apparizione sul palcoscenico fu l'anno seguente in \"A Loss of Roses\", dove recit\u00f2 accanto a Betty Field e Warren Beatty.\nDopo essere apparso in alcuni film negli anni sessanta, come \"Le avventure di un giovane\" (1962) di Martin Ritt e \"I selvaggi\" (1966) di Roger Corman, Pollard ebbe la grande occasione quando gli fu affidato il ruolo di Clarence W. Moss, il meccanico un po' idiota ma di buona indole che diventa complice dei rapinatori Clyde Barrow e Bonnie Parker (Warren Beatty e Faye Dunaway) in \"Gangster Story\" (1967) di Arthur Penn. Per la sua interpretazione, Pollard fu candidato al premio Oscar al miglior attore non protagonista, vincendo anche un BAFTA come \"Miglior esordiente\".\nOttenne alcuni altri ruoli di rilievo, come quello del prigioniero di guerra che guida un gruppo di evasi attraverso le montagne austriache in \"La straordinaria fuga dal campo 7a\" (1969), e quello di Little Fauss, un ragazzo di campagna ed esperto meccanico, che viene sfruttato da un corridore sbruffone (Robert Redford) in \"Lo spavaldo\" (1970). Interpret\u00f2 Billy the Kid, facendone un ritratto di psicopatico ma scervellato in \"Dirty Little Billy\" (1972).\nL'attore Michael J. Fox ha adottato la J. del suo nome in omaggio a Pollard."}
{"id": "1939792", "revid": "1305772", "url": "https://it.wikipedia.org/wiki?curid=1939792", "title": "Bittersweet", "text": ""}
{"id": "1939796", "revid": "121104858", "url": "https://it.wikipedia.org/wiki?curid=1939796", "title": "Aleksandr Grin", "text": "Rappresentante della corrente letteraria di neo-romanticismo, ha scritto opere con forte valenza psicologica e filosofica, espressa nei testi dallo stile raffinato, carichi di elementi fantastici e simbolici. Un tratto distintivo della sua opera \u00e8 l'ambientazione in un paese inesistente, denominato dal critico letterario K. l. Zelinskij \"Grinlandia\", che si ispira alla Crimea, dove lo scrittore visse gli ultimi dieci anni della sua vita. Questa fantastica terra d'oltremare \u00e8 abitata da marinai, avventurieri e scienziati, le cui storie, piene di intrighi, si intrecciano in un susseguirsi di colpi di scena.\nBiografia.\nNato a Slobodskoj (oblast' di Kirov) nella famiglia di Stefan Hryniewski, un polacco mandato in esilio al nord della Russia in seguito alla rivolta di gennaio del 1863. Da giovane, Grin ha tentato una carriera da marinaio, ha lavorato come cercatore d'oro e muratore. Dopo aver partecipato alla prima guerra mondiale, si \u00e8 unito al Partito Socialista Rivoluzionario, e per le attivit\u00e0 sovversive \u00e8 stato arrestato e messo in prigione. Nel 1906, dopo aver pubblicato il suo primo racconto, \u00e8 stato mandato al confino in una zona remota del Governatorato di Tobolsk, da dove \u00e8 fuggito per tornare a San Pietroburgo e vivere in clandestinit\u00e0. Nel 1910 \u00e8 stato arrestato di nuovo e spedito nella regione di Ar\u0441angelo. Dal 1910 al 1912 ha vissuto nel villaggio di Kegostrov.\nIniziando la sua carriera di scrittore nel 1906, Grin ha pubblicato sei romanzi, circa 350 racconti raccolti in 24 collezioni, nonch\u00e9 numerose poesie e un'autobiografia. \nPur essendo stato un rivoluzionario nei suoi anni giovanili, dopo la Rivoluzione d'ottobre lo scrittore ha rifiutato la violenza del nuovo ordine sociale, e questo non ha giovato alla sua carriera letteraria. Schivo di carattere e restio a unirsi a qualche movimento letterario, pur essendo amato dai lettori, \u00e8 sempre rimasto a margine della vita letteraria sovietica. La sua progressiva emarginazione si esprimeva non solo nel trasferimento in Crimea nel 1924, dovuto ai motivi di salute (tubercolosi), che l'ha portato lontano dalle capitali culturali del paese. Dopo un grande successo di cui godeva negli anni venti, le pubblicazioni diventavano sempre pi\u00f9 rare. Impossibilitati a guadagnarsi da vivere con la letteratura, lo scrittore e la moglie versavano nella povert\u00e0. Nel 1927 l'editore L. V. Volfson aveva iniziato la pubblicazione di Opera omnia di Grin in quindici volumi presso la casa editrice \"Vremia\", ma dopo la pubblicazione dei primi otto volumi, l'editore \u00e8 stato arrestato dalla GPU e la pubblicazione si \u00e8 interrotta. Dal 1930 le ristampe di Grin sono state vietate dalla censura sovietica, e gli \u00e8 stato concesso di pubblicare solo un libro all'anno. In questo periodo la sua vita \u00e8 rallegrata dall'amicizia con il poeta Maksimilian Volo\u0161in, che viveva nella vicina Koktebel. Costretto a procurarsi da mangiare con la caccia, gravemente ammalato, Grin continuava a scrivere e a sperare in una pubblicazione. L'8 luglio 1932 Grin \u00e8 morto di tumore allo stomaco ed \u00e8 stato sepolto al cimitero di Staryj Krym, in un punto dal quale si intravede in lontananza il mare. \nEredit\u00e0 di Grin.\nDopo la morte dello scrittore le sue opere hanno continuato a essere pubblicate fino al 1944, ma nel periodo della \"lotta al cosmopolitismo\" (1948-1953) i suoi libri sono stati tolti dalle biblioteche. A partire dal 1959, grazie agli sforzi di K. Paustovskij, J. Ole\u0161a e altri scrittori amici, il nome di Grin torn\u00f2 a essere rispettato e i suoi libri venivano pubblicati con grandi tirature. Nel 1960 la vedova dello scrittore, Nina Grin, ha aperto un museo a lui dedicato nella casa di Staryj Krym dove avevano vissuto insieme. Nel 1970 un museo pi\u00f9 ampio \u00e8 stato inaugurato a Feodosia. Nel 1980, in occasione del centenario della nascita dello scrittore, \u00e8 stato inaugurato un museo a Kirov. \nNumerosi film e spettacoli teatrali sono basati sulle opere di Grin. \nDal 1968 a San Pietroburgo si svolge la festa di \"Vele scarlatte\", dedicata ai maturandi, in cui viene realizzata l'immagine di uno dei romanzi pi\u00f9 celebri di Grin: un veliero dalle vele scarlatte che naviga sulla Neva.\nOpere.\nRomanzi: \nAlcuni racconti:\nTraduzioni italiane.\n\"\"Colei che corre sull'onda\"; Parenti, 1959.\"\n\"\"Le vele scarlatte\"; Editori Riuniti, Roma, 1961 (ristampa 2020).\"\n\"\"L'acchiappatopi\" (trad. Anastasia Pasquinelli); Latina, L'Argonauta, 1998.\"\n\"\"Fandango\" (trad. Anastasia Pasquinelli); Latina, L'Argonauta, 2000.\"\n\"\"La terra e l'acqua\" (trad. Anastasia Pasquinelli); \"Slavia\", 2003, n. 3.\""}
{"id": "1939800", "revid": "110157", "url": "https://it.wikipedia.org/wiki?curid=1939800", "title": "Bittersweet (Apocalyptica)", "text": "Bittersweet \u00e8 una canzone del gruppo finlandese Apocalyptica, realizzata con la partecipazione di Ville Valo degli HIM e Lauri Yl\u00f6nen dei The Rasmus. Il singolo \u00e8 uscito il 29 novembre 2004."}
{"id": "1939801", "revid": "599013", "url": "https://it.wikipedia.org/wiki?curid=1939801", "title": "Joel Ant\u00f4nio Martins", "text": "Carriera.\nClub.\nJoel fu scoperto dal Botafogo nel 1948, all'et\u00e0 di 17 anni. Tre anni pi\u00f9 tardi, nel 1951, pass\u00f2 al Flamengo con cui vinse tre Campionati Carioca consecutivi (1953, 1954, 1955)\nNel 1958, dopo i mondiali di Svezia si trasfer\u00ec in Europa, acquistato dagli spagnoli del Valencia, dove rimase fino al 1961.\nNel 1961 torn\u00f2 in patria, nuovamente nel Flamengo, vincendo il Torneo Rio-San Paolo.\nNel 1963 si trasfer\u00ec al Vit\u00f3ria, dove chiuse la carriera nel 1964.\nNazionale.\nJoel nella Nazionale brasiliana ha collezionato 15 presenze e 4 gol, esordendo in verdeoro il 21 maggio 1957 contro l'Ecuador (7-1) in una partita valida per il Campeonato Sudamericano de Football, nella quale realizz\u00f2 2 reti.\nHa fatto parte della selezione che vinse i Mondiali 1958, dove disput\u00f2 le prime due partite del girone contro l'Austria (3-0) e l'Inghilterra, per poi per\u00f2 restare in panchina sostituito da Garrincha."}
{"id": "1939808", "revid": "729019", "url": "https://it.wikipedia.org/wiki?curid=1939808", "title": "Stazione di Castelleone", "text": "La stazione di Castelleone, gestita dalla Rete Ferroviaria Italiana, \u00e8 una stazione ferroviaria situata sulla linea Treviglio-Cremona nel comune di Castelleone. L'impianto \u00e8 ubicato ai confini del centro abitato, vicino alla Strada Provinciale che collega Castelleone alla frazione di Le Valli e che porta in direzione Brescia.\nStrutture e impianti.\nIl piazzale \u00e8 costituito da due binari. Lato Cremona \u00e8 presente un piccolo scalo merci di due binari, provvisto di un magazzino merci. L'impianto ferroviario \u00e8 dotato di un deposito di biciclette non custodito, di servizi igienici e di una sala d'aspetto. Il fabbricato viaggiatori, in via Stazione al civico 12, ospita la sede locale dove si tengono i corsi di formazione della onlus \"Centro di Ascolto Uomini Maltrattanti\", nonch\u00e9 la sede del gruppo comunale di protezione civile \"Castrum Leonis\". Nonostante la stazione sia attualmente in uso, il fabbricato viaggiatori, in particolar modo la sala d'aspetto, versa in condizioni di degrado.\nServizi.\nLa stazione dispone di:"}
{"id": "1939809", "revid": "2056951", "url": "https://it.wikipedia.org/wiki?curid=1939809", "title": "Zamperla", "text": "Antonio Zamperla S.p.A. \u00e8 una azienda italiana fondata nel 1966, costruttrice di giostre meccaniche, situata ad Altavilla Vicentina.\n\u00c8 specializzata nella produzione sia di giostre trasportabili (tra cui alcuni popolari modelli di ottovolanti) che in attrazioni per installazione fissa, concepite sia per grandi parchi divertimento che per centri d'intrattenimento e svago al chiuso.\nStoria.\nNel 1963, Antonio Zamperla dopo aver lasciato l'attivit\u00e0 degli spettacoli viaggianti, avvia la produzione di giostre aprendosi una nuova fetta di mercato adattando alcune attrazioni in voga tra gli adulti per i bambini: nacquero cos\u00ec l'autoscontro, il miniscooter, il primo go-kart viaggiante ed altre giostre diventate dei classici nel panorama dell'intrattenimento organizzato.\nNel 1972 il figlio Alberto affianca il padre nella gestione della societ\u00e0, in qualit\u00e0 di responsabile ufficio vendite e si occupa prevalentemente del mercato europeo, per poi aprire nel 1976 un ufficio vendite a Montr\u00e9al. In seguito, nel 1979, visto che la maggior parte delle vendite era rivolta al mercato degli Stati Uniti, questo viene spostato nel New Jersey, fondando la Zamperla Inc.\nSempre nel 1979, l'azienda individuale Antonio Zamperla diventa una Srl e nel 1988 una SpA. Nel 1994, in seguito alla scomparsa del padre, Alberto diventa presidente, mantenendo comunque il ruolo di direttore vendite.\nNel 2005 il fondatore della societ\u00e0, Antonio Zamperla, \u00e8 il primo italiano a venir iscritto nell'International Association of Amusement Parks and Attractions Hall of Fame, l'albo d'onore dei grandi personaggi dell'industria del divertimento, dove spiccano nomi del calibro di Walt Disney e George Ferris (l'inventore della ruota panoramica).\nNel 2011 la Zamperla conta 450 dipendenti, esporta il 96% del fatturato in oltre 90 Paesi. \nStruttura.\nL'azienda \u00e8 suddivisa in vari settori, quali l'Art Department che si occupa dello studio e della creazione dei diversi temi delle attrazioni, il Technical Department che si occupa della progettazione delle stesse, il Production Department che invece si occupa della loro realizzazione, il Sales Department per le vendite, il Customer Care ed infine il Park Development che si occupa della progettazione e sviluppo di un parco di divertimenti. L'Antonio Zamperla S.p.A. si identifica come \"One Stop One Shop\", ovvero azienda in grado di fornire una gamma completa dei prodotti presenti sul mercato soddisfacendo le esigenze dei parchi divertimento di avere al proprio interno aree rivolte a differenti target.\nProgetti.\nConey Island\nAntonio Zamperla S.p.A. viene selezionata dalla CAI (Central Amusement International) nel 2010 per ripristinare e rinnovare la zona del luna park di Coney Island, l'azienda prende cos\u00ec in gestione il parco di New York rifornendolo di sole giostre Zamperla, rappresentando cos\u00ec per l'azienda il principale banco di prova per nuove attrazioni da inserire nel mercato.\nVictorian Gardens\nZamperla nel 2003 rende possibile la visione della Trump Organization trasformando stagionalmente una parte di Central Park in un parco divertimenti di tipo tradizionale in cui vengono inserite attrazioni come la \"Family Swinger\", \"Samba Balloon\", \"Aeromax\", \"Convoy\", \"Rocking Tug\", \"Kite Flyer\".\nWunderland Kalkar\nUn altro progetto Zamperla noto \u00e8 quello di Kernwasser, a nord di D\u00fcsseldorf, ex centrale nucleare mai entrata in funzione a causa di problemi di costruzione e movimenti di protesta, viene cos\u00ec realizzato all'interno della stessa un parco tematizzato, rendendo la torre di raffreddamento del reattore nucleare la cornice della \"Vertical Swing\" firmata Zamperla.\nInstallazioni.\nLa Zamperla ha installato attrazioni nei parchi della Walt Disney Parks and Resorts, della Six Flags ed il grande parco di Cedar Point, oltre ai parchi tematici di Paramount ed Universal Studios, di recente ha realizzato interamente il parco di divertimenti municipale di Coney Island. In Italia ha installato varie attrazioni in diversi parchi, tra gli altri a Gardaland, Gameland, Etnaland e Miragica."}
{"id": "1939810", "revid": "834", "url": "https://it.wikipedia.org/wiki?curid=1939810", "title": "Bittersweet (album)", "text": ""}
{"id": "1939818", "revid": "767487", "url": "https://it.wikipedia.org/wiki?curid=1939818", "title": "Cut the Crap (The Clash)", "text": "Cut the Crap \u00e8 l'ultimo album dei Clash. Fu pubblicato nel 1985 e segu\u00ec il precedente LP del gruppo chiamato \"Combat Rock\" (1982); inoltre, fu l'unico album pubblicato dopo l'addio del chitarrista Mick Jones, avvenuto nel 1983.\nIl disco.\nStoria.\nL'album non fu accolto con entusiasmo dalla critica e fu, anzi, considerato un flop. Oltre all'assenza di Mick Jones, si registra anche quella del batterista Topper Headon (uscito dalla band nel 1982 per problemi di eroina) e quindi della formazione classica dei Clash rimangono soltanto Joe Strummer e Paul Simonon. Le canzoni, per\u00f2, sono state tutte prodotte dal nuovo insolito duo Bernard Rhodes/Strummer.\n. Joe ha in seguito disconosciuto questo album, pentendosi della decisione di allontanare Jones dal gruppo e lamentando il fatto che Rhodes si fosse voluto sostituire a Jones.\n\"Cut The Crap\" verr\u00e0 aggiunto alla discografia dei Clash solo in anni pi\u00f9 recenti grazie alla pubblicazione del disco \"The Essential Clash\" che vede presente il singolo \"This Is England\", estratto dal disco.\nNel gennaio 2000 l'album fu rimasterizzato e pubblicato nuovamente dalla casa discografica; include una tredicesima canzone, \"Do It Now\", precedentemente apparsa sul lato B di \"This Is England\".\nTracce.\nTutte le canzoni sono state accreditate a Strummer/Rhodes:\nFormazione.\nIl gruppo, all'epoca delle registrazioni dell'album, era composto da Joe Strummer (voce, chitarra elettrica), Paul Simonon (basso, voce), Pete Howard (batteria), Nick Sheppard (chitarra elettrica, cori) e Vince White (chitarra elettrica), ma l'album fu in buona parte registrato da differenti musicisti. In nessuna traccia Paul Simonon suona il basso, che viene suonato da Norman Watt-Roy, le registrazioni effettuate con Pete Howard alla batteria vennero drasticamente modificate e stravolte dall'inserimento di \"drum machines\" e l'apporto di Sheppard e White fu estremamente ridotto, restando subalterno alla presenza di tastiere e sintetizzatori."}
{"id": "1939821", "revid": "38120", "url": "https://it.wikipedia.org/wiki?curid=1939821", "title": "I Figli di Armageddon", "text": ""}
{"id": "1939825", "revid": "1305772", "url": "https://it.wikipedia.org/wiki?curid=1939825", "title": "Cut the Crap", "text": ""}
{"id": "1939828", "revid": "2675", "url": "https://it.wikipedia.org/wiki?curid=1939828", "title": "Association des familles des victimes de l'immigration clandestine", "text": "L'Association des familles des victimes de l'immigration clandestine (Associazione delle famiglie delle vittime dell'immigrazione clandestina), in sigla AFVIC, \u00e8 una organizzazione non governativa marocchina con sede a Khouribga. \nHa come obiettivo la sensibilizzazione dei giovani sui pericoli dell'immigrazione clandestina; il sostegno delle famiglie che hanno perso i propri cari sulle rotte dell'immigrazione nel Mediterraneo, al largo della Spagna o dell'Italia; l'assistenza dei cittadini marocchini espulsi dall'Europa e rimpatriati, e l'organizzazione di eventi, reportage e trasmissioni sul tema dell'immigrazione clandestina. \nA Casablanca l'associazione lavora con i migranti sub-sahariani in Marocco. \nCollabora con ong nazionali e internazionali, quali Medici senza frontiere. \nPresidente dell'associazione \u00e8 Khalil Jemmah."}
{"id": "1939832", "revid": "38120", "url": "https://it.wikipedia.org/wiki?curid=1939832", "title": "L'Ultima Magia", "text": ""}
{"id": "1939836", "revid": "38120", "url": "https://it.wikipedia.org/wiki?curid=1939836", "title": "La Strega di Ilse", "text": ""}
{"id": "1939837", "revid": "38120", "url": "https://it.wikipedia.org/wiki?curid=1939837", "title": "La Regina degli Straken", "text": ""}
{"id": "1939844", "revid": "287204", "url": "https://it.wikipedia.org/wiki?curid=1939844", "title": "Nicolas Escude", "text": ""}
{"id": "1939845", "revid": "38120", "url": "https://it.wikipedia.org/wiki?curid=1939845", "title": "Il Labirinto", "text": ""}
{"id": "1939847", "revid": "118790370", "url": "https://it.wikipedia.org/wiki?curid=1939847", "title": "Vulcano Cleveland", "text": "Il Monte Cleveland o Vulcano Cleveland \u00e8 uno stratovulcano attivo che comprende tutta la parte occidentale dell'isola di Chuginadak, 40\u00a0km a ovest di Unimak, nelle Isole Aleutine. Il vulcano ha una forma tipicamente conica e simmetrica, misura circa 8.5\u00a0km di diametro. \u00c8 unito alla parte orientale dell'isola di Chuginadak a mezzo di una bassa e stretta striscia di terra formata da colate laviche e depositi piroclastici.\nNonostante sia il pi\u00f9 alto del gruppo delle cosiddette Quattro Montagne, l'intenso calore sprigionato dal vulcano lo rende meno coperto dai ghiacci durante tutto l'anno. Infatti, oltre all'attivit\u00e0 effusiva ed esplosiva del cratere sommitale, sono presenti numerose sorgenti termali e fumarole lungo tutti i fianchi del vulcano."}
{"id": "1939852", "revid": "290948", "url": "https://it.wikipedia.org/wiki?curid=1939852", "title": "Valvola di regolazione", "text": ""}
{"id": "1939855", "revid": "1745361", "url": "https://it.wikipedia.org/wiki?curid=1939855", "title": "Eudoro", "text": "Nella mitologia greca, Eudoro era figlio di Ermes e il secondo dei cinque generali di Achille nella guerra di Troia. Secondo l'Iliade, egli comandava dieci gruppi di cinquanta uomini ciascuno e cinquemila Mirmidoni. Nel libro XVI dell'Iliade, quando Patroclo prepara gli uomini di Achille, Omero parla di lui in quindici versi - molti di pi\u00f9 rispetto agli altri generali nel passo. Egli \u00e8 anche il secondo pi\u00f9 importante dei cinque, battuto solo da Fenice.\nEudoro era figlio di Ermes e Polimela, la quale danzava nel coro di Artemide. Filante, padre di Polimela, si occup\u00f2 del bambino dopo che la figlia spos\u00f2 Echeclo. Eudoro era molto veloce, e un ottimo combattente. Il guerriero accompagn\u00f2 Patroclo in guerra, ma cadde ucciso da Pirecme, il re dei Peoni. Patroclo, per vendicarlo, uccise a sua volta quest'ultimo.\nUna versione di Eudoro appare nel 2004 nel film Troy. Qui Eudoro \u00e8 interpretato da Vincent Regan. Egli \u00e8 il secondo comandante dei cinquanta Mirmidoni di Achille (non appare evidente che ce ne siano altri). \u00c8 il pi\u00f9 vecchio amico di Achille, e assume particolarmente il ruolo di Fenice come maestro e seguace di Achille. Quando i Greci arrivano la prima volta a Troia, la coppia dei due eroi infuria sulla spiaggia insieme. Egli cattura Briseide e la conduce da Achille. \u00c8 presente quando Patroclo viene ucciso, e riferisce la notizia ad Achille. Achille, accecato dal dolore, lo percuote scaraventandolo a terra; egli pi\u00f9 tardi si scusa e incita Eudoro ad abbandonarlo a Troia e di tornare a casa con i Mirmidoni."}
{"id": "1939856", "revid": "599013", "url": "https://it.wikipedia.org/wiki?curid=1939856", "title": "Christin Cooper", "text": "Specialista delle prove tecniche, ma in grado di farsi valere anche nella combinata, ottenne la medaglia d'argento nello slalom gigante ai XIV Giochi olimpici invernali di e tre medaglie ai Mondiali di Schladming 1982. Tra la met\u00e0 degli anni settanta e la met\u00e0 del decennio successivo si aggiudic\u00f2 inoltre cinque successi in Coppa del Mondo: due in slalom speciale, due in combinata e uno in slalom gigante.\nBiografia.\nCarriera sciistica.\n ma cresciuta a Sun Valley, Christin Cooper ottenne il primo piazzamento di rilievo in carriera arrivando 10\u00aa nello slalom speciale di Coppa del Mondo disputato il 26 gennaio 1977 a Crans-Montana. Ai XIII Giochi olimpici invernali di , sua prima presenza olimpica, si classific\u00f2 7\u00aa nello slalom gigante e 8\u00aa nello slalom speciale.\nIl 21 gennaio 1981 colse a Crans-Montana i suoi primi podi in coppa del Mondo, grazie al 2\u00ba posto nello slalom speciale e al 3\u00ba nella combinata. In combinata ottenne anche la sua prima vittoria nel massimo circuito internazionale, il 21 dicembre 1981 a Saint-Gervais-les-Bains; nella stessa stagione partecip\u00f2 anche ai Mondiali di Schladming, in Austria, vincendo tre medaglie: l'argento nello slalom gigante e nello slalom speciale e il bronzo nella combinata.\nAi XIV Giochi olimpici invernali di , sua ultima presenza olimpica, vinse la medaglia d'argento nello slalom gigante e non concluse lo slalom speciale. Si ritir\u00f2 al termine di quella stessa stagione; in Coppa del Mondo la sua ultima vittoria fu quella del 7 marzo a Lake Placid, in slalom gigante, e il suo ultimo podio (nonch\u00e9 ultimo piazzamento internazionale di rilievo) fu il 3\u00ba posto nello slalom gigante di Jasn\u00e1 del 17 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nKB = combinata"}
{"id": "1939860", "revid": "228587", "url": "https://it.wikipedia.org/wiki?curid=1939860", "title": "Mirror Man", "text": ""}
{"id": "1939870", "revid": "767487", "url": "https://it.wikipedia.org/wiki?curid=1939870", "title": "Lupin III - Le profezie di Nostradamus", "text": ", \u00e8 un film d'animazione del 1995 diretto da Shun'ya It\u014d e Takeshi Shirato.\nSi tratta del quinto film con protagonista Lupin III, il personaggio creato da Monkey Punch. \u00c8 uscito nei cinema giapponesi il 31 marzo 1995, stesso anno della trasmissione dello special \"All'inseguimento del tesoro di Harimao\", che venne trasmesso il 4 agosto 1995.\nIn Italia, \"Le profezie di Nostradamus\" venne trasmesso per la prima volta il 24 maggio 1999, leggermente censurato, su Italia 1.\nTrama.\nLupin III vuole impadronirsi di uno dei libri delle profezie di Nostradamus, che vale 50.000.000$, e si ritrova prima sull'isola e poi in Amazzonia. Per riuscirci, dovr\u00e0 confrontarsi coi seguaci di una setta segreta e con il proprietario del libro, il miliardario Douglas, che lo tiene nascosto in una cassaforte apparentemente inespugnabile.\nColonna sonora.\nLa colonna sonora del film \u00e8 stata composta da Y\u016bji \u014cno.\nDistribuzione.\nEdizione italiana.\nEsistono due doppiaggi italiani:\nEdizioni home video.\nIl film \u00e8 stato pubblicato in edizione integrale su videocassetta da Medusa Video nel 1999 col doppiaggio televisivo. Il 9 ottobre 2003 ne \u00e8 uscita un'edizione edita da Dynamic Italia sempre col doppiaggio televisivo.\nNel 2003 Shin Vision ha edito il film in DVD includendo entrambi i doppiaggi. Il film \u00e8 stato poi ridistribuito nella stessa edizione da Yamato Video e in edicola varie volte da De Agostini e il 4 maggio 2012 da \"La Gazzetta dello Sport\".\nIn Giappone il film \u00e8 stato restaurato in alta definizione e venduto in Blu-ray Disc a partire dal 15 settembre 2010.\nTributo a Yasuo Yamada.\nAlla fine dei titoli di coda del film c'\u00e8 un tributo a Yasuo Yamada doppiatore di Lupin, morto prima della produzione del film (ne ha per\u00f2 doppiati i trailer):\nDa questo lungometraggio, infatti, il doppiatore giapponese di Lupin III diventa Kan'ichi Kurita."}
{"id": "1939875", "revid": "110157", "url": "https://it.wikipedia.org/wiki?curid=1939875", "title": "Oratorio di Santo Stefano protomartire", "text": "L'oratorio di Santo Stefano protomartire \u00e8 un oratorio della citt\u00e0 di Palermo, che si trova in piazza del Monte di Piet\u00e0.\nStoria.\nUna confraternita dedicata a santo Stefano venne fondata nel 1580, con sede presso la chiesa di Santo Stefano del \"Piano della Panneria\". Ottenuta una porzione di terreno dal governo cittadino, ne acquistarono un altro adiacente nel 1600 per l'erezione dell'oratorio.\nI danni del terremoto del 1726 furono riparati a cura dell'architetto Francesco Firrigno, e parallelamente furono costruite nel terreno rimasto libero e precedentemente utilizzato come giardino delle case di abitazione per dotare la confraternita della rendita necessaria alle riparazioni e al mantenimento dell'oratorio. Altre case vennero aggiunte nel 1754 ad opera dell'architetto Mariano Sucameli, e furono parallelamente eseguiti lavori di manutenzione e riparazione nell'oratorio.\nNel 1819 fu realizzato un nuovo altare intagliato e dorato e nel 1866 l'abbassamento della quota della strada antistante rese necessaria la costruzione di alcuni gradini davanti alla porta.\nNel 1885 l'edificio necessitava nuovamente di riparazioni per le infiltrazioni di umidit\u00e0 e nel 1908 furono completati i lavori di rifacimento del tetto iniziati l'anno precedente. Altre opere di manutenzione ordinaria furono effettuate nel 1916.\nDescrizione.\nL'oratorio presenta una semplice facciata decorata con lesene e un portale centrale con portone in legno settecentesco.\nAll'interno si accede in un vestibolo coperto con volta a botte e pavimentato in mattonelle di marmo probabilmente novecentesche, che comunica con l'unica navata interna per mezzo di due porte. Sulle pareti della navata sono presenti lesene doriche, tinteggiate a finto marmo; la copertura \u00e8 costituita da una volta a botte lunettata, di incannucciata con rivestimento in gesso, affrescata con storie della vita del santo titolare. Un arco a tutto sesto separa la navata, dal presbiterio con l'altare, dove si ripetono le lesene della navata; la copertura \u00e8 costituita da una cupola, sempre realizzata ad incannucciato, stuccata e affrescata. Sull'altare sono presenti due statue attribuite a Giacomo Serpotta. L'aula presenta stucchi di Procopio e Giovanni Maria Serpotta del 1755 e tracce di affreschi. La decorazione pittorica si incentrava su tele seicentesche attribuite al pittore genovese Bernardo Castello e alla sua bottega, ispirate al protomartire, opere custodite al Museo diocesano.\nLa sacrestia, accessibile dalla navata per mezzo di un corridoio, conserva un soffitto ligneo dipinto e la pavimentazione, quasi del tutto degradata, composta da mattonelle di ceramica colore rosso e sabbia.\nLe murature dell'edificio furono realizzate a sacco in pietrame o blocchetti di calcarenite legati con malta di calce, con cantonali in blocchi dello stesso materiale, cos\u00ec come le lesene della facciata e le loro basi scolpite."}
{"id": "1939880", "revid": "287204", "url": "https://it.wikipedia.org/wiki?curid=1939880", "title": "Adele di Champagne", "text": ""}
{"id": "1939882", "revid": "188323", "url": "https://it.wikipedia.org/wiki?curid=1939882", "title": "Leva frizione", "text": ""}
{"id": "1939883", "revid": "188323", "url": "https://it.wikipedia.org/wiki?curid=1939883", "title": "Leva freno", "text": ""}
{"id": "1939889", "revid": "785863", "url": "https://it.wikipedia.org/wiki?curid=1939889", "title": "Film televisivi de Le avventure del giovane Indiana Jones", "text": "Dopo la cancellazione della serie televisiva \"Le avventure del giovane Indiana Jones\", quattro film per la televisione furono trasmessi su The Family Channel dal 1994 al 1996. I film sono inediti in italiano nella loro forma originaria: solo i primi tre furono distribuiti direttamente in VHS nella loro forma rielaborata del 1999.\nYoung Indiana Jones and the Hollywood Follies.\nTrama.\nDurante la sua pausa estiva dal college, Indiana Jones si avventura a Hollywood dove lavora alla produzione di un film di Erich von Stroheim e poi come stuntman in uno dei primi western di John Ford.\nYoung Indiana Jones and the Treasure of the Peacock's Eye.\nTrama.\nLa prima guerra mondiale finalmente ha termine e Indy e Remy tornano a Londra. Immediatamente partono per l'Egitto per cercare il leggendario diamante Occhio di Pavone.\nYoung Indiana Jones and the Attack of the Hawkmen.\nTrama.\nIndy diventa un fotografo aereo alla Lafayette Escadrille ma viene catturato dal Barone Rosso. Viene quindi inviato in Germania in una missione di spionaggio per cercare di convincere Anthony Fokker a disertare il lato francese della guerra.\nYoung Indiana Jones: Travels with Father.\nTrama.\nIndy e suo padre si recano in Grecia e finiscono nei guai nei monasteri di Meteora, poi in Russia Indy incontra Lev Tolstoj."}
{"id": "1939891", "revid": "38120", "url": "https://it.wikipedia.org/wiki?curid=1939891", "title": "La Genesi di Shannara", "text": ""}
{"id": "1939892", "revid": "210936", "url": "https://it.wikipedia.org/wiki?curid=1939892", "title": "Ferrotranviaria S.p.A.", "text": ""}
{"id": "1939900", "revid": "484362", "url": "https://it.wikipedia.org/wiki?curid=1939900", "title": "Salio", "text": " Salio (lat. \"Salius\") \u00e8 un personaggio dell\"Eneide\", menzionato nei libri quinto e decimo.\nIl mito.\nLe origini.\nNativo dell'Acarnania, Salio si trasferisce ancora fanciullo presso il re di Segesta, Aceste. Queste vicende sono anteriori all'arrivo di Enea in Sicilia: quando il profugo troiano vi sbarca, Salio \u00e8 ormai un giovane dal fisico prestante.\nLa gara di corsa.\nNel libro quinto del poema virgiliano, Enea organizza a Erice i giochi funebri in onore del defunto padre Anchise. Alla gara di corsa prende parte anche Salio: per buona parte della competizione \u00e8 secondo dietro a Niso e davanti a Eurialo, finch\u00e9 Niso scivola malamente sul sangue sacrificale. Salio potrebbe a questo punto vincere la gara, ma viene sgambettato da Niso, che fa vincere cos\u00ec il giovinetto Eurialo (Eurialo e Niso sono legati da una tenera amicizia). Salio protesta con Enea, che dichiara tuttavia vincitore Eurialo, assegnando comunque al giovane acarnano come premio di consolazione la pelle di un leone africano.\nLa morte in guerra.\nSalio non sembra affatto portar rancore verso Enea per il suo discutibile verdetto: alla partenza dell'eroe troiano per il Lazio egli addirittura si unisce ai suoi uomini, poich\u00e9 lo ritroviamo nel libro decimo nella guerra contro Turno, menzionato anche tra i combattenti pi\u00f9 valorosi. Il giovane infatti ammazza il nemico Tronio, venendo per\u00f2 ucciso subito dopo da un altro italico di nome Nealce, che lo centra con una freccia."}
{"id": "1939902", "revid": "155136", "url": "https://it.wikipedia.org/wiki?curid=1939902", "title": "Sultanato di Nicea", "text": ""}
{"id": "1939906", "revid": "188323", "url": "https://it.wikipedia.org/wiki?curid=1939906", "title": "Leva cambio", "text": ""}
{"id": "1939907", "revid": "1568601", "url": "https://it.wikipedia.org/wiki?curid=1939907", "title": "Monte Tana", "text": "Il monte Tana \u00e8 un complesso vulcanico che forma la parte orientale dell'isola di Chuginadak nelle Isole Aleutine. Opposto al vulcano attivo Cleveland, che compone la parte occidentale dell'isola, il monte Tana \u00e8 storicamente inattivo e coperto da numerosi ghiacciai e nevi perenni che nel tempo hanno prodotto profonde solcature sui fianchi del complesso vulcanico."}
{"id": "1939909", "revid": "1543377", "url": "https://it.wikipedia.org/wiki?curid=1939909", "title": "Golliwogg", "text": "Golliwogg (pi\u00f9 tardi chiamato Golliwog) \u00e8 un personaggio della letteratura per l'infanzia che ha l'aspetto di una bambola, creato da Florence Kate Upton nel tardo XIX secolo. Golliwogg \u00e8 stato ispirato da una bambola-menestrello dal volto nero che Upton aveva da bambina in America. Ad un certo punto divenne molto popolare in Europa fino a diventare oggetto da collezione. Comunque l'immagine della bambola divenne l'oggetto di animati dibattiti: vi era chi prendeva le difese di Golliwogg, sostenendo che doveva essere protetto e si doveva lasciar passare un artefatto culturale e una tradizione infantile a cui ci si era molto affezionati e chi sosteneva che doveva essere ritirata perch\u00e9 simbolo di un atteggiamento razzista del passato.\nStoria.\nUpton si trasfer\u00ec in Inghilterra con la sua famiglia quando aveva 14 anni. Qui pass\u00f2 molti anni disegnando e sviluppando le sue abilit\u00e0 artistiche. Al fine di permettersi l'iscrizione ad una scuola d'arte, illustr\u00f2 un libro per bambini intitolato \"The Adventures of two Dutch Dolls And A Golliwogg (Le avventure di due bambole cosiddette \"olandesi\" nel mondo anglosassone e un Golliwogg).\" Il libro fu pubblicato nel 1895 e includeva un personaggio chiamato \u201cGolliwogg\u201d, che inizialmente fu descritto come \u201cun orrendo spettacolo, lo gnomo nero\u201d, ma che presto si trasform\u00f2 per diventare un personaggio simpatico, e l'ultimo modo in cui venne indicato fu \u201cuna faccia gentile\u201d. Un prodotto della tradizione del minstrel show, il personaggio apparteneva alla classica iconografia nera. Golliwogg aveva pelle nera come l'ebano, labbra rosse luminose e capelli di lana spettinati. Sfoggiava dei pantaloni rossi, una maglietta con un colletto duro, un cravattino rosso e una giacca blu con la coda a rondine \u2013 abbigliamento tradizionale del minstrel show. \nIl libro della Upton e i molti che seguirono ebbero grande successo in Inghilterra, soprattutto grazie alla popolarit\u00e0 di Golliwogg, che divenne il nome generico per le bambole e le immagini di questo tipo, dette \"golliwog\". Le bambole golliwog divennero un gioco per bambini molto popolare per buona parte del XX secolo, e furono incorporate nel commercio e della cultura inglese; per esempio, alcuni dei libri di Enid Blyton lo ritraggono, spesso come una canaglia e qualche volta come un eroe. Il Golliwogg di Upton era gioviale ed amichevole, ma alcuni golliwog pi\u00f9 tardi sarebbero diventati personaggi sinistri o minacciosi. \"The Black and White Minstrel Show (\u201cIl nero e il bianco Minstrel Show\u201d),\" uno show musicale in cui gli attori (bianchi) recitavano la parte di neri, spopol\u00f2 per molte stagioni nella televisione e sui palcoscenici del Regno Unito; questo show aveva attori di tutte le razze tinti di nero come dei golliwog, con occhi cerchiati di bianco come nella tradizione originaria del minstrel show. \nGolliwog contribu\u00ec enormemente alla esplosione dell'iconografia nera in Europa. Fece anche il suo ritorno negli Stati Uniti attraverso l'oceano Atlantico sotto forma di letteratura per bambini, bambole, porcellane per bambini ed altri giocattoli, profumi per signore e gioielli.\nUn produttore inglese di marmellata, James Robertson &amp; Sons us\u00f2 un golliwog chiamato Golly come mascot dal 1910, a quanto pare dopo aver visto dei bambini giocare con bambole golliwog in America. L'azienda dei Robertson negli anni venti cominci\u00f2 a produrre gadget promozionali di Golliwog, che potevano essere ritirati consegnando dei gettoni che si potevano ricavare acquistando i suoi prodotti. Nel 1983, i prodotti della compagnia furono boicottati dal Grande concilio di Londra perch\u00e9 offensivi, e nel 1988 il personaggio cess\u00f2 di essere usato nella pubblicit\u00e0 televisiva. La compagnia pass\u00f2 a distribuire adesivi di golliwog ritratto in diverse ambientazioni, per esempio con strumenti jazz o in tenuta sportiva. La collezione di adesivi fu ritirata nel 2001. \nRobertson ora rifiuta ogni legame con Golliwogg e le persone di colore\u00a0\u2013 in un resoconto riportato dalla BBC. Virginia (Ginny) C Knox, prima direttrice della qualit\u00e0 per i Robertson ed ora Principale Dirigente Operativo della Divisione della Qualit\u00e0 Culinaria della RHM, ha detto all' \u201cHerald Newspaper\u201d in Scozia nel 2001 che la decisione di rimuovere l'adesivo di Golly (Gollywogg) dalle marmellate Robertson fu presa dopo una ricerca dalla quale risult\u00f2 che i bambini non avevano familiarit\u00e0 con il personaggio, bench\u00e9 andasse a genio per le generazioni precedenti. \u201cNoi vendiamo 45 milioni di barattoli di marmellata ogni anno ed su quasi tutti c'\u00e8 Golly\u201d disse Ms Knox. \u201cNoi vendiamo anche 250\u00a0000 adesivi ai collezionisti e riceviamo solo 10 lettere all'anno da persone a cui non piace l'immagine di Golliwog\u201d. Oggi gli adesivi di Golliwog dei Robertson vengono ancora collezionati, quelli molto rari qualche volta sono venduti a pi\u00f9 di \u00a31\u00a0000, mentre quelli relativamente recenti sono venduti a \u00a3 2.00-\u00a33.00.\nDopo la pubblicazione del primo libro di Upton, il termine \u201cgolliwogg\u201d fu usato sia come riferimento al giocattolo per bambini sia come un generico termine razzista per indicare i neri. In Gran Bretagna e nelle sue colonie, \u201cgolliwogg\u201d forse divenne \u201cwog\u201d, un appellativo razziale attribuito a tutte le persone del mondo dalla pelle scura, fra cui gli Africani, gli Italiani e altre persone del Mediterraneo, i nativi Americani, gli abitanti dell'est degli Stati Uniti, gli Ispanici, gli Aborigeni e gli Indiani.\nNegli anni cinquanta del Novecento, I numeri di \"Rainbow - comic (Arcobaleno \u2013 fumetto)\" e la sua continuazione \"Tiger Tim (La tigre Tim)\" presentavano delle corte strips ambientate in un luogo chiamato \u201cDarkie-town\u201d (Citt\u00e0 dei neri). Bench\u00e9 nelle strips fossero rappresentati ufficiali della polizia neri che interagivano con personaggi bianchi in un linguaggio non offensivo (da nessuna delle due parti), le nuvolette mostravano i nativi di \"Darkie-town\" parlare con una stereotipica accento Caraibica.\nNei primi anni Ottanta, edizioni rivisitate di \"Noddy\" di Enid Blyton rimpiazzarono Mr. Golly, il golliwogg proprietario del garage Toytown, con Mr. Sparks, per l'indignazione di molti genitori di una generazione che lo identificava come razzista ed iconoclasta.\nNel settembre 2007, la catena di vendita al dettaglio Zara mise in vendita nei negozi del Regno Unito una maglietta con stampata sul fronte una ragazzina golliwog. Il disegno caus\u00f2 controversie, giungendo al termine solo settimane dopo, quando la compagnia fu forzata a togliere dai suoi scaffali sia quella maglietta che una borsa decorata con una svastica verde."}
{"id": "1939910", "revid": "38120", "url": "https://it.wikipedia.org/wiki?curid=1939910", "title": "Il Magico Regno di Landover", "text": ""}
{"id": "1939918", "revid": "121370731", "url": "https://it.wikipedia.org/wiki?curid=1939918", "title": "Isparta", "text": "Isparta \u00e8 una citt\u00e0 della Turchia occidentale, capitale della omonima provincia.\nNota per essere la \"citt\u00e0 dei fiori\", Isparta ha come attivit\u00e0 produttiva principale quella della produzione dell'acqua di rose e della produzione di tappeti artigianali.\nStoria.\nSituata ai piedi del monte Akda\u011f, lungo la costa meridionale del bacino di Isparta, la citt\u00e0 venne fondata probabilmente dai Greci provenienti dalla polis di Sparta, non a caso essa \u00e8 rimasta dimora di popolazione greche sino al 1920. Alcune fonti storiche la citano come sede di un vescovato durante il periodo del Concilio di Nicea. Conosciuta con il nome di \"Basin\" durante il dominio bizantino (nome datole dal celebre geografo dell'antichit\u00e0 Tolomeo), la citt\u00e0 venne conquistata dai turchi selgiuchidi nel 1203 che la chiamarono con il suo attuale nome e la fecero sede del \"principato di Hamit\" intorno al XIV secolo."}
{"id": "1939920", "revid": "1993636", "url": "https://it.wikipedia.org/wiki?curid=1939920", "title": "Ser\u017e Sargsyan", "text": "\u00c8 stato Presidente della Repubblica dall'aprile 2008 all'aprile 2018, e poi brevemente Primo ministro nell'aprile 2018. Precedentemente era gi\u00e0 stato primo ministro dal marzo 2007 all'aprile 2008.\nBiografia.\nDopo aver frequentato la scuola superiore a Stepanakert, nel 1971 fu ammesso all'Universit\u00e0 Statale di Yerevan, dove si laure\u00f2 in Filologia nel 1979.\nCarriera politica.\nNel 1990 fu eletto nel Soviet Supremo dell'Armenia.\nDal 1993 al 1995 fu Ministro della Difesa.\nDal 1995 al 1996 fu capo del Dipartimento di Stato per la Sicurezza e poi Ministro della Sicurezza Nazionale.\nDal 1996 al 1999 fu Ministro dell'Interno e della Sicurezza Nazionale.\nNel 1999 fu capo Ministro della Sicurezza Nazionale.\nDal 1999 al 2000 fu Capo dello staff del Presidente della Repubblica.\nDal 2000 al 2007 fu Ministro della Difesa.\nDal marzo 2007 fino all'elezione a Presidente della Repubblica \u00e8 stato Primo ministro.\nDall'aprile 2008 all'aprile 2018 Presidente della Repubblica.\nViene nominato nell'aprile del 2018 nuovamente Primo ministro, ma in seguito a notevoli proteste in tutto il paese, rassegna le dimissioni il 23 aprile 2018."}
{"id": "1939922", "revid": "767487", "url": "https://it.wikipedia.org/wiki?curid=1939922", "title": "Tigran Sargsyan", "text": "Nato nell'allora repubblica sovietica armena, ha frequentato tra il 1980 ed il 1983 l'Istituto di economia e finanza di Leningrado. Nel 1987 ha conseguito il dottorato. In seguito ha lavorato fino al 1990 come capo dipartimento per l'istituto di ricerche scientifiche, delle relazioni economiche con l'estero e della pianificazione economica dell'Armenia.\nNel 1998 e nel 2005 \u00e8 stato eletto per due volte presidente dell'Assemblea nazionale armena. Successivamente \u00e8 stato Primo ministro dell'Armenia, dal 9 aprile 2008 al 13 aprile 2014."}
{"id": "1939931", "revid": "289247", "url": "https://it.wikipedia.org/wiki?curid=1939931", "title": "Posizionatore", "text": ""}
{"id": "1939939", "revid": "119502746", "url": "https://it.wikipedia.org/wiki?curid=1939939", "title": "Migrazione lessepsiana", "text": "La migrazione lessepsiana \u00e8 l'ingresso e la stabilizzazione di specie animali e vegetali dal Mar Rosso nelle acque del Mar Mediterraneo attraverso il Canale di Suez. Il nome deriva da quello di Ferdinand de Lesseps, promotore ed esecutore del canale che unisce il mar Rosso e il Mediterraneo.\nEntit\u00e0 del fenomeno.\nA partire dal 1869, anno di apertura al traffico del Canale, alcune centinaia di specie appartenenti a tutti i principali gruppi di organismi marini, sia vegetali sia animali, sono state ritrovate nel Mediterraneo.\nNei primi anni di apertura l'immigrazione fu contenuta. Le teorie a spiegazione di ci\u00f2 sono diverse, ma non necessariamente si escludono a vicenda. Una \u00e8 l'originaria forte salinit\u00e0 dei cosiddetti Laghi amari del canale di Suez, che impediva la migrazione delle specie marine verso il Mediterraneo. Dopo alcuni anni dall'inizio della navigazione, il flusso d'acqua mossa dal traffico marittimo avrebbe fatto s\u00ec che il contenuto salino dei laghi si uniformasse. Un'altra tesi \u00e8 che l'acqua dolce trasportata dal Nilo, la cui foce \u00e8 a pochi chilometri dallo sbocco del canale di Suez, abbia formato un'importante barriera fino alla costruzione della diga di Assuan, nella seconda met\u00e0 del XX secolo, la quale ha ridotto la portata del Nilo e, di conseguenza, l'apporto di acque dolci al delta del Nilo.\nCausa del successo delle specie eritree.\nMentre numerosissime specie del mar Rosso si sono diffuse nel Mediterraneo formando molto spesso popolazioni stabili e, non di rado, soppiantando le specie atlanto-mediterranee, la migrazione inversa dal Mediterraneo al Mar Rosso \u00e8 stata di entit\u00e0 molto inferiore. Si suppone che la causa di questo sia da ascriversi nella povert\u00e0 di specie nel Mediterraneo orientale dovuta a una incompleta ricolonizzazione di questo bacino a seguito della crisi di salinit\u00e0 del Messiniano; le specie eritree hanno quindi trovato molte nicchie ecologiche libere che hanno prontamente occupato. C'\u00e8 da dire che i bacini orientali del Mediterraneo sono fortemente caratterizzati in senso subtropicale e quindi la colonizzazione da parte degli organismi, principalmente di origine temperata, del bacino occidentale \u00e8 stata spesso modesta. In effetti solo poche specie lessepsiane hanno raggiunto le regioni occidentali del Mediterraneo, maggiormente occupate da specie atlantiche e quindi, con minori nicchie ecologiche vacanti.\nEsempi.\nAlcune delle specie di pesci che hanno avuto il maggior successo ecologico nel bacino est del Mediterraneo sono:\nTra i crostacei merita ricordare:\nMerita inoltre un cenno, tra i molluschi nudibranchi:\nPer non dimenticare le specie vegetali (peraltro meno numerose di quelle animali) citiamo:\nSi segnala infine che esistono anche specie la cui presenza nel Mediterraneo \u00e8 segnalata in modo solo sporadico o limitato ad aree ristrette. Un esempio \u00e8 \"Abudefduf\u00a0vaigiensis\", osservato solo due volte nel Mediterraneo Centrale (fino al Mar Ligure) e probabilmente limitato alle coste del Libano e di Israele."}
{"id": "1939949", "revid": "1305772", "url": "https://it.wikipedia.org/wiki?curid=1939949", "title": "Effetti personali", "text": ""}
{"id": "1939956", "revid": "1543377", "url": "https://it.wikipedia.org/wiki?curid=1939956", "title": "Oreste Bogliardi", "text": "Biografia.\nStudia all'Accademia di Brera, dove termina gli studi nel 1924. Dopo un viaggio a Parigi, ritorna a Milano nel 1926, dove partecipa attivamente alla battaglia per l'arte moderna italiana, facendo parte del gruppo di artisti che si raccolgono attorno alla \"Galleria del Milione\". Nel novembre del 1934, firma insieme a Virginio Ghiringhelli e Mauro Reggiani il \"Manifesto per la prima collettiva di pittori astratti\". Nel 1935, con il piccolo gruppo degli astrattisti italiani, aderisce al movimento internazionale \"Abstraction-Cr\u00e9ation\" di Parigi.\nEspone in Italia e e all'estero; sue mostre personali si tengono a Milano, Roma, Genova e Rapallo.\nNel dopoguerra \u00e8 presente alla prima mostra dell'astrattismo italiano ordinata da Nello Ponente alla XXXIII Biennale di Venezia nel 1966, alla \"Mostra Italiana di Arte Moderna 1915-1935\" del 1967 a Palazzo Strozzi di Firenze (dove riceve il \"Fiorino d'Oro\"), alla Mostra Nazionale della Permanente di Milano nell'ottobre 1967, alla mostra del VII Premio Avezzano nell'agosto 1966 (ricevendo un premio acquisto), alla mostra II Premio Bolzano il 28 ottobre 1967 dove riceve la medaglia d'oro, premio del sindaco di Bolzano e alla mostra collettiva di Monza nel febbraio 1969. Muore a Rapallo il 16 maggio 1968. Mostre personali postume si tengono ad Albisola nel giugno 1969, a Rapallo nel dicembre 1978 e a Chiavari nel 1994.\nUna monografia con varie testimonianze di critici sulla pittura di Oreste Bogliardi \u00e8 uscita nel maggio 1969 a Genova, nel numero 5-6 di \"Proposte\" a cura di Nino Palumbo, Cesare Garelli, Germano Beringheli. Alcuni suoi lavori sono conservati presso il museo d'arte contemporanea di Genova."}
{"id": "1939958", "revid": "287204", "url": "https://it.wikipedia.org/wiki?curid=1939958", "title": "Comuni di Cuba", "text": "Le province di Cuba sono suddivise in 169 comuni o \"municipios\". Sono definiti dalla Legge numero 1304 del 3 luglio 1976.\nLista.\nLista di comuni per provincia:\nComuni per provincia.\nProvincia di Artemisa.\nLa Provincia di Artemisa \u00e8 suddivisa in 11 comuni.\nProvincia di Camag\u00fcey.\nLa Provincia di Camag\u00fcey \u00e8 suddivisa in 13 comuni.\nProvincia di Ciego de \u00c1vila.\nLa Provincia di Ciego de \u00c1vila \u00e8 suddivisa in 10 comuni.\nProvincia di Cienfuegos.\nLa Provincia di Cienfuegos \u00e8 suddivisa in 8 comuni.\nCiudad De La Habana.\nL'Avana (\"Ciudad De La Habana\"), capitale nazionale, \u00e8 suddivisa in 15 comuni.\nProvincia di Granma.\nLa Provincia di Granma \u00e8 suddivisa in 13 comuni.\nProvincia di Guant\u00e1namo.\nLa Provincia di Guant\u00e1namo \u00e8 suddivisa in 10 comuni.\nProvincia di Holgu\u00edn.\nLa Provincia di Holgu\u00edn \u00e8 suddivisa in 14 comuni.\nIsola della Giovent\u00f9.\nCon lo status di \"comune speciale\", l'Isola della Giovent\u00f9 \u00e8 composta da una sola unit\u00e0 amministrativa.\nProvincia di Las Tunas.\nLa Provincia di Las Tunas \u00e8 suddivisa in 8 comuni.\nProvincia di Matanzas.\nLa Provincia di Matanzas \u00e8 suddivisa in 14 comuni.\nProvincia di Mayabeque.\nLa Provincia di Mayabeque \u00e8 suddivisa in 11 comuni.\nProvincia di Pinar del R\u00edo.\nLa Provincia di Pinar del R\u00edo \u00e8 suddivisa in 11 comuni.\nProvincia di Sancti Sp\u00edritus.\nLa Provincia di Sancti Sp\u00edritus \u00e8 suddivisa in 8 comuni.\nProvincia di Santiago di Cuba.\nLa Provincia di Santiago di Cuba \u00e8 suddivisa in 9 comuni.\nProvincia di Villa Clara.\nLa Provincia di Villa Clara \u00e8 suddivisa in 13 comuni."}
{"id": "1939963", "revid": "196390", "url": "https://it.wikipedia.org/wiki?curid=1939963", "title": "Stanislas Fr\u00e9ron", "text": ""}
{"id": "1939967", "revid": "15756", "url": "https://it.wikipedia.org/wiki?curid=1939967", "title": "Mariologia", "text": "La mariologia \u00e8 una branca della teologia cristiana che studia Maria, madre di Ges\u00f9.\nIn particolare in seno alla Chiesa cattolica la mariologia ha uno spazio rilevante bench\u00e9 anche in altre confessioni cristiane il ruolo della Madonna venga in qualche modo riconosciuto. Peraltro anche in seno all'Islam Maria \u00e8 riconosciuta come personaggio di rilievo e come tale onorata. Nell'ambito cattolico la devozione popolare verso la Madonna \u00e8 sviluppata e come tale oggetto di studio.\nGi\u00e0 presso la Chiesa delle origini la figura di Maria fu oggetto di studio per poi svilupparsi particolarmente nel medioevo. Solo dopo il Concilio di Trento si avranno dei trattati mariologici soprattutto di carattere apologetico. A coniare il termine mariologia fu Placido Nigido nella \"Summa sacrae mariologiae pars prima\" edita a Palermo nel 1602.\nL'esortazione apostolica sul culto di Maria, \"Marialis Cultus\", di Papa Paolo VI nel 1974, esorta l'inserimento di questa figura all'interno della storia della salvezza dell'uomo al fine di comprenderne il valore salvifico, riconoscendo i misteri di Maria all'interno della Chiesa dandole spazio nella liturgia, proponendola come modello della Chiesa e come specchio di virt\u00f9 evangeliche.\nI principali centri di mariologia sono: la Pontificia accademia mariana internazionale (PAMI) e la Pontificia facolt\u00e0 teologica \"Marianum\".\nNel 2000 la PAMI ha scritto ai \"cultori di mariologia\" una lettera in cui riassume i compiti e le linee fondamentali della mariologia moderna.\nSviluppo della mariologia.\nSono sei i periodi da considerare per un'analisi sullo sviluppo degli studi su Maria:\nI periodo. Periodo della rivelazione. La Chiesa primitiva.\nCome dimostrato da E. Druw\u00e9, la contrapposizione presente in Giustino e sviluppata da Ireneo tra Eva, dalla quale venne la morte, e Maria, dalla quale venne la vita (vedi la sezione successiva) \u00e8 di origine apostolica e risale a Giovanni Evangelista. In una lettera trascritta da Eusebio (Storia Ecclesiastica 5.20.6) Ireneo ricorda la figura di Policarpo di Smirne, che insegnava ad altri ci\u00f2 che aveva egli stesso appreso dall'apostolo Giovanni; Ireneo era allora un adolescente (\"pais\"), ma le memorie erano ancora vivide. Giovanni mor\u00ec durante il regno di Traiano e Policarpo mor\u00ec martire nell'anno 156 ad 86 anni d'et\u00e0: egli \u00e8 dunque l'anello di congiunzione fra la Chiesa primitiva e l'et\u00e0 di Giustino ed Ireneo.\nNel suo \"Contro le eresie\" Ireneo asserisce inoltre di non aver scritto nulla di suo, ma solo ci\u00f2 che gli \u00e8 stato tramandato dalla tradizione apostolica, ed \u00e8 infatti noto ai Padri come \"vir apostolicus\", cio\u00e8 erede della tradizione degli apostoli.\nII periodo. Dalla fine della rivelazione fino al Concilio di Efeso.\nDal 90 d.C. al 190 d.C. circa.\nIn un primo momento, nel II secolo, dal 90 al 190 circa, nella letteratura cristiana la figura di Maria \u00e8 quasi del tutto assente. Essa \u00e8 menzionata solo per quanto descritto nei Vangeli. Solo con Giustino e Ireneo di Lione si inizier\u00e0 a sviluppare il parallelo e il contrasto tra la figura di Eva e Maria. Si tratta, in entrambi i casi, di una donna, vergine, che compiendo un atto libero, ha impegnato tutto l'umanit\u00e0. La differenza tra le due \u00e8 che Eva non ha creduto, non essendosi fidata di Dio, e non ha obbedito, condannando l'umanit\u00e0 alla morte e procurandosela lei stessa; mentre Maria ha creduto, fidandosi di Dio, ed ha obbedito: quindi troviamo una ricapitolazione di tutto il creato nella vita; Maria, che ha impegnato l'umanit\u00e0 dandole il \"Salvatore\", il redentore, diventa fonte di salvezza.\nMaria quindi viene descritta come una nuova Eva come Cristo \u00e8 il nuovo Adamo. La Croce invece sostituisce l'albero della Genesi.\nIreneo sosteneva che ci\u00f2 che Eva aveva legato con la sua disobbedienza, Maria lo ha sciolto con la sua obbedienza.\nGradualmente si inizia a riflettere su:\nDalla fine del II secolo fino alla fine del IV secolo.\nA partire dal II secolo il titolo \u00abMadre di Dio\u00bb inizia a diffondersi. Gi\u00e0 dal 325 (Concilio di Nicea I) Maria \u00e8 chiamata \"Theot\u00f3kos\".\nLa verginit\u00e0 dopo il parto fu negata da autori importanti come Tertulliano.\nEpifanio di Salamina nel 350 ferm\u00f2 alcune donne che erano intente ad effettuare sacrifici pagani e offerte di pani a Maria. Troviamo anche in un manoscritto copto un anatema contro coloro che consideravano Maria come una \"dynamis\" (una \u00abpotenza\u00bb) affermando che essa \u00e8 nata come gli altri esseri umani.\nCerte affermazioni volte a screditare la figura di Maria da parte di alcuni padri o scrittori cristiani scatenarono una ricerca ancor pi\u00f9 forte sulla sua figura da parte dei cristiani stessi.\nRiguardo alla verginit\u00e0 integrale di Maria si esprime Sant'Ambrogio affermando che essa \u00e8 legata al suo parto regale.\nSi assiste in questo periodo ad un dualismo di pensiero: alcuni affermano la sua santit\u00e0 per affermare la santit\u00e0 di tutti gli uomini, altri affermano che solo Cristo \u00e8 santo mentre gli uomini, compresa Maria, sono tutti peccatori.\nMaria fa il suo ingresso nella Liturgia inizialmente nelle omelie che la descrivono come \u00abMadre dei viventi\u00bb e \u00abMadre della Salvezza\u00bb. A Nazaret troviamo dei graffiti del II secolo: il primo \u00e8 il \"chaire, Maria\". In un'altra iscrizione troviamo scritto \"prostrata verso il luogo sacro di Maria subito scrissi i nomi e ...\". Sempre l\u00ec troviamo il \"Sub tuum praesidium\" (III secolo circa) che, espressa al plurale, si pensa che fosse stata una preghiera comunitaria.\nGi\u00e0 nel IV secolo Maria entra nel canone della messa in Oriente.\nIII periodo. Da Efeso alla riforma gregoriana.\nDopo il Concilio di Efeso e la condanna dei Nestoriani (che indicavano il culto di Maria Theot\u00f3kos come \"mariolatria\"), Maria trova sempre pi\u00f9 spazio nella liturgia.\nIn oriente iniziarono le prime feste popolari dedicate a Maria, feste che presero spunto dall'interpretazione delle sacre scritture e che iniziarono gi\u00e0 prima di Efeso.\nTali feste riguardavano il mistero dell'Incarnazione come l'Epifania, il Natale e la festa dell'Hypapante (corrispondente alla Candelora). Queste sono feste cristologiche, ma la figura di Maria \u00e8 sempre in primo piano, perch\u00e9 facente parte del mistero dell'Incarnazione.\nTra il IV e il V secolo Maria comincia ad avere un posto importante nella liturgia dell'avvento, probabilmente nella domenica prima del Natale.\nNascono anche feste legate alla piet\u00e0 popolare e agli apocrifi. Nel V secolo, il 15 agosto \u00e8 il giorno di Maria Theot\u00f3kos (Madre di Dio), ma ben presto tale evento si trasformer\u00e0 nella Festa della Dormizione (in occidente detta poi Assunzione di Maria). .\nNasceranno anche altre feste dedicate al culto di Maria, quali la Nativit\u00e0 della Beata Vergine Maria (8 settembre), la festa dell'Immacolata Concezione (8 dicembre) e la Presentazione di Maria al Tempio (21 novembre).\nLa Festa dell'Annunciazione, che gradualmente si stabilir\u00e0 il 25 marzo, pur essendo cristologica viene considerata dalla piet\u00e0 popolare festa mariana.\nTheoteknos di Livia nel VII secolo scrive che come Enoch \u00abfu assunto da questo mondo, perch\u00e9 piacque a Dio e non vide la morte; a maggior ragione Dio assunse Maria in corpo e anima al paradiso di delizie\u00bb. Su questa linea si muovono anche Andrea di Creta, Giovanni Damasceno ed altri teologi.\nInfine nasce in questo periodo l'idea di una possibile mediazione o intercessione di Maria.\nGermano di Costantinopoli affermava che la mediazione di Maria non era di assoluta necessit\u00e0, ma voluta da Dio.\nIn questo periodo, in occidente, non si era pienamente sviluppato un culto mariano. Vengono importate alcune feste dall'oriente ma non tutte. Sono inoltre presenti dei testi che negano l'Assunzione, almeno nella forma favolosa presentata dagli apocrifi. Lo Pseudo-Girolamo nell'VIII secolo parla della sola glorificazione dell'anima ma non del corpo di Maria.\nIV periodo. Dal 1000 fino al Concilio di Trento.\nDurante il periodo che vide il Grande Scisma dividere la cristianit\u00e0 calcedoniana fra la Chiesa orientale bizantina e la Chiesa occidentale, l'oriente sembra perdere il suo ruolo di preminenza che aveva nel culto e nella devozione mariana, lasciando quindi il primato alla Chiesa occidentale. Inizia quindi un modo diverso di impostare la questione mariana, legata ad un nuovo modo di fare teologia.\nFino ad allora la figura di Maria era presente solo in tutto quel che riguardava l'incarnazione e la nascita di Ges\u00f9. In questo periodo per\u00f2 l'attenzione si sposta sul calvario; si inizia a parlare della compassione, della sua unione al sacrificio del figlio e dell'importanza della sua fede. Viene considerata dalla Chiesa sempre pi\u00f9 come madre degli uomini.\nMentre al tempo dei padri della Chiesa il mistero di Cristo racchiudeva il tempo stesso in cui essi vivevano e l'anno liturgico era la celebrazione temporale del mistero in cui gli uomini erano immersi, a partire dall'XI e XII secolo si iniziano a porre pi\u00f9 attenzioni alle realt\u00e0 materiali. Il mistero viene considerato qualcosa che scende nella durata mobile del mondo e al fine di comprenderlo si iniziava a credere al bisogno di elevarsi nella mistica. Il soggetto diventa predominante nei confronti dell'oggetto (mistero).\nDei cambiamenti si avvertono anche nell'iconografia di Maria, le statue delle Madonne pi\u00f9 antiche venivano rappresentate rigide, con il Bambino posto davanti, quasi a rappresentare il trono della Sapienza che mostra Ges\u00f9. Nelle opere d'arte dal medioevo in poi il Bambino viene posto da un lato lasciando quindi spazio anche alla madre.\nSempre in occidente si inizia anche a diffondere la festa della Concezione di Maria, festa introdotta inizialmente in Inghilterra nel 1127, da cui si diffuse in tutta Europa nonostante la fortissima opposizione di Bernardo di Chiaravalle.\nSi sviluppa molto l'idea del compito di Maria.\nNei secoli successivi, dal XIII secolo in poi, ci si trova in una certa decadenza teologica. Fino ad allora la teologia aveva avuto un contatto diretto con la patristica, ora si assiste ad una perdita di questo contatto e a una specie di involuzione teologica riguardante anche la mariologia, che sar\u00e0 ridotta a semplice devozione personale.\nFioriscono i cosiddetti \"Mariali\", una specie di trattati in cui si trovano tutte le informazioni sulla figura di Maria. Uno dei pi\u00f9 famosi era quello attribuito ad Alberto Magno, anche se questi in realt\u00e0 non era l'autore, testo che si fa promotore di una mariologia autonoma, totalmente separata dalla cristologia, con una forte carica devozionale.\nCon Duns Scoto si apre il problema dell'Immacolata Concezione. La questione verteva su come presentare Maria concepita priva del peccato originale, senza intaccare la questione della salvezza e redenzione operata da Cristo per tutti, quindi anche per Maria.\nCon la proposta immacolatista di Scoto e grazie all'opera dei suoi discepoli (Pietro Aureolo, Francesco de Mayronis, ecc.) la teologia mariana si divide in due correnti: la tomista (che non accettava l'Immacolata Concezione) e la scotista (che difendeva la prerogativa mariana).\nNel 1439 a Basilea i teologi dell'omonimo Concilio trovarono un accordo sull'Immacolata Concezione, considerandola conforme al culto della Chiesa cattolica, ma il decreto conciliare fu emesso il 17 settembre 1439, cio\u00e8 subito dopo che il concilio si era sottratto dalla dipendenze del Papa, rendendo quindi invalido il decreto stesso.\nConcilio di Trento.\nA Trento la figura di Maria appare solo nel decreto sul peccato originale, che afferma che questo non si debba applicare a Maria.\nAlla fine del XVI secolo, sempre in Europa si diedero alla luce diversi trattati sulla Madonna, tra cui le \"Questiones de beata Maria virgine quattuor et viginti in summa contractae\" (1584) di Francisco Su\u00e1rez, che fu il primo trattato su Maria a diffondersi in Spagna, quello di san Pietro Canisio in Germania e quello di san Roberto Bellarmino in Italia, tutti scritti con l'intento di glorificare Maria in ogni modo.\nIn questo periodo nascono tantissime associazioni mariane ed iniziano gli atti di consacrazione a Maria. Appaiono inoltre anche delle nuove forme di devozione come il voto di schiavit\u00f9 a Maria.\nInoltre in pieno periodo di controversia tra maculisti e immaculisti, l'inquisizione romana formul\u00f2 un che proibiva di parlare di Immacolata Concezione di Maria (cio\u00e8 senza peccato originale), ammettendo solo la Concezione di Maria Immacolata (che non ha compiuto peccato).\nPapa Paolo V nel 1616 vieta di esporre in pubblico la tesi maculista, pur ritenendola legittima. .\nNel 1661 Papa Alessandro VII dichiara il favore della Santa Sede verso l'Immacolata Concezione con la bolla \"Sollecitudo\".\nV periodo. Da Trento al Concilio Vaticano II.\nNel XVIII secolo si sviluppano vari trattati sul culto di Maria redatti, tra i pi\u00f9 noti, da Luigi Maria Grignion de Montfort e Alfonso Maria de' Liguori.\nNel XIX secolo troviamo un vuoto dal punto di vista letterario, eccezion fatta per Agostino Maria De Carlo (Giugliano in Campania 1807 - Napoli 1877) che, con il suo trattato \"Theotocologia seu Institutio de V. Dei Genitrice M. Scholastica Methodo IV Libris Concinnata\", anticipa il Dogma dell'Immacolata concezione; ma sono anche presenti le varie testimonianze di apparizioni (Rue du Bac e Lourdes su tutte) e, infine, la proclamazione del dogma dell'Immacolata Concezione.\nNel XX secolo prende vita un nuovo movimento mariano che preme sulla tematica dell'Assunzione. I Congressi Mariani Internazionali, specie il primo del 1900 lanciano come obiettivo la proclamazione del dogma dell'Assunzione. \nUn altro importante movimento \u00e8 quello dato vita dal cardinale Desir\u00e9-F\u00e9licien-Fran\u00e7ois-Joseph Mercier, il Movimento Mediazionista che si avvale anche di studi teologici, ma che trova l'opposizione del Sant'Uffizio. Il problema era il saper conciliare Maria mediatrice con Cristo unico mediatore universale. Infatti Papa Pio XII si ferma al solo dogma dell'Assunzione proclamato nel 1954. Inoltre proclama anche la regalit\u00e0 di Maria.\nVI periodo. Dal Concilio Vaticano II ad oggi.\nIl '900 si era aperto con una grande quantit\u00e0 di opere relative a Maria e si iniziarono pure a tenere dei congressi (cf. Congressi mariologici mariani internazionali).\nInoltre le varie voci di apparizioni provenienti da alcune parti del mondo aumentarono gli interessi sulla sua figura.\nIl Capitolo VIII della \"Lumen Gentium\" del Concilio Vaticano II affronta varie tematiche sulla figura di Maria nella Chiesa.\n, ma a partire dalla \"Redemptoris Mater\" la mariologia ha ripreso vita, coinvolgendo pian piano il dialogo ecumenico. Anglicani cattolici, alcuni protestanti, hanno trattato in vari volumi la figura di Maria, con aperture verso la teologia romana."}
{"id": "1939973", "revid": "155136", "url": "https://it.wikipedia.org/wiki?curid=1939973", "title": "Califfato d'Egitto", "text": ""}
{"id": "1939978", "revid": "1652635", "url": "https://it.wikipedia.org/wiki?curid=1939978", "title": "Inferno - Canto terzo", "text": "Il canto terzo dell'\"Inferno\" di Dante Alighieri si svolge nell'Antinferno, dove sono puniti gli ignavi, e poi sulla riva dell'Acheronte, primo dei fiumi infernali; siamo nella notte tra l'8 e il 9 aprile 1300 (Sabato Santo), o secondo altri commentatori tra il 25 e il 26 marzo 1300. \nAnalisi del canto.\nLa porta dell'inferno - vv. 1-21.\nDante e Virgilio, dopo aver superato la \"selva oscura\" e aver scacciato le fiere, arrivano davanti alla porta dell\u2019inferno, sovrastata da un\u2019iscrizione che ammonisce che una volta superata si troveranno solo dolore e paura. L'iscrizione recita poi come essa fu costruita in funzione della giustizia della Trinit\u00e0, indicata con i suoi attributi:\nInfine l'iscrizione come essa fu creata dopo che solo cose eterne furono create, per questo a sua volta essa \u00e8 imperitura: si riferisce al fatto che l'Inferno fu creato dopo la caduta di Lucifero (che segn\u00f2 l'inizio del male), prima della quale esistevano solo gli angeli, la materia pura, i cieli e gli elementi, tutte cose incorruttibili. Nella conclusione di lasciare \"ogne speranza\" la porta sottolinea come il viaggio dei dannati nell'Inferno sia di sola andata e riecheggia un analogo verso dell'\"Eneide\" della discesa di Enea nell'Averno (VI 126-129).\nDante, che ha riportato le parole dell'iscrizione come se esse si fossero pronunciate da sole, chiede poi a Virgilio una spiegazione del loro significato. Il maestro risponde che quello \u00e8 il punto dove si deve lasciare ogni esitazione (\"sospetto\") e titubanza, essendo il luogo del quale gli aveva gi\u00e0 parlato, cio\u00e8 dove sono punite le \"genti dolorose\" che hanno perduto Dio, il bene intellettuale per eccellenza. Poi Virgilio conforta Dante prendendolo per mano e mostrando un lieto volto: entrano cos\u00ec nelle \"segrete\" cose (cio\u00e8 segregate, separate dal mondo dei vivi).\nGli ignavi - vv. 22-69.\nLa prima impressione di Dante sull'Inferno \u00e8 uditiva: sospiri, pianti e urla risuonano nell'\"aere sanza stelle\" (cio\u00e8 senza cielo), per i quali Dante si commuove subito iniziando a piangere: in un crescendo di suoni egli ascolta \"parole di dolore, accenti d'ira, / voci alte e fioche\", colpi di mano percosse, il tutto in una coltre atmosferica \"sanza tempo tinta\", cio\u00e8 dove non si riconosce nemmeno se \u00e8 giorno o \u00e8 notte, come in una tempesta di sabbia (\"come la rena quando turbo spira\"). Rispetto alla descrizione dei suoni dell'Averno dell'Eneide (VI 557-558) quella di Dante, sebbene chiaramente ispirata da essa, focalizza molto di pi\u00f9 sullo sconforto che tali sensazioni procurano su Dante quale uomo vivo, piuttosto che sulla semplice registrazione esteriore di Virgilio.\nCon la testa piena di \"error\" (di dubbi) Dante chiede allora a Virgilio che cosa siano questi suoni, questa gente che sembra cos\u00ec \"vinta\" dal dolore. Questo verso \u00e8 ambiguo perch\u00e9 alcune versioni riportano anche \"orror\"; quindi se fosse buona la seconda evidentemente Dante aveva la testa piena di orrore.\nVirgilio inizia cos\u00ec a spiegare il luogo nel quale si trovano, l'Antinferno, dove sono punite miseramente le tristi anime che vissero \"sanza 'nfamia e sanza lodo\". Essi sono i cosiddetti ignavi, anime che in vita non operarono n\u00e9 il bene n\u00e9 il male\nper loro scelta di vigliaccheria.\nTra questi uomini vi sono gli angeli che, al tempo della rivolta di Lucifero, non presero n\u00e9 la parte di Lucifero n\u00e9 quella di Dio, ma si ritirarono in disparte estraniandosi dai fatti della rivolta \u2014 un'invenzione puramente dantesca, ispirata forse da leggende popolari, che non ha echi precedenti n\u00e9 scritturali n\u00e9 nella patristica (per lo meno in quella pervenutaci).\nQuesti dannati sono cacciati dal cielo perch\u00e9 ne rovinerebbero lo splendore, e nemmeno l'inferno li vuole perch\u00e9 i dannati potrebbero gloriarsi rispetto ad essi, avendo essi almeno scelto, nella vita, da che parte stare, sia pure nel male.\nDante chiede anche perch\u00e9 essi si lamentino cos\u00ec forte e Virgilio gli risponde spiegando la loro pena: senza speranza di morire (terminando cos\u00ec il loro supplizio) essi hanno qui un'infima \"cieca vita\" che fa invidiar loro qualsiasi altra sorte; nel mondo non lasciarono alcuna fama, sdegnati anche da Dio (\"misericordia e giustizia li sdegna\"). Invita poi Dante a non parlare di loro, ma solo di osservarli e andare avanti nel cammino (\"non ragioniam di lor, ma guarda e passa\").\nE mentre i due passano ignorandoli Dante descrive comunque la loro pena: essi inseguono una \"'nsegna\" (in senso \"militare\", come una bandiera, da alcuni interpretata, visto il tono del canto, come un cencio senza valore), che corre senza posa; sono una schiera cos\u00ec grande che Dante non avrebbe nemmeno mai creduto che la morte ne avesse mai uccisi cos\u00ec tanti.\nPer contrappasso, sono condannati per l'eternit\u00e0 a correre nudi, tormentati da vespe e mosconi che rigano di sangue il loro corpo, ed ai loro piedi un tappeto di vermi che si nutrono delle loro lacrime miste al sangue (vv. 65-69): la pena \u00e8 pi\u00f9 degradante che dolorosa e Dante insiste sulla loro meschinit\u00e0: loro \"che mai non fur vivi\".\nCon la tecnica del \"contrappasso\", qui trovata per la prima volta, Dante riesce a creare immagini reali e rende al lettore i sentimenti che affiorano lenti fra le righe della Commedia, inquadrando l'opera della giustizia divina. Interessante notare come questi peccatori siano disprezzati sia da Virgilio, che dice a Dante di passare senza degnarli di uno sguardo, sia dai diavoli che non li accettano neanche nel vero e proprio inferno.\nIl disprezzo del poeta verso questa categoria di peccatori \u00e8 massimo e completo, perch\u00e9 chi non seppe scegliere in vita, e quindi schierarsi da una parte o dall'altra, nella morte rester\u00e0 un \"paria\" costretto a rincorrere una bandiera che non appartiene a nessun ideale.\nTanto accanimento si spiega, dal punto di vista teologico, perch\u00e9 la scelta fra Bene e Male \"deve\" obbligatoriamente essere fatta, secondo la religione cattolica. Dal punto di vista sociale, inoltre, nel Medioevo lo schieramento politico e la vita attiva all'interno del Comune erano quasi sempre considerate tappe fondamentali ed inevitabili nella vita di un cittadino. Se l'uomo \u00e8 un essere sociale, chi si sottrae ai suoi doveri verso la societ\u00e0 non \u00e8 degno, secondo la riflessione dantesca, di stima ed ammirazione.\nIl \"gran rifiuto\".\n \nDante nota tra le anime \"colui che fece per viltade il gran rifiuto\", ma non lo nomina: questa persona potrebbe essere identificata come Celestino V, Giano della Bella, Esa\u00f9, Ponzio Pilato o anche un personaggio puramente simbolico. A sostegno della prima ipotesi si considera che Dante quando cita persone senza nominarle spesso \u00e8 perch\u00e9 erano cos\u00ec famose da essere sufficiente un'allusione a inquadrarle. Infatti i principali commentatori suoi contemporanei indicano Celestino V come artefice del \"gran rifiuto\" e anche i miniaturisti dipingevano di solito una figura con la tiara in capo.\nA partire da Benvenuto da Imola per\u00f2 si mise in dubbio questo riconoscimento, che da quel momento in poi perse quasi totalmente il favore dei critici danteschi, anche per il cambiamento di valutazione circa Pietro da Morrone a partire dall'apologia che ne fece Francesco Petrarca nel \"De vita solitaria\"; inoltre nel 1313 Celestino V fu canonizzato, quando Dante era ancora in vita. Nonostante ci\u00f2 Dante forse potrebbe aver voluto sottolineare comunque il suo giudizio negativo contro Celestino e contro Papa Clemente V che l'aveva beatificato, lasciando comunque l'indeterminatezza del nome mancante.\nAd oggi la critica non sembra identificare il personaggio in modo concorde, scartando l'ipotesi che si tratti di Ponzio Pilato.\nIl fiume Acheronte e Caronte - vv. 70-129.\nGuardando oltre Dante vede delle genti assiepate sulla riva di un grande fiume, pronte a attraversarlo, e chiede a Virgilio chi siano: ci\u00f2 per\u00f2 gli sar\u00e0 raccontato solo quando arriveranno alla \"trista riviera\" dell'Acheronte. Dante allora si vergogna della sua impazienza e \"con li occhi vergognosi e gravi\" si astiene dal parlare fino alla riva.\nEcco che arriva una barca (o \"nave\") guidata da un vecchio, canuto \"per antico pelo\" (per la vecchiaia avanzata) che grida \"\"Guai a voi anime prave!\" (malvagie)\". La descrizione di Caronte, il traghettatore di anime, \u00e8 mediata da quella che ne d\u00e0 Virgilio nell'Eneide (VI 298-304), ma Dante d\u00e0 solo dei tratti pi\u00f9 concisi e carichi di significato rispetto alla descrizione pi\u00f9 completa e statica del poeta latino.\nSegue poi l'invettiva di Caronte che sconforta le anime e sottolinea l'eternit\u00e0 della loro pena: (parafrasi) \"Non sperate mai pi\u00f9 di rivedere il cielo. Io vi porto sull'altra riva nel buio eterno, nel fuoco o nel gelo\" (allusione alle pene infernali). Poi si rivolge direttamente a Dante dicendogli che, in quanto \"anima viva\", deve separarsi dai morti; ma Dante esita. Allora Caronte gli dice che questa non \u00e8 la barca adatta a lui: gli spetta un altro \"lieve legno\" che lo porti a una spiaggia (quella del Purgatorio).\nAllora Virgilio gli parla dicendogli di non crucciarsi (e pronunciando il nome \"Car\u00f2n\" per la prima volta): \"Vuolsi cos\u00ec col\u00e0 dove si puote / ci\u00f2 che si vuole e pi\u00f9 non dimandare\" \n(Par. \"Sia fatto ci\u00f2 che nel cielo Empireo \u00e8 stato ordinato, e non importi pi\u00f9\").\nAllora le \"lanose gote\" del traghettatore si quietano, ma non gli occhi come cerchiati di fuoco.\nLe anime dei nuovi dannati, stanche e nude, nel frattempo, dopo aver sentito l'invettiva di Caronte, sbiancano dalla paura, battono i denti e bestemmiano Dio, i loro genitori, la specie umana e il luogo, l'ora, la stirpe e il seme che li aveva generati.\nPoi si raccolgono tutte assieme piangendo, in quella riva del male dove va a finire chi non teme Dio; Caronte \"dimonio\" con occhi come brace le fa raggruppare e batte con il remo chiunque rallenta: cos\u00ec come le foglie in autunno cadono una dopo l'altra finch\u00e9 il ramo resta spoglio, cos\u00ec quel \"mal seme d'Adamo\", la stirpe dei dannati, partono dalla spiaggia ed entrano nella barca a una a una, come uccello ammaestrato richiamato dal segnale (nella falconeria). Passano poi il fiume torbido (\"l'onda bruna\") e nel frattempo un'altra nuova schiera si \u00e8 gi\u00e0 adunata dall'altra parte.\nAdesso Virgilio giudica il momento opportuno per la spiegazione: tutti quelli che muoiono in ira a Dio convengono in quel luogo da ogni paese; la giustizia divina li sprona a passare questo fiume, cos\u00ec che anche il loro timore diventa attesa e desiderio; Caronte si lagnava di Dante perch\u00e9 qui \"mai\" \u00e8 passata un'anima buona, perci\u00f2 questo \u00e8 quello che voleva dirgli. Virgilio quasi sottintende che vi \u00e8 una legge divina che vieta a coloro che non sono dannati di salire sulla barca per passare l'Acheronte, infatti, anche nel caso di Dante, sembra per coerenza mantenere questa legge, in quanto nonostante Dante oltrepassi comunque il fiume, la sua salita nella barca non viene raccontata, quasi a lasciar intendere che il suo passaggio \u00e8 avvenuto in maniera diversa lasciata a qualsiasi immaginazione del lettore.\nTerremoto e svenimento di Dante - vv.130-136.\nVirgilio ha appena finito di parlare quando la terra \"buia\" trema, ma cos\u00ec forte che solo a ripensarci al Dante-narratore si bagna ancora la fronte di sudore.\nDalla terra imbevuta di lacrime fuoriescono sbuffi di vapore e un fulmine rosso balena nell'aria: ci\u00f2 vince ogni senso in Dante ed egli sviene come uomo che cade nel sonno.\nSecondo Aristotele e la scienza a lui contemporanea si riteneva infatti che i terremoti fossero causati da forti correnti di vento presenti nel sottosuolo, i quali, dilatati dalle fonti di calore non trovassero via d'uscita verso l'alto e l'esterno.\nInoltre questi fatti hanno una riconducibilit\u00e0 alla Scrittura, dove molto spesso il verificarsi di fenomeni naturali quali terremoti, venti, lampi e tuoni erano dovuti alla discesa di Dio che irrompeva nella storia.\nAll'inizio del prossimo canto Dante rinverr\u00e0 al rumore del tuono di quello stesso lampo e si trover\u00e0 in maniera sovrannaturale dall'altra parte del fiume: quest'espediente gli permette di passare l'Acheronte senza essere un dannato e mostra come Dante ammetta di tanto in tanto elementi sovrannaturali nel suo viaggio; essi sono dopotutto espressione del volere divino, che, vedremo spesso, nel regno dell'oltretomba spesso contravviene a suo piacimento a quelle leggi naturali che esso stesso ha posto nel mondo dei vivi."}
{"id": "1939984", "revid": "1522738", "url": "https://it.wikipedia.org/wiki?curid=1939984", "title": "Repubblica di Nanchino", "text": "Il Governo Wang Jingwei, noto ufficialmente come Repubblica di Cina, venne fondato il 29 marzo 1940 da Wang Jingwei, politico cinese che nel 1938 disert\u00f2 il Kuomintang per proporre una trattativa con l'invasore giapponese; Jingwei assunse il ruolo di capo di Stato del governo cinese collaborazionista, il Governo Nazionale della Cina Riorganizzato, con sede a Nanchino. Per distinguerlo dall'omonima Repubblica di Cina governata da Chiang Kai-shek, lo Stato era noto anche come Regime di Wang Jingwei (\u6c6a\u7cbe\u885b\u653f\u6b0a), \"Governo Nazionalista di Nanchino\" (\u5357\u4eac\u570b\u6c11\u653f\u5e9c), \"Repubblica di Nanchino\", \"Regime di Nanchino\" o \"Nuova Cina\". Assieme al Manciuku\u00f2 e al Mengjiang fu uno dei tre stati fantoccio cinesi creati dal Giappone.\nStoria.\nAll'inizio degli anni '30 il Giappone aveva gi\u00e0 costituito due stati fantoccio al nord del territorio cinese, il Mengjiang e il Manciuku\u00f2. Sorsero in seguito allo scoppio della Seconda guerra sino-giapponese altri due stati fantoccio filo-giapponesi, il Governo provvisorio della Cina a Pechino, costituito nel 1937, e il Governo riformato della Repubblica di Cina a Nanchino, costituito nel 1938. Vennero poi tutti assemblati in un'unica entit\u00e0 nel 1940 denominata Repubblica di Cina.\nIl governo di Nanchino ebbe pochissima autonomia, e il suo ruolo principale fu quello di fungere da intermediario tra i militari giapponesi e i civili dei territori occupati. Il governo di Wang Jingwei autorizz\u00f2 l'occupazione militare giapponese, riconobbe l'indipendenza del Manciuku\u00f2, firm\u00f2 nel 1941 il Patto anticomintern e il 9 gennaio 1943 dichiar\u00f2 guerra agli Stati Uniti e al Regno Unito. Replic\u00f2 inoltre tutti i simboli della Repubblica di Cina governata dal Kuomintang, il partito nazionalista al potere nella Cina non occupata, inclusa la bandiera nazionale, in segno di sfida alla legittimit\u00e0 del governo di Chiang Kai-Shek.\nA partire dal 1940 anche il Mengjiang, stato filo-giapponese della Mongolia Interna, fu aggregato come entit\u00e0 autonoma all'interno della Repubblica di Cina.\nL'aggravarsi della situazione per il Giappone dal 1943 indusse gli ufficiali nipponici ad attribuire all'Esercito di Nanchino un ruolo pi\u00f9 rilevante nella difesa dei territori occupati rispetto a quanto fosse stato previsto inizialmente. Le truppe collaborazioniste furono impiegate quasi continuamente contro i comunisti della Nuova Quarta Armata.\nIl 10 novembre 1944 Wang Jingwei mor\u00ec in un ospedale di Nagoya, in Giappone; gli succedette il vice Chen Gongbo. Chen aveva per\u00f2 poca influenza sul regime, e il potere reale era nelle mani di Zhou Fohai, il sindaco di Shanghai. La morte di Wang dissip\u00f2 quel poco di legittimit\u00e0 che il governo aveva posseduto sino ad allora. Lo stato barcoll\u00f2 per un altro anno continuando a mostrarsi con il volto di un regime fantoccio.\nIl 9 settembre 1945, a seguito della sconfitta del Giappone, l'area venne consegnata al generale He Yingqin, ufficiale fedele a Chiang Kai-shek. I generali dell'esercito di Nanchino dichiararono rapidamente la loro alleanza con il Generalissimo, e vennero successivamente impegnati a resistere ai tentativi comunisti di colmare il vuoto lasciato dalla sconfitta giapponese. Chen Gongbo fu processato e giustiziato nel 1946."}
{"id": "1939986", "revid": "124369644", "url": "https://it.wikipedia.org/wiki?curid=1939986", "title": "Harold Ramis", "text": "Biografia.\nEra di origini aschenazite, ma in et\u00e0 adulta non pratic\u00f2 alcuna religione.\nCome attore \u00e8 famoso in particolar modo per l'interpretazione del dottor Egon Spengler nei due film di \"Ghostbusters\". Come sceneggiatore e regista \u00e8 ricordato soprattutto per le commedie \"Ricomincio da capo\" (1993) e \"Terapia e pallottole\" (1999).\nSi spos\u00f2 due volte: prima dal 1967 al 1984 con l'attrice Anne Plotkin, da cui ebbe una figlia, Violet (1977), e dal 1989 fino alla morte con l'attrice Erica Mann, da cui ebbe due figli, Julian Arthur (1990) e Daniel Hayes (1994).\nMor\u00ec il 24 febbraio 2014, all'et\u00e0 di 69 anni, a causa di alcune complicanze dovute alla vasculite. Il suo corpo \u00e8 stato sepolto nello Shalom Memorial Park di Arlington Heights, Illinois.\nDoppiatori italiani.\nNelle versioni in italiano dei suoi film, Harold Ramis \u00e8 stato doppiato da:\nDa doppiatore \u00e8 sostituito da:"}
{"id": "1939996", "revid": "155136", "url": "https://it.wikipedia.org/wiki?curid=1939996", "title": "Sultanato di Damasco", "text": ""}
{"id": "1940002", "revid": "6923", "url": "https://it.wikipedia.org/wiki?curid=1940002", "title": "Martin Wagner (architetto)", "text": " \u00c8 noto come Stadtbaurat (assessore all'urbanistica) della Berlino degli anni venti.\nBiografia.\nCofondatore (1924) delle societ\u00e0 edili legate ai sindacati socialdemocratici (Gehag, Dewog) realizza fra l'altro con Bruno Taut il quartiere \u201ca ferro di cavallo\u201d a Berlino-Britz (1927), lo stabilimento balneare di Wannsee (1929), il concorso per Alexanderplatz."}
{"id": "1940010", "revid": "1418004", "url": "https://it.wikipedia.org/wiki?curid=1940010", "title": "Robert Fisk", "text": "\u00c8 stato corrispondente dal Medio Oriente per il quotidiano britannico \"The Independent\". Da circa 25 anni il reporter di guerra risiedeva nella capitale libanese Beirut.\nFiglio di un ex soldato inglese della prima guerra mondiale, Robert Fisk studi\u00f2 giornalismo in Inghilterra e in Irlanda. Lavor\u00f2 come corrispondente in Irlanda, Ulster e Portogallo. Dal 1976 lavor\u00f2 nel Medio Oriente, prima come corrispondente del \"The Times\" e successivamente come corrispondente per il quotidiano \"The Independent\".\nI suoi maggiori lavori riguardarono la guerra civile libanese (lanciato nel 1975), l'invasione sovietica dell'Afghanistan (1979), la guerra Iraq-Iran (1980-1988), l'invasione israeliana del Libano (1982), la guerra civile in Algeria e le guerre balcaniche. Segu\u00ec il conflitto israelo-palestinese, fu sul fronte della Prima Guerra del Golfo Persico (1990-1991) e la Seconda Guerra del Golfo Persico (2003).\nHa contribuito alla diffusione internazionale delle notizie riguardanti i massacri della guerra civile algerina, degli omicidi di Saddam Hussein, delle rappresaglie israeliane durante l'Intifada palestinese e le attivit\u00e0 del governo degli Stati Uniti in Afghanistan e in Iraq. Il suo libro del 2005, \"Cronache mediorientali\", \u00e8 probabilmente la sua opera pi\u00f9 nota, insieme a \"Il martirio di una nazione\" del 1990.\nIl \"New York Times\" lo descrive come \"probabilmente il pi\u00f9 famoso corrispondente estero britannico\".\nIl 30 ottobre 2020, Fisk \u00e8 morto all'ospedale St Vincent's Hospital di Dublino all'et\u00e0 di 74 anni, presumibilmente a causa di un ictus.\nOpere.\nVideo documentari.\nNel 1993 Fisk produsse una serie di tre video documentari intitolati \"From Beirut To Bosnia\", che descrive come un tentativo di \"scoprire perch\u0117 un numero sempre crescente di musulmani sono arrivati a odiare l'Occidente\" (\"to find out why an increasing number of Muslims had come to hate the West.\"). Fisk riporta che, dopo averli trasmessi integralmente, Discovery Channel non ha pi\u00f9 trasmesso repliche dei suoi video documentari avendo ricevuto una serie di lettere da parte di gruppi pro-Israele come il CAMERA (Committee for Accuracy in Middle East Reporting in America).\nPremi e onorificenze.\nNel corso della sua carriera, Robert Fisk ha ricevuto numerosi premi, riconoscimenti e onorificenze.\n\u00c8 stato insignito sette volte del titolo di Giornalista internazionale dell'anno (\"British International Journalist of the Year award\") nell'ambito dei premi della stampa britannica (\"British Press Awards\"), e due volte del titolo di Reporter dell'anno (\"Reporter of the Year award\").\nInoltre ha ricevuto dei riconoscimenti da Amnesty International nel 1992 per il suo servizio \"The Other Side of the Hostage Saga\", nel 1998 per i suoi reportage dall'Algeria e nel 2000 per i suoi articoli sull'Operazione Allied Force in Yugoslavia.\nFisk ha ricevuto la Laurea honoris causa dalle seguenti Universit\u00e0:\nHa inoltre ricevuto i seguenti riconoscimenti:\nHa tenuto una conferenza nell'ambito dell'Edward Said Memorial lecture all'Universit\u00e0 di Adelaide nel 2005"}
{"id": "1940033", "revid": "18444727", "url": "https://it.wikipedia.org/wiki?curid=1940033", "title": "Talking old soldiers", "text": ""}
{"id": "1940037", "revid": "117901067", "url": "https://it.wikipedia.org/wiki?curid=1940037", "title": "Colin Ward", "text": "David Goodway lo defin\u00ec in \"Conversazioni con Colin Ward\" una delle principali figure legate all'anarchismo e al pensiero radicale a livello internazionale dal secondo dopoguerra ai nostri giorni.\nBiografia.\nColin Ward cresce in un ambiente impegnato politicamente, che gli offre la possibilit\u00e0 di incontrare figure dell'ambito politico e sociale dell'Inghilterra degli anni trenta.\nSuo padre Arnold, insegnante elementare, \u00e8 un attivo sostenitore del Partito Laburista. Il primo impiego di Colin \u00e8 in una ditta che costruisce rifugi antiaerei. Poi \u00e8 assunto presso l'ufficio tecnico del comune di Ilford, un posto che gli fa aprire gli occhi sul trattamento ineguale ricevuto dagli inquilini delle case comunali: alcuni vedono immediatamente soddisfatte le richieste di riparazioni, mentre altri che si trovano agli ultimi posti di una gerarchia non dichiarata devono aspettare un'eternit\u00e0.\nNel 1942, durante la seconda guerra mondiale, Ward \u00e8 chiamato alle armi ed \u00e8 allora che entra in contatto con il pensiero anarchico. Destinato a Glasgow, l'unica citt\u00e0 britannica che abbia prodotto un movimento anarchico autenticamente locale, pu\u00f2 partecipare alle riunioni anarchiche che si tengono nella citt\u00e0. Ward \u00e8 influenzato da Frank Leech, un ex minatore che gestisce un negozio, il quale lo sollecita a inviare articoli alla rivista \"War Commentary\" di Londra: il primo, dal titolo \"Allied Military Government\", riguarda il nuovo ordine che si vuol dare all'Europa liberata.\nNell'aprile del 1945, quattro membri della redazione di \"War Commentary\" sono incriminati con l'accusa di fomentare il malcontento tra le forze armate. Ward \u00e8 uno dei quattro militari abbonati alla rivista chiamati a testimoniare dall'accusa: nonostante tutti e quattro testimonino di non essere divenuti ostili alle forze armate dopo la lettura del giornale, tre dei membri della redazione (Philip Sansom, John Hewetson e Vernon Richards) vengono condannati a nove mesi di carcere.\nNel 1947, appena terminato di prestare servizio nell'esercito, gli viene offerto di entrare nella redazione della rivista \"Freedom\" (testata che riprende il posto di \"War Commentary\"). \"Freedom\" riceve contributi d'importanti autori anarchici come Herbert Read e Alex Comfort, nonch\u00e9 di politologi come Geoffrey Ostergaard. All'inizio degli anni cinquanta, cominciano a emergere le sue tematiche caratteristiche: l'abitare, lo spazio urbano, il controllo operaio e l'auto-organizzazione in fabbrica, i metodi per rendere economicamente sostenibile le attivit\u00e0 agricole, la decolonizzazione.\nDal 1952 al 1960, Ward \u00e8 primo assistente dello studio Shepheard &amp; Epstein, che si occupa della progettazione di edifici scolastici e di case popolari. Nel 1961, fonda e dirige fino al 1970 il mensile \"Anarchy\", che ha rappresentato nel panorama dell'editoria un esempio riuscito di confronto diretto e pratico dell'anarchismo con le pi\u00f9 interessanti acquisizioni negli ambiti scientifico, sociale, culturale moderno. Con \"Anarchy\", Ward \u00e8 riuscito in qualche modo a far \"rientrare l'anarchismo nel flusso vitale dell'intellettualit\u00e0\", grazie anche al nuovo panorama politico e sociale che, con l'avvento della nuova sinistra e del movimento per il disarmo nucleare e l'intensificarsi delle lotte studentesche, fa emergere un pubblico pi\u00f9 ricettivo nei confronti delle proposte anarchiche. Nel 1971, dopo un periodo dedicato all'insegnamento, ritorna all'edilizia e all'urbanistica, divenendo il responsabile all'istruzione della Town and Country Planning Association, per la quale cura le pubblicazioni del \"Bulletin of Environmental Education\". Lascia l'impiego nel 1979, per trasferirsi in campagna, nel Suffolk, dove si dedica esclusivamente all'attivit\u00e0 di saggistica.\nMuore l'11 febbraio 2010.\nInfluenze.\nIl pensiero di Ward \u00e8 stato influenzato in gran parte dagli anarchici classici come P\u00ebtr Alekseevi\u010d Kropotkin e da altri pensatori non propriamente anarchici come Alexander Herzen (soprattutto per la sua formazione politica), Martin Buber e Isaiah Berlin. Dell'opera di Kropotkin \"Campi, fabbriche e officine\" Ward fece una versione aggiornata intitolata \"Fields, Factories and Workshops Tomorrow\".\nIl debito di Ward nei confronti degli scritti di Kropotkin \u00e8 evidenziato dallo stesso Ward nell'opera \"La pratica della libert\u00e0\". Particolarmente importante \u00e8 l'insistenza in Kropotkin sul ruolo della cooperazione, come nell'opera \"Il mutuo appoggio\", dove il filosofo moscovita dimostra come cooperazione e aiuto reciproco siano diffusi tanto nel mondo animale che tra gli esseri umani. Ci\u00f2 che differenzia il pensiero dei due \u00e8 che mentre Kropotkin credeva che il passaggio ad una struttura sociale di tipo anarchico sarebbe giunto attraverso una violenta rivoluzione sociale, Ward individua nei gruppi cooperativi e nelle moderne societ\u00e0 un momento intermedio verso la trasformazione anarchica. La linea di pensiero di Ward da questo punto di vista \u00e8 pi\u00f9 vicina a quella di Gustav Landauer, che definisce l'anarchia come l'attualizzazione di qualcosa che \u00e8 sempre stato presente accanto allo Stato. In un articolo del 1910, Landauer sosteneva che lo Stato non \u00e8 un qualcosa che si pu\u00f2 distruggere con una rivoluzione ma si tratta di una condizione e di un determinato modo di relazionarsi tra gli esseri umani, che si pu\u00f2 distruggere o cambiare solo instaurando relazioni di tipo diverso.\nAltre scrittori che hanno influenzato in modo rilevante il pensiero di Ward sono Patrick Geddes (come testimoniato nel libro \"Influences\") e Lewis Mumford (per quel che concerne il pensiero regionalista). Anche due periodici, entrambi americani, risultano importanti per la sua formazione: \"Politics\", diretto da Dwight McDonald (Ward lo considerava il suo ideale di rivista politica), e \"Why?\" (1942-'47), poi divenuto \"Resistance\" (1947-'52), nella cui redazione figuravano David Wieck (ricordato insieme alla compagna Diva Agostinelli da Ward come anarchici con una visione simile alla sua) e Paul Goodman.\nL'articolo di Wieck sull'azione diretta viene pubblicato su \"Anarchy\" e in seguito ripreso dalla stampa anarchica di tutto il mondo. Goodman, che collaborava anche con \"Politics\" e \"Anarchy\", \u00e8 uno degli autori che maggiormente influenza Ward (in particolare con \"Communitas\") e che Ward stesso ritiene essere l'anarchico del XX secolo pi\u00f9 vicino alle sue idee. Alla memoria di Goodman Ward dedica \"La pratica della libert\u00e0\".\n\"Anarchy in Action\": il pensiero.\nIl libro \"Anarchy in Action\", pubblicato nel 1973, \u00e8 l'unico dedicato specificamente alla teoria anarchica. La ricerca di Ward \u00e8 focalizzata su come la societ\u00e0 possa produrre proposte alternative a quelle dominanti. Il fulcro del suo pensiero \u00e8: l'anarchia \u00e8 la pi\u00f9 efficace forma d'organizzazione sociale, non una organizzazione ipotetica, ma una vivente realt\u00e0 sociale. Una realt\u00e0 che \u00e8 sempre esistita e che tuttora esiste come \"un seme sotto la neve\", pur schiacciata dall'oppressione della gerarchia, dello Stato e del capitalismo.\nGran parte dei suoi libri si occupano dei modi \"non ufficiali\" utilizzati dalle persone per rimodellare l'ambiente, sia rurale, sia urbano, attraverso la possibilit\u00e0 degli esseri umani di apprendere i modi della cooperazione, in modo da consentire una transizione dall'ordine presente alla societ\u00e0 cooperativa che egli vuole che si raggiunga. Ward sostiene che gli esseri umani sono collaborativi per natura e che le stesse strutture e istituzioni sociali esistenti, per capitaliste e individualiste che siano, si disintegrerebbero se non esistesse la forza aggregante del mutuo appoggio e della consociazione, pur tanto sottovalutati oggi. La societ\u00e0 non si trasforma alla stregua dei salti climatici millenari, ma in ragione di una situazione prolungata di doppio potere nel corso della lotta tra tendenze autoritarie e tendenze libertarie, dove \u00e8 del tutto improbabile la vittoria schiacciante e definitiva delle une o delle altre. La cooperazione ed il mutuo appoggio, fine e sintesi del pensiero anarchico, si ottengono attraverso il ricorso all'azione diretta, organizzata in modo libero. Ed \u00e8 l'azione diretta che Ward definisce come forme che \"liberano la grande rete della cooperazione tra gli esseri umani\".\nSecondo Ward, alla crescita dello Stato ed alla sua relativa burocratizzazione, alla nascita di imprese di dimensioni colossali ed alla diffusione dell'iniquit\u00e0 sociale a causa del proliferare del privilegio gerarchico, corrisponder\u00e0 la nascita di organizzazioni parallele ed alternative che esemplificano il metodo anarchico e rivendicano un controllo dal basso. Alcuni esempi che Ward fa sono il movimento di descolarizzazione, i gruppi di \"self-help\" terapeutico, i movimenti di occupazione delle case, le cooperative di inquilini e di consumo, i sindacati autonomi e i progetti di autocostruzione e di commercio locale.\nLa particolarit\u00e0 di Ward nel contesto del pensiero anarchico \u00e8 che egli si \u00e8 avvicinato all'anarchismo avendo alle spalle una formazione nel campo dell'architettura, dell'urbanistica e della pianificazione del territorio. Nella sua visione, rimprovera agli anarchici di essere troppo tradizionalisti e di essere troppo attaccati al proprio passato ed \u00e8 convinto del fatto che un vero obbiettivo per essere raggiunto deve essere vicino e che ogni generazione ha i propri obbiettivi e le proprie esigenze. Ward individua come prospettive pi\u00f9 interessanti e feconde per l'anarchismo, il movimento ecologista ed ambientalista e rimprovera agli altri anarchici di non seguire il suo esempio, ovvero l'applicazione diretta e concreta delle teorie anarchiche alle discipline in cui operano.\nIl bambino e la citt\u00e0.\n\"Il bambino e la citt\u00e0\" \u00e8 il titolo di un libro di Colin Ward che raccoglie studi, saggi, riflessioni e testimonianze, con l'intento di mettere il bambino e il suo modo di interagire con lo spazio al centro del problema e della crisi dello sviluppo urbanistico. Il bambino \u00e8 maestro, indica vie, rende espliciti principi morali, \u00e8 un portatore di senso e Colin Ward \u00e8 dalla sua parte in modo esplicito. Dalla parte dei bambini come risorse attive, invocandone il diritto ad avere il proprio tempo e il proprio spazio nel mondo degli adulti, rivendica il valore educativo della strada e della citt\u00e0, si mostra attento al loro uso diretto, spontaneo, \"non convenzionale\", popolare degli spazi urbani. La sua \u00e8 una chiara accusa: il primato dell'ordine apparente e rassicurante delle nostre citt\u00e0 \u00e8 solo uno schermo del primato delle merci e del pi\u00f9 sfrenato e disordinato profitto. Lo scenario della citt\u00e0, ci avverte, \u00e8 stato riadattato a uso e consumo di un solo cittadino: maschio, automobilista, borghese di mezz'et\u00e0, residente fuori citt\u00e0; la deformazione della citt\u00e0 avvenuta per rispondere alla domanda degli automobilisti ha impoverito l'esperienza infantile rispetto a quella di qualunque generazione precedente di bambini. Il libro porta studi e testimonianze che dimostrano come l'et\u00e0 dell'indipendenza e della mobilit\u00e0 nella citt\u00e0, l'et\u00e0 per il gioco nelle strade, per prendere gli autobus e camminare da soli o in bicicletta si sia progressivamente alzata a ogni generazione successiva. Il bambino che preferisce uscire fuori di casa \u00e8 diventato simbolo di \"non buono\", mentre quello che predilige stare a casa ottiene i vantaggi dello stile di vita consumistico degli adulti: computer, televisione, \"home video\", \"console\" ecc. Gli adulti hanno fatto delle scelte creando un mondo in cui si d\u00e0 fiducia solo ai bambini che si chiudono in casa, prolungando il consumo e sospettando invece di quelli che amano uscire. Di fatto gli adulti hanno negato ai bambini la preziosa variet\u00e0 delle esperienze accessibili nell'ambiente che li circonda. \"La pianificazione urbanistica della citt\u00e0 deve tenere presente che i bambini devono poter usare la citt\u00e0, perch\u00e9 nessuna citt\u00e0 \u00e8 governabile se i cittadini non la sentono propria\". Le nostre strade non sono sicure, ma i rischi maggiori non vengono dai malintenzionati, ma dagli automobilisti.\nLa critica anarchica di Ward non \u00e8 retorica, il suo \u00e8 un anarchismo pragmatico: non basta solo stare dalla parte dei diritti, bisogna anche metterli in pratica. Lo sguardo sulla citt\u00e0 deve da un lato indicarne tutto il male e le inimicizie, ma dall'altro svelarne le potenzialit\u00e0, le vie perseguibili. Al centro delle sue osservazioni sono le aggregazioni dal basso, i modi inventati e spontanei delle persone per vivere e far parte della citt\u00e0, il fare incerto e procedurale dei gruppi di \"self help\", di volontariato, che agiscono fuori dalla logica del controllo e della regolamentazione dall'alto, per promuovere la costruzione dei modelli sociali e di utilizzo dell'ambiente che ne derivano. C'\u00e8 sempre qualcosa di auto-educativo, auto-amministrativo in quel che accade spontaneamente nella citt\u00e0, nella relazione tra generazioni, nell'educare inteso come processo sociale, nella stessa esperienza dei bambini e degli adolescenti.\nPer Colin Ward, la sinistra riformista e i comunisti di questo secolo hanno la medesima miope prospettiva: vedono nello Stato l'unico possibile garante dei diritti sociali e non sanno riconoscere alcuna forma spontanea e quotidiana di auto-organizzazione, al punto di negarne l'evidenza. Citando Martin Buber, Colin Ward parla del conflitto tra principio politico e principio sociale: \"il predominio del principio politico, del potere, della gerarchia e del dominio sull'associazione spontanea per le esigenze comuni provoca una continua diminuzione della spontaneit\u00e0 sociale, espressa nella capacit\u00e0 e nella volont\u00e0 di svolgere un ruolo attivo nella comunit\u00e0.\""}
{"id": "1940039", "revid": "290948", "url": "https://it.wikipedia.org/wiki?curid=1940039", "title": "Equazione di stato dei gas ideali", "text": ""}
{"id": "1940041", "revid": "767487", "url": "https://it.wikipedia.org/wiki?curid=1940041", "title": "Latin American Poker Tour", "text": "Il Latin American Poker Tour (LAPT) \u00e8 la maggiore manifestazione di poker sportivo dell'America latina; \u00e8 iniziato nel maggio 2008.\nSimilmente all'EPT e al APPT \u00e8 sponsorizzato dal PokerStars.\nNella sua prima stagione vi sono stati 3 eventi:"}
{"id": "1940042", "revid": "125524010", "url": "https://it.wikipedia.org/wiki?curid=1940042", "title": "Epigenesi (biologia)", "text": "Lepigenesi \u00e8 una teoria embriologica enunciata nel XVII secolo, secondo la quale l'embrione si sviluppa gradatamente, a partire da un germe indifferenziato, con la comparsa successiva di parti dell'organismo nuove per morfologia e struttura.\nStoria.\nIl primo assertore di questa teoria in epoca moderna fu William Harvey che la enunci\u00f2 nel 1651. Fu poi sostenuta dal fisiologo tedesco Caspar Friedrich Wolff (1734 - 1794) il quale la espose nel 1759 nell'opera \"Theoria generationis\". La teoria di Wolff si contrapponeva a quella preformista, sostenuta nelle epoche precedenti, secondo la quale nel \"germe\" (uovo o spermatozoo) si trova gi\u00e0 precostituito in miniatura, con tutte le sue parti, l'individuo adulto. L'idea che lo sviluppo delle forme organiche individuali avvenisse a partire dal non formato era tuttavia molto antica, essendo stata espressa nel IV secolo a.C. da Aristotele (384-322 a.C.) . Dalla met\u00e0 del XVII e poi nel XVIII secolo si svolse una vivace polemica, tra i fautori dell'epigenesi e quelli del preformismo, che ebbe termine solo nella seconda met\u00e0 del XIX secolo con l'affermazione definitiva della teoria cellulare."}
{"id": "1940045", "revid": "6923", "url": "https://it.wikipedia.org/wiki?curid=1940045", "title": "Palin (India)", "text": "Palin \u00e8 un villaggio nel distretto di Kurung Kumey, nello stato dell'Arunachal Pradesh ed \u00e8 stato per un periodo capoluogo del distretto prima che la sede fosse trasferita a Koloriang.\nGeografia fisica.\nLa citt\u00e0 \u00e8 situata a 27\u00b0 54' 33 N e 93\u00b0 32' 25 E, nell'alta valle del fiume Kurung.\nSociet\u00e0.\nEvoluzione demografica.\nAl censimento del 2001 la popolazione di Palin assommava a 27 persone, delle quali 17 maschi e 10 femmine. \u00c8 abitato prevalentemente dalla popolazione indigena Nishi."}
{"id": "1940051", "revid": "196390", "url": "https://it.wikipedia.org/wiki?curid=1940051", "title": "Yuriy Sedykh", "text": ""}
{"id": "1940054", "revid": "104485", "url": "https://it.wikipedia.org/wiki?curid=1940054", "title": "Arte dei primi Antonini", "text": "Con arte dei primi Antonini si intende la produzione artistica romana sotto la dinastia degli Antonini, escludendo Commodo, sotto il quale si ebbe una svolta artistica di contenuto diverso (arte nell'et\u00e0 di Commodo). Come periodo di riferimento si considera il quarantennio che indicativamente va dal 138, anno della salita al trono di Antonino Pio, fino al 180, anno della morte di Marco Aurelio.\nIn questo periodo la scultura monumentale romana sub\u00ec una svolta stilistica, che \u00e8 stata definita \"barocca\": il marmo inizi\u00f2 ad essere lavorato sempre pi\u00f9 col trapano corrente, creando solchi profondi e rilievi pronunciati e creando un chiaroscuro molto pronunciato: inizia a prevalere l'elemento coloristico su quello plastico, in un processo che fu ulteriormente sviluppato nell'arte tardoantica.\nContesto storico.\nFu Adriano a scegliere come successore, adottandolo, Tito Antonino (dopo la morte prematura di Elio Cesare), il quale era stato proconsole in Asia e che ricevette poi dal senato il titolo di \"Pio\". Quando Antonino scomparve nel 161 la sua successione era gi\u00e0 stata predisposta con l'adozione del genero Marco Aurelio Antonino, gi\u00e0 indicato da Adriano stesso.\nMarco Aurelio, che era stato educato a Roma secondo una cultura raffinata e bilingue (di sua mano \u00e8 un trattato di meditazioni filosofiche in greco), volle dividere il potere col genero, di nove anni minore, Lucio Vero, gi\u00e0 adottato da Antonino Pio. Con lui instaur\u00f2 una diarchia, dividendo il potere e affidandogli il comando militare nelle campagne in Parthia e in Armenia. Nel 169 Lucio mor\u00ec e Marco Aurelio rimase l'unico sovrano. Scomparve nel 180 durante l'epidemia di peste scoppiata nel campo militare di Carnuntum, vicino all'attuale Vienna (\"Vindobona\"), durante le dure lotte contro i Quadi e i Marcomanni. Il principe-filosofo, che aveva cercato, ispirandosi ad Adriano, di presentarsi come un imperatore saggio e amante della pace, aveva paradossalmente trascorso tutti gli ultimi anni di governo in dure campagne militari, nell'affannoso compito di riportare la sicurezza nei confini dell'impero. Gli successe il figlio Commodo, che cerc\u00f2 di imporre un'autocrazia ellenizzante, venendo eliminato da una congiura di palazzo nel 193.\nNonostante le prime avvisaglie della crisi, il periodo degli Antonini venne ricordato come un'epoca aurea, di benessere e giustizia rispetto alla grave crisi dei secoli successivi.\nContesto culturale.\nLa mentalit\u00e0 nell'epoca antoniniana pu\u00f2 essere esemplificata nel confronto delle posizioni filosofiche tra Marco Aurelio stesso e il suo maestro Frontone.\nIl primo rappresentava il sentimento etico degli ultimi stoici, venato da un amaro pessimismo e portato a idealizzare il distacco dalla vita. Frontone invece era il tipico personaggio permeato ormai da una cultura vacua e superficiale, dedito a dissertazioni virtuosistiche in lode delle mosche o del fumo, ignorando le nubi che si addensavano all'orizzonte.\nEntrambi gli atteggiamenti per\u00f2, per quanto diversi, rappresentavano un modello di evasione dalla realt\u00e0 (moralistico il primo, intellettualistico il secondo), che di l\u00ec a poco, durante lo sfacelo economico e politico dell'impero, sfociarono nell'irrazionalismo, opposto l'umanesimo classico.\nScultura.\nIn questo periodo le novit\u00e0 pi\u00f9 salienti si concentrarono nella scultura. Nel periodo iniziale essa continu\u00f2 nel solco classicista dell'arte adrianea, appena pi\u00f9 vivace per il chiaroscuro pi\u00f9 ricco e, nei rilievi, l'uso della linea di contorno con solchi, per accrescere l'effetto plastico. Il risultato sono opere classiciste, con figure composte ed equilibrate, ma isolate e fredde, come le personificazioni delle Province sul basamento del tempio del Divo Adriano (del 145, oggi nel cortile di palazzo dei Conservatori), i due rilievi con l'apoteosi di Sabina dal cosiddetto Arco di Portogallo e l'apoteosi di Antonino Pio e Faustina sulla base della Colonna Antonina (Musei Vaticani, cortile della Pigna).\nQuesti ultimi due rilievi sono costruiti in maniera simile, con la parte inferiore occupata da figure sedute o distese e quella centrale/superiore con una figura alata, che si innalza obliquamente recando in cielo i personaggi da deificare. Il rilievo di Sabina \u00e8 ancora arioso, legato all'ellenismo, quello di Antonino e Faustina invece ha le figure pi\u00f9 isolate, con quelle in basso particolarmente fisse e statiche, come oggetti inanimati, ma proprio dal contrasto con esse la figura alata appare pi\u00f9 impetuosa, plastica, quasi come se se ne potesse avvertire il moto ascendente. Piccoli accorgimenti movimentano la scena: sporgono oltre gli orli l'ala sinistra del genio, lo scudo di Roma personificata e i lembi del panneggio della figura sdraiata. Essi sono indice di un nuovo modo di intendere la spazialit\u00e0, che in composizioni non vincolate dagli schemi dell'arte ufficiale, adotta soluzioni di grande originalit\u00e0.\nNella stessa faccia posteriore della base della colonna di Antonino Pio, per esempio, si trova la raffigurazione della \"decursio\" (la cerimonia funebre coi membri del ceto equestre): in questa galoppata circolare sono scolpite figure a alto rilievo, alcune in scorcio (novit\u00e0 assoluta in un monumento ufficiale), su sfondo neutro, in una composizione cos\u00ec insolita che sembra una trascrizione in rilievo maggiore dei bassorilievi della Colonna Traiana. Il netto contrasto tra sfondo levigato e l'animata scena forse non \u00e8 altro che una derivazione, trasposta in una composizione d'insieme, del gusto adrianeo nell'accostamento tra superfici lisce (come le carni nei ritratti) e mosse pittoricamente (come nelle barbe, nei capelli...). Ma la tendenza ad evidenziare il chiaroscuro si manifesta via via sempre pi\u00f9 spiccatamente, con solchi profondi che scavano i contorni delle figure, oppure nelle barbe e capigliature, che arriveranno poi ad essere definite non pi\u00f9 come masse disegnate dal rilievo, ma scavate creando effetti coloristici tra ombre e zone in luce.\nNei ritratti imperiali si notano le nuove tendenze al pittoricismo e al virtuosismo, che hanno fatto parlare, usando un paragone moderno, di \"barocco\" (ritratto di Lucio Vero, ritratto erculeo di Commodo). Queste novit\u00e0 non appaiono legate a una singola, straordinaria personalit\u00e0 artistica innovatrice (come nell'arte traianea), ma sembra un fenomeno pi\u00f9 a ampio raggio, che inizia timidamente e poi prende pi\u00f9 campo, anche nelle abilissime maestranze artigiane, finch\u00e9 un singolo artista non impresse la vera e propria svolta nell'et\u00e0 di Commodo.\nMolto famosa, ma pi\u00f9 tradizionale, \u00e8 invece la statua equestre di Marco Aurelio, modello delle statue equestri rinascimentali e uno dei pochi monumenti di Roma antica rimasti sempre visibili fino ai nostri tempi.\nArchitettura.\nAntonino Pio eresse, prima in ricordo della moglie Faustina maggiore (morta nel 141), un tempio a lei dedicato nel Foro romano (oggi Chiesa di San Lorenzo in Miranda), e poi in onore del suo predecessore, l'imperatore Adriano (divinizzato dopo la sua morte), un tempio allo stesso dedicato nel 145, oggi in piazza di Pietra, nell'antica regione del Campo Marzio. Nel 147 questo imperatore provvedette alla costruzione di un nuovo ponte sul Tevere (o forse alla ristrutturazione del precedente ponte di Agrippa), prendendo probabilmente i nomi di ponte Aurelio (\"pons Aurelius\") o ponte di Antonino (\"pons Antonini\"), riportati da fonti tarde.\nNel 161-162 i figli dell'Imperatore appena defunto, Antonino Pio, dedicarono al padre adottivo una colonna onoraria a lui dedicata ed alla moglie Faustina maggiore. Marco Aurelio e Lucio Vero scelsero come zona quella dove si era svolto l\"Ustrinum Antoninorum\", cio\u00e8 la cremazione del corpo dell'imperatore. La colonna era fatta di granito rosso egiziano, non possedeva decorazioni sulla superficie del fusto e misurava 14.75\u00a0m in altezza. Alla sua sommit\u00e0 era posta una statua di Antonino Pio, come mostrato in una moneta con l'effigie dell'imperatore.\nUn arco dedicato al collega di Marco Aurelio nell'impero, Lucio Vero (161-169), doveva sorgere sulla via Appia. L'arco fu probabilmente eretto in ricordo delle vittoriose campagne militari contro i Parti degli anni 162-166. La ricostruzione appare su una stampa di Piranesi della serie dedicata al Campo Marzio.\nA Marco Aurelio (o al figlio Commodo), si deve invece la costruzione della omonima Colonna, monumento eretto tra il 176 e il 192 per celebrare (forse solo dopo la morte di Marco), le vittorie ottenute su Germani e Sarmati stanziati a nord del medio corso del Danubio durante le guerre marcomanniche. La colonna, che era alta 29,617 metri (pari a 100 piedi romani; 42 metri se si considera anche la base), \u00e8 ancora nella sua collocazione originale davanti a Palazzo Chigi. Si ispirava alla \"gemella\" Colonna Traiana. Il fregio scultoreo che si arrotola a spirale intorno al fusto, se fosse svolto, supererebbe i 110 metri in lunghezza. Questa Colonna, sebbene ispirata a quella Traiana, presenta molte novit\u00e0: scene pi\u00f9 affollate, figure pi\u00f9 scavate, con un chiaroscuro pi\u00f9 netto e, soprattutto, la comparsa di elementi irrazionali (\"Miracolo della pioggia\", \"Miracolo del fulmine\"), prima avvisaglia di una societ\u00e0 ormai in cerca di evasione da una realt\u00e0 difficile, che di l\u00ec a poco, durante il successivo sfacelo economico e politico dell'impero, sarebbe sfociata nell'irrazionalismo anti-classico.\nSempre a Marco Aurelio sarebbe da attribuire la costruzione di un arco trionfale allo stesso dedicato, sulla base di un ciclo di dodici rilievi (otto reimpiegati sull'Arco di Costantino, tre conservati nel Palazzo dei Conservatori dei Musei Capitolini ed un ultimo, scomparso, di cui resta un frammento oggi a Copenaghen). I rilievi, scolpiti in due riprese, nel 173 e nel 176 furono attribuiti ad un \"arcus aureus\" o \"arcus Panis Aurei in Capitolio\" citato dalle fonti medioevali e che sorgeva sulle pendici del Campidoglio, all'incrocio tra la \"via Lata\" e il \"clivus Argentarius\", non lontano dalla chiesa dei Santi Luca e Martina, dove i tre rilievi dei Musei Capitolini erano riutilizzati. Un altro possibile sito dove potrebbe essere sorto quest'arco \u00e8 nei pressi della colonna di Marco Aurelio quale entrata monumentale al porticato circostante il monumento \"colchide\" e ad un tempio dedicato allo stesso imperatore ed alla moglie Faustina minore. In ogni caso il soggetto dei 12 pannelli erano le imprese militari di Marco Aurelio durante le guerre marcomanniche.\nPittura.\nI resti di pitture di questo periodo, mancando la straordinaria testimonianza delle citt\u00e0 vesuviane, sono molto scarsi. Tra questi sono significative le pitture di una villa scavata sotto la basilica di San Sebastiano sull'Appia. Tra i vari ambienti con decorazioni pi\u00f9 tarde, si trova anche uno di epoca antonina, con piccoli paesaggi che svolgono, con alcune differenze sintattiche, lo stile dell'epoca flavia.\nArte provinciale.\nDurante l'et\u00e0 degli Antonini le province orientali si dimostrarono particolarmente fiorenti dal punto di vista artistico e culturale, diventando anche centri di irradiazione grazie all'esportazione di opere. La ricchezza dei loro commerci, che travalic\u00f2 anche i confini del Mediterraneo grazie alla scoperta dei venti e delle correnti stagionali nell'Oceano Indiano (i monsoni), \u00e8 dimostrata per esempio dai vetri alessandrini ritrovati fino in Afghanistan (a Begram). Un importante esempio di scultura asiana importata in Italia \u00e8 il sarcofago di Melfi, datato al 169, che mostra elementi ellenistici adattati al gusto pittorico degli elementi ornamentali.\nAlcune novit\u00e0 della successiva svolta artistica nell'et\u00e0 di Commodo hanno come modello immediatamente precedente alcune opere ad Efeso. Qui, fin dall'epoca adrianea, le decorazioni architettoniche di alcuni edifici (Biblioteca di Celso, monumento alle vittorie partiche di Lucio Vero, ecc.) presentano le novit\u00e0, compositive, spaziali e tecniche che a Roma giungeranno solo alcuni decenni dopo.\nNel grande monumento a Marco e Lucio Vero in particolare (conservato al Kunsthistorisches Museum di Vienna), si nota la mano di una notevole personalit\u00e0 artistica. In alcune lastre si trovano soluzione tematiche e compositive nuove, come pose originali delle figure, uso del trapano corrente in solchi che accentuano alcuni contorni, composizioni di figure poste obliquamente verso il fondo (per aumentare il senso di spazio), ecc.\nAlla scarsit\u00e0 di pitture riferibili a questo periodo in area italica fa da compensazione la straordinaria produzione di ritratti del Fayyum, conservati grazie alle eccezionali condizioni atmosferiche dell'Egitto. Si trattava di ritratti eseguiti dipinti per privati quando erano ancora in vita e conservati in casa; dopo la morte venivano applicati sulle bende della mummia, con piccoli adattamenti. In queste opere, che dovevano essere comuni in tutto l'impero, si rileva come la tradizione ellenistica continuasse immutata nelle asiane zone dove aveva avuto origine.\nAltra opera emblematica del periodo \u00e8 la tomba dei tre Fratelli, a Palmyra, una citt\u00e0 libera associata a Roma fino al tempo di Settimio Severo. La tomba risale a circa il 140 e si tratta di un'architettura a forma di \"iwan\" persiano (sala chiusa su tre lati da pareti, con volta a botte e il quarto lato aperto con un arco) con pitture di Vittorie in piedi su globi, con le mani lazate che reggono clipei con ritratti in stile ellenistico-romano, non molti difformi da quelli del Fayyum.\nSempre a Palmyra \u00e8 importante il santuario di Bel, iniziato da maestranze greche sotto Tiberio, la via colonnata, del 120-150, adorna di statue bronzee e, dal 220 circa, di una grandioso arco iniziale.\nAll'et\u00e0 antonina risale anche la porta cittadina onoraria di Anazarbos (oggi Anavarza), in Cilicia."}
{"id": "1940055", "revid": "197778", "url": "https://it.wikipedia.org/wiki?curid=1940055", "title": "LAPT", "text": ""}
{"id": "1940063", "revid": "1272592", "url": "https://it.wikipedia.org/wiki?curid=1940063", "title": "Mazzarino", "text": ""}
{"id": "1940068", "revid": "96351242", "url": "https://it.wikipedia.org/wiki?curid=1940068", "title": "Gregorio il Patrizio", "text": "Biografia.\nGregorio il Patrizio era imparentato con la famiglia reale; infatti era parente di Niceta, cugino dell'Imperatore d'Oriente Eraclio I. Gregorio fu creato Esarca d'Africa dall'Imperatore Costante durante la prima met\u00e0 del VII secolo. La carica di Esarca riuniva autorit\u00e0 civile e militare nelle mani di una singola persona. Nel 647 Gregorio si ribell\u00f2 all'Impero d'Oriente a causa delle controversie religiose che affliggevano l'Impero tra Monotelismo e Monoenergismo. Dichiar\u00f2 l'indipendenza dell'Esarcato dall'Impero romano d'Oriente e si proclam\u00f2 Imperatore d'Africa (N.B.: per Africa si intende il territorio dell'Esarcato d'Africa, non l'intero continente). Il nuovo impero riusc\u00ec a tenere a freno le trib\u00f9 del deserto, di cui 100.000 uomini avrebbero in seguito combattuto per l'Imperatore Gregorio.\nStabil\u00ec la capitale del suo impero a Sufetula nella Tunisia centrale per evitare una rappresaglia efficace bizantina. Tuttavia, a quei tempi, gli Arabi si stavano espandendo molto e in pochi anni conquistarono l'intera Persia Sasanide, Siria, Palestina ed Egitto. Il risultato fu che la citt\u00e0 di Cartagine era stata sommersa da rifugiati che erano fuggiti dall'Egitto, Palestina e Siria. Ci\u00f2 sembra aver acceso tensioni religiose. Ma fece capire all'Imperatore che gli Arabi erano una grande minaccia per l'Esarcato. Tra il 647 e il 648, gli Arabi sotto il comando di Abdulla-bin-Sarh e Abdallah-bin-Zubeir attaccarono la citt\u00e0 di Tripoli. L'esercito invasore arabo era sostenuto da trib\u00f9 berbere. L'Imperatore Gregorio affront\u00f2 gli Arabi nella Battaglia di Sufetula nel 648 supportato da 100.000 soldati provenienti da varie trib\u00f9. Questa grande battaglia dur\u00f2 per giorni fino alla cattura e all'uccisione di Gregorio da parte degli Arabi sotto le mura della sua capitale. Con la morte di Gregorio l'Impero Africano cadde. Ma il dominio musulmano in Africa fu breve, e l'Esarcato d'Africa ritorn\u00f2 per un breve periodo in mano bizantina sotto l'Esarca Gennadio, prima di essere conquistato definitivamente dagli Arabi. Gregorio il Patrizio fu l'unico uomo nella storia a essersi proclamato \"Imperatore d'Africa\"."}
{"id": "1940070", "revid": "123090402", "url": "https://it.wikipedia.org/wiki?curid=1940070", "title": "Campello (Itri)", "text": "Campello \u00e8 una frazione di interesse storico e naturalistico del comune di Itri, in provincia di Latina.\nStoria.\nOrigini del nome.\nIl toponimo Campello corrisponde ad un altopiano dove si sono succeduti insediamenti di diverse civilt\u00e0 nello svolgersi dei millenni. Nel medioevo vi sorse un centro fortificato, il \"castrum\" di Campello, che appartenne al ducato di Gaeta, poi alla contea di Fondi; fu abbandonato a met\u00e0 del XV secolo. \nDati storici.\nIl \"castrum Campelli\", nato intorno all'XI secolo, fece parte del ducato di Gaeta, come la vicina Itri. Nel 1176, inquadrato nella contea di Fondi sotto il dominio della famiglia dell'Aquila, era governato dal barone Raulle di Carta e doveva fornire 5 uomini alla crociata bandita dal pontefice Urbano II. Nel 1269 figur\u00f2, in una cedola, tassato per 33 fuochi (circa 160 abitanti). Fu abbandonato verso la met\u00e0 del XV secolo. Nel 1491 apparteneva a di Onorato II Caetani d\u2019Aragona, logoteta e protonotario del Regno di Napoli, conte di Fondi, che vi teneva 162 tra verri e verrini, accuditi da Matteo di Amaseno. In seguito all'abbandono del paese il capitolo della collegiata di S. Pietro di Campello fu aggregato al capitolo di S. Maria Maggiore di Itri, sotto il pontificato di Paolo III, grazie all'intercessione della contessa di Fondi, Isabella Colonna, quando era vescovo di Gaeta mons. Pietro Flores. Di questa chiesa nel 1478 era arciprete don Giovanni Paganelli di Itri; secondo una tradizione, dalla essa proveniva la campanella un tempo collocata nel coro di S. Maria Maggiore di Itri. Nel 1715 il vescovo di Gaeta, mons. Giuseppe\u00a0 Guerriero De Torres, mentre era in viaggio per compiere la visita pastorale alla chiesa di S. Pietro di Campello, fu rapito dai briganti insieme al suo seguito di tre persone e venne liberato solo dopo il pagamento del riscatto. \nIl feudo di Campello divenne propriet\u00e0 del barone Antonio De Felice, di Esperia: questi, catturato dai briganti alla \u201cForcella Rava\u201d, sub\u00ec un riscatto di 400 ducati. Suo figlio Pietro, dopo aver perso una causa con il Comune di Campodimele, dovette cedere Campello al duca napoletano Giovene, che popol\u00f2 la zona boscosa con migliaia di capi suini, ovini e bovini; ma per la cattiva amministrazione, il clima freddo e la mancanza di mezzi idonei a conservare il foraggio, dovette vendere tutto. Agli inizi del Novecento Campello fu ceduto dalla Banca d\u2019Italia per lire 200.000 lire ai Fondi Rustici, poi pass\u00f2 al commendatore Augusto Iaccarino. Oggi l'altopiano, dell'estensione di oltre 1.100 ettari, \u00e8 amministrato dall\u2019Ente statale della Forestale. Nel territorio vi \u00e8 dell\u2019ottima creta, utilizzata da una fabbrica di laterizi fino a pochi decenni or sono."}
{"id": "1940071", "revid": "400694", "url": "https://it.wikipedia.org/wiki?curid=1940071", "title": "Evan\u00e7on", "text": ""}
{"id": "1940072", "revid": "307923", "url": "https://it.wikipedia.org/wiki?curid=1940072", "title": "Forbante (Iliade)", "text": "Nella mitologia greca Forbante era il ventiseiesimo figlio di Priamo, re di Troia, e di Epitesia, figlia di Stasippo, noto per la fiducia che gli dei nutrivano in lui e nella sua famiglia.\nIl mito.\nForbante era fra tutti i cittadini di Troia il pi\u00f9 benvoluto da Ermes, il messaggero degli dei; cittadino pacifico, godeva delle sue greggi. Viene citato nell'Iliade per il valore del suo unico figlio Ilioneo, avuto dalla propria moglie, che per\u00ec durante la guerra di Troia, pur avendo ereditato dal padre l'appoggio della divinit\u00e0."}
{"id": "1940073", "revid": "124123", "url": "https://it.wikipedia.org/wiki?curid=1940073", "title": "Antonio Monetta", "text": "Biografia.\nDiscendeva da una famiglia di nobilt\u00e0 albanese: suo padre era Aimonetta de Aimonettis e la madre Margherita Gallo (figlia di Antonio Gallo, letterato e latinista di chiara fama).\nFece gli studi di medicina a Napoli conseguendo il titolo di \"dottor fisico\". Nella citt\u00e0 partenopea ebbe modo di incontrare letterati illustri che furono suoi maestri. \nSi dedic\u00f2 subito alla letteratura, scrivendo nel 1588 un poemetto in terza rima \"Il martirio di san Theodoro\" (edito nel 1592). Pi\u00f9 importante l'altra sua opera \"Le rime amorose\" pubblicata Venezia nel 1593 e dedicate al cardinale Scipione Gonzaga: in essa l'autore agli ottanta sonetti di genere petrarchesco fa seguire altrettanti commenti in prosa secondo un fine didascalico che ha precedenti illustri. \nSi ignora dove e quando mor\u00ec, bench\u00e9 si sappia di un suo ritorno nella citt\u00e0 natale."}
{"id": "1940075", "revid": "1573940", "url": "https://it.wikipedia.org/wiki?curid=1940075", "title": "Agelasida", "text": "Agelasida \u00e8 un ordine di spugne della classe Demospongiae.\nTassonomia.\nComprende le seguenti famiglie:"}
{"id": "1940079", "revid": "18445428", "url": "https://it.wikipedia.org/wiki?curid=1940079", "title": "Fusione atomica fredda", "text": ""}
{"id": "1940084", "revid": "88740", "url": "https://it.wikipedia.org/wiki?curid=1940084", "title": "The Power of Love", "text": "The Power of Love (\"la forza dell'amore\" in lingua inglese) pu\u00f2 riferirsi a:"}
{"id": "1940089", "revid": "466539", "url": "https://it.wikipedia.org/wiki?curid=1940089", "title": "Michael Sheen", "text": "Biografia.\nFiglio di Meyrick e Irene Sheen, nasce a Newport e cresce a Port Talbot, assieme alla sorella minore Joanne. Il padre \u00e8 noto come imitatore di Jack Nicholson. All'et\u00e0 di cinque anni la famiglia si trasferisce a Liverpool, e Sheen sogna di diventare un calciatore professionista, ammirando le gesta del Liverpool degli anni Settanta, ma dopo soli tre anni la famiglia ritorna a Port Talbot, dove Sheen gioca nel ruolo di ala nella squadra locale. In quel periodo inizia ad appassionarsi alla recitazione, ma il suo talento calcistico viene notato dal padre di Tony Adams che lo invita ad effettuare un periodo di prova presso l'Arsenal, ma Michael abbandona presto l'idea di diventare un calciatore per non dover lasciare la famiglia.\nIl suo interesse per il teatro prende il sopravvento, e spinto dai genitori, membri di un gruppo dilettantistico locale, studia alla National Youth Theatre of Wales a Cardiff, per poi iscriversi alla Royal Academy of Dramatic Art di Londra. Grazie al rendimento scolastico e alle buone performance teatrali vince una borsa di studio Laurence Olivier; nello stesso periodo recita al fianco di Vanessa Redgrave nel dramma teatrale \"When She Danced\". Una volta diplomatosi, inizia a lavorare assiduamente mettendosi in mostra come uno dei pi\u00f9 promettenti talenti sulla scena teatrale, grazie al ruolo di Mozart nell'adattamento teatrale dell\"'Amadeus\" di Peter Shaffer e al ruolo di Romeo in \"Romeo e Giulietta\".\nDopo aver partecipato ad alcune produzioni televisive, nel 1995 debutta al cinema nel film \"Othello\" di Oliver Parker, in cui interpretava Lodovico; successivamente ottiene ruoli minori nei film \"Wilde\" (1997) e \"Mary Reilly\" (1996), quest'ultimo diretto da Stephen Frears, regista con cui Sheen inizia un'assidua collaborazione, a partire da \"The Deal\" (2003), dove veste per la prima volta i panni dell'ex primo ministro inglese Tony Blair. Sempre nel 2003, si avvicina alle produzioni hollywoodiane interpretando il Lycans Lucien in \"Underworld\", ruolo che ricopre anche nel prequel: \"Underworld - La ribellione dei Lycans\" (2009).\nNel 2006 lavora ancora per l'accoppiata Stephen Frears/Peter Morgan, interpretando nuovamente Tony Blair in \"The Queen - La regina\", interpretazione che gli vale una candidatura al BAFTA al miglior attore non protagonista. Dopo aver recitato al fianco di Leonardo DiCaprio in \"Blood Diamond - Diamanti di sangue\" (2006), interpreta il giornalista David Frost nell'adattamento cinematografico dell'opera teatrale \"Frost/Nixon\", che aveva gi\u00e0 rappresentato a teatro con Frank Langella. Nel 2008 gli viene conferito il premio \"Freedom of the City\" di Neath Port Talbot per il suo contributo nelle arti drammatiche. \u00c8 un membro onorario dell'Universit\u00e0 del Galles di Newport, del Royal Welsh College of Music &amp; Drama, dell'Universit\u00e0 di Aberystwyth e della Swansea Metropolitan University e nel 2011 gli viene conferito il James Joyce Award dall'University College Dublin.\nSempre su sceneggiatura di Peter Morgan, interpreta l'ex allenatore del Leeds Brian Clough nel film \"Il maledetto United\" (2009), basato sull'omonimo romanzo di David Peace. Presta inoltre la voce al Bianconiglio in \"Alice in Wonderland\" (2010), riadattamento de \"Le avventure di Alice nel Paese delle Meraviglie\" ad opera di Tim Burton; in seguito, dopo aver interpretato un licantropo nella trilogia di \"Underworld\", veste i panni del vampiro Aro in \"\", adattamento cinematografico dell'omonimo romanzo di Stephenie Meyer. Nel 2011 inoltre partecipa come guest star all'episodio \"The Doctor's Wife\", della sesta stagione, della serie televisiva \"Doctor Who\", come voce di House. Dal 2013 \u00e8 protagonista della serie televisiva \"Masters of Sex\", per cui riceve una candidatura al Golden Globe per il miglior attore in una serie drammatica per l'interpretazione del dr. William Masters.\nNel 2016 interpreta il ruolo di un androide nel film Passengers diretto da Morten Tyldum. Nel 2018 lavora come co-protagonista a fianco di David Tennant per la miniserie Good Omens (miniserie televisiva). Nel 2019 ricopre il ruolo del Dr. Martin Whitly nella serie televisiva Prodigal son.\nVita privata.\nHa una figlia, Lily Mo, nata il 31 gennaio 1999 dalla relazione durata otto anni con l'attrice Kate Beckinsale. Tuttavia, durante le riprese del film \"Underworld\", in cui Sheen recitava a fianco della sua fidanzata, questa ha cominciato a frequentare il regista del film Len Wiseman, divenuto poi suo marito.\nSuccessivamente ha avuto una relazione con l'attrice Rachel McAdams, conosciuta sul set di \"Midnight in Paris\", finita nel febbraio 2013. Dal 2014 fino al 2018 intraprende una relazione con la comica Sarah Silverman.\nA met\u00e0 del 2019 Sheen annuncia che lui e la sua compagna, l'attrice svedese Anna Lundberg, aspettano il loro primo figlio. La figlia della coppia, Lyra, \u00e8 nata il 23 settembre 2019.\nAd inizio 2009 viene nominato Ufficiale dell'Ordine dell'Impero Britannico.\nNell'ottobre del 2019, dopo mesi di interazione con i suoi fan, principalmente via Twitter, Sheen ha accettato una \"proposta di matrimonio\" del fandom di Good Omens come una battuta tra la comunit\u00e0.\nDoppiatori italiani.\nNelle versioni in italiano dei suoi film, Michael Sheen \u00e8 stato doppiato da:\nDa doppiatore \u00e8 sostituito da:"}
{"id": "1940090", "revid": "1529788", "url": "https://it.wikipedia.org/wiki?curid=1940090", "title": "Frattazzo", "text": "Il frattazzo, detto anche \"frattone\", \"frettazzo\", \"taloccia\" o \"talloccia\", \"sfrattona\", o \"vardasso\", \u00e8 un attrezzo manuale usato in edilizia.\nIl frattazzo pi\u00f9 piccolo, di forma quadrata invece che rettangolare, \u00e8 detto frattazzino.\nCaratteristiche.\nSimile a una spatola in acciaio, in legno duro, in plastica o gomma, di forma quadrangolare, il frattazzo serve prima a reggere e poi a lisciare la malta, l'intonaco o altri impasti.\n\u00c8 munito di manico in legno o in materiale plastico posto sulla faccia della tavoletta opposta a quella che si utilizza per lavorare.\nPer finiture particolari ve ne sono con la tavoletta rivestita con uno strato di materia plastica spugnosa resistente all'abrasione."}
{"id": "1940092", "revid": "62004", "url": "https://it.wikipedia.org/wiki?curid=1940092", "title": "Gran Premio della Liberazione", "text": "Il Gran Premio della Liberazione \u00e8 una corsa in linea maschile di ciclismo su strada che si disputa annualmente a Roma, in Italia, il 25 aprile. \u00c8 riservata alla categoria Under-23, e dal 2005 fa parte del calendario dell'UCI Europe Tour come prova di classe 1.2MU.\nStoria.\nDisputata per la prima volta nel 1946, fino al 2004 \u00e8 stata riservata alla categoria \"Dilettanti\".\nLa corsa si svolge attorno alle Terme di Caracalla ed ha visto negli anni successi prestigiosi, tra i quali su tutti spicca quello di Gianni Bugno nel 1985. Degne di nota sono anche le vittorie di Claudio Golinelli nel 1983, di Dmitrij Kony\u0161ev nel 1987, di Alessandro Bertolini nel 1993, di Lorenzo Bernucci nel 2000, di Matthew Goss nel 2006 e di Matteo Trentin nel 2011.\nFino al 2018 \u00e8 stato organizzato dal \"Velo Club Primavera Ciclistica\" diretto da patron Eugenio Bomboni, mentre dal 2021 \u00e8 organizzato dal Team Bike Terenzi di Ladispoli.\nAlbo d'oro.\n\"Aggiornato all'edizione 2021.\""}
{"id": "1940095", "revid": "715366", "url": "https://it.wikipedia.org/wiki?curid=1940095", "title": "Quartetto per archi n. 2 (Jan\u00e1\u010dek)", "text": "Il Quartetto n. 2 di Leo\u0161 Jan\u00e1\u010dek, sottotitolato \"Lettere intime\", fu composto nel 1928 su richiesta del \"Quartetto Ceco\", come gi\u00e0 era avvenuto per il primo quartetto.\nIl titolo \"Lettere intime\" fu dato dallo stesso compositore per alludere alla sua lunga amicizia con Kamila St\u00f6sslov\u00e1, una donna sposata molto pi\u00f9 giovane di Jan\u00e1\u010dek. Il quartetto doveva quindi riflettere e tradurre in musica la natura della relazione spirituale fra il compositore e Kamila, cos\u00ec come \u00e8 rivelata dalle oltre 700 lettere che i due si erano scambiati.\nAll'interno del quartetto la viola assume un ruolo quasi predominante, poich\u00e9 questo strumento nelle intenzioni dell'autore doveva rappresentare Kamila.\nLa composizione \u00e8 essenzialmente tonale, anche se non nel senso tradizionale."}
{"id": "1940101", "revid": "125328528", "url": "https://it.wikipedia.org/wiki?curid=1940101", "title": "Sylvia Syms", "text": "Fin dagli inizi della sua carriera ha lavorato con la BBC, ed \u00e8 conosciuta in Italia per aver interpretato la regina madre nel film \"The Queen - La regina\" (2006)."}
{"id": "1940102", "revid": "1573940", "url": "https://it.wikipedia.org/wiki?curid=1940102", "title": "Agelas oroides", "text": "Agelas oroides \u00e8 una spugna della classe Demospongiae, diffusa nel mar Mediterraneo e nell'Atlantico orientale.\nDescrizione.\n\u00c8 una spugna incrostante di colore dal giallo all'arancio-brunastro, con morfologia tipo \"leucon\", che forma colonie irregolarmente lobate e tozze, con osculi terminali di 0,5-1 cm di diametro.\nDistribuzione e habitat.\n\u00c8 una specie abbastanza comune nel mar Mediterraneo e nella parte orientale dell'Atlantico, dall'Irlanda al Marocco.\n\u00c8 una specie sciafila che predilige grotte e fondali rocciosi, da pochi metri sino a 50 m di profondit\u00e0."}
{"id": "1940109", "revid": "436907", "url": "https://it.wikipedia.org/wiki?curid=1940109", "title": "17-11-70", "text": "17-11-70 (11-17-70 negli Stati Uniti) \u00e8 il quarto album dell'artista britannico Elton John e il suo primo album live, pubblicato il 10 maggio 1971.\nIl disco.\nElton si era appena fatto conoscere in America con la distribuzione dell'album omonimo, nel 1970. Tornato negli Stati Uniti alla fine dello stesso anno, gli fu proposta un'esibizione ai A&amp;R Recording Studios di New York (sarebbe poi stata trasmessa da un'emittente radiofonica statunitense, oltre che registrata).\nEbbe cos\u00ec inizio lo show, che mand\u00f2 il pubblico in delirio: Elton, formidabile al pianoforte e accompagnato solo da Dee Murray al basso e da Nigel Olsson alla batteria, dimostr\u00f2 di essere un fenomeno sensazionale, unico nel suo genere, e solo pochissimi artisti riuscirono ad eguagliare la sua abilit\u00e0 nei live, dove egli si fondeva con il suo strumento fino a divenirne un tutt'uno. Oltre a vari brani in maggioranza tratti dai suoi album precedenti, celebr\u00f2 i Beatles, i Rolling Stones e Elvis Presley, che furono tra i suoi pi\u00f9 grandi ispiratori, eseguendo tre canzoni prese dal loro repertorio. Secondo il racconto del DJ Dave Herman, a un certo punto del concerto Elton si tagli\u00f2 la mano; alla fine dello show, la tastiera del pianoforte era quindi ricoperta di sangue.\nDopo la registrazione dell'album si pens\u00f2 di distribuirlo insieme ad \"Empty Sky\", che non era ancora uscito negli Stati Uniti (arriver\u00e0 sul mercato statunitense solo nel 1975); in seguito per\u00f2 si decise di pubblicarlo subito da solo, per frenare la circolazione di bootleg.\nOggi, sebbene spesso a torto dimenticato, \u00e8 considerato come uno dei live migliori dell'intera carriera di Elton, se non il migliore.\nTracce.\nCD 1995.\n(*) traccia bonus, contenuta nella versione rimasterizzata del 1995\nClassifiche.\nAlbum"}
{"id": "1940112", "revid": "124123", "url": "https://it.wikipedia.org/wiki?curid=1940112", "title": "Ferrante Fornari", "text": "Biografia.\nNacque a Brindisi nel 1533 da Luzio e Orsola Bovio, sorella di Giovanni Carlo Bovio, arcivescovo di Brindisi.\nComp\u00ec i suoi studi a Napoli e nella capitale del Regno svolse la sua attivit\u00e0. Fu Giudice della Gran Curia Criminale (1575) e Regio Consigliere (1576); Presidente della Regia Camera e Reggente della Regia Cancelleria (dal 1587 al 1592). \nNel 1595 Filippo II lo nomin\u00f2 suo Consigliere Collaterale nel Supremo Consiglio e Luogotenente di Camera. \nFece costruire nella chiesa del Ges\u00f9 Nuovo in Napoli la magnifica Cappella della Nativit\u00e0. \nMor\u00ec a Napoli nel 1603."}
{"id": "1940113", "revid": "1372005", "url": "https://it.wikipedia.org/wiki?curid=1940113", "title": "Carlo Vidua", "text": "Biografia.\nCarlo Vidua, Conte di Conzano, \u00e8 stato non solo \u00abviaggiatore dalle molte peregrinazioni e libero ricercatore\u00bb, come lo defin\u00ec Alexander von Humboldt, ma, come ha scritto un suo biografo, si appalesa con forza lo spirito dell'Illuminismo, di cui \u00e8 coerente erede, anche quando n'\u00e8 stato critico: Vidua fu un personaggio straordinario, per certi versi legato all'ansia romantica, per altri da un sano disinganno settecentesco.\nVidua nacque Casale Monferrato il 28 febbraio 1785 e mor\u00ec il 25 dicembre 1830 in Indonesia, a bordo della nave che lo stava trasportando nel porto di Ambon. La sua morte fu cagionata da un'ustione dovuta al fango bollente di un vulcano nell'isola di Celebes, oggi Sulawesi.\nFu figlio del conte di Conzano Pio Gerolamo Vidua, che nel 1814 fu primo segretario di Stato per gli affari interni, nel primo ministero della Restaurazione del Regno di Sardegna, e di Marianna Gambera: questa mor\u00ec quattro anni dopo la sua nascita, cos\u00ec che Carlo fu allevato dalla matrigna Enrichetta d'Agliano e dai nonni Paola e Fabrizio Gambera, quest'ultimo gli trasmise la passione dominante della sua vita, quella dei viaggi. Fece i primi studi con un precettore privato, il canonico Ignazio de Giovanni. Nel 1804 si trasfer\u00ec a Torino per studiare legge con l'abate Luigi Bessone. Due anni dopo entr\u00f2 a far parte della \u00abSociet\u00e0 dei Concordi\u00bb, circolo culturale del quale erano allora membri, fra gli altri, Luigi Provana del Sabbione, Cesare Balbo, Ferdinando Balbo, Roberto Taparelli d'Azeglio, Casimiro Massimino, e Luigi Ornato. L'Accademia dei Concordi aveva come maestri e padri spirituali il padre di Cesare, Prospero Balbo, Gian Francesco Galeani Napione e Tommaso Valperga Caluso.\nCarlo Vidua inizi\u00f2 la serie dei suoi viaggi nel 1809, quando and\u00f2 a Nizza e in Provenza, sulle tracce del Petrarca, e poi a Genova, a Firenze e a Roma. Soggiorn\u00f2 a Sestri Levante, dove inizi\u00f2 a scrivere il breve saggio \"Dello stato delle cognizioni in Italia\", a Milano e a Ginevra ed era a Parigi nel 1814, alla caduta di Napoleone. Nel 1818 Vidua intraprese un lungo viaggio nell'Europa del Nord, passando da Londra per raggiungere la Svezia e di qui la Russia: a San Pietroburgo l'ambasciatore piemontese Cotti di Brusasco lo present\u00f2 allo zar Alessandro. Interessato all'Egitto, lo raggiunse in un lungo viaggio che lo vide attraversare il Caucaso e poi, dal Mar Nero, raggiungere la Turchia: da Smirne salp\u00f2 per Alessandria d'Egitto, dove sbarc\u00f2 alla fine del 1819.\nDa Il Cairo, dove prese contatto con i consoli francesi e inglesi Bernardino Drovetti e Henry Salt, per un anno e mezzo esplor\u00f2 l'Egitto da nord a sud, dalla foce del Nilo alla Nubia, trascrivendo diverse iscrizioni e raccogliendo una piccola collezione, tra cui due stele nubiane, che sped\u00ec in Italia. Tratt\u00f2 a lungo con il Drovetti l'acquisto, da parte del governo piemontese, della grande raccolta di antichit\u00e0 egiziane posseduta dal console francese. Finalmente nel 1823 l'accordo fu raggiunto e quella collezione costituisce ancora oggi il nucleo fondamentale del Museo egizio di Torino.\nDopo un paio d'anni trascorsi in patria, Vidua decise di visitare l'America e s'imbarc\u00f2 nel 1825 da Bordeaux per gli Stati Uniti. Dopo quarantatr\u00e9 giorni di navigazione, giunse a New York il 9 aprile 1825. Visit\u00f2 Filadelfia, Boston, Washington, dove conobbe il presidente John Quincy Adams. L'11 giugno Vidua era a Montpelier, residenza dell'ex presidente James Madison, dove incontr\u00f2 oltre all'anziano Madison anche l'ex presidente James Monroe. Il 14 giugno era a Monticello, dove rivide Quincy Adams e gli ex presidenti Madison e Monroe. Strinse amicizia con Thomas Jefferson. A settembre, a Boston, incontra l'ex presidente John Adams. In questo lungo viaggio, il viaggiatore si interessa alle comunit\u00e0 quacchere, raccogliendo informazioni, giornali e libri su di loro. In Europa giunse la grande collezione del viaggiatore, ora conservata all'Accademia delle Scienze. Pass\u00f2 poi in Canada e, ritornando a sud, navig\u00f2 attraverso il Mississippi per salpare dalla Louisiana alla volta del Messico, dove si trattenne un anno. Carlo Vidua non rientr\u00f2 nel Regno di Sardegna. Arrivato dall'America in Europa, il viaggiatore soggiorn\u00f2 ad aprile a Bordeaux; il 10 luglio si imbarc\u00f2 alla volta dell'India. La decisione fu presa non per la guarigione del padre ma per un violento litigio, epistolare, con Pio Vidua, in seguito al quale il viaggiatore piemontese si consider\u00f2 un figlio scacciato di casa e scrisse alla sorella Luisa di voler finire i suoi viaggi una volta per sempre. Il 17 novembre 1827 giunse a Calcutta, dove fu ricevuto dal governatore inglese lord Amherst.\nPoi, partito per Singapore, risal\u00ec le coste della Cina per ritornare verso le Filippine. L'anno dopo visit\u00f2 l'Indonesia e la Nuova Guinea, finch\u00e9 l'imprudenza commessa osservando da vicino un vulcano dell'isola di Celebes gli fu fatale: le ferite delle ustioni subite andarono in gangrena e Carlo Vidua mor\u00ec nell'imbarcazione che lo trasportava ad Ambon. I suoi resti riposano nella chiesa di San Maurizio a Conzano.\nIl patrimonio.\nIl cospicuo patrimonio materiale, documentale e librario raccolto da Vidua durante i suoi viaggi, \u00e8 oggi conservato all'interno di diverse istituzioni piemontesi, e non solo.\nA Torino, a seguito di donazioni susseguitesi a partire dal 1833, sono presenti all'Accademia delle Scienze libri, documenti e codici manoscritti, i taccuini di viaggio sull'Egitto, i rilevamenti effettuati ad Abu Simbel e dei manoscritti compilati da Carlo Vidua nei lunghi viaggi effettuati. All'Archivio di Stato \u00e8 conservata la prima bozza per la stampa del primo volume delle lettere pubblicate da Cesare Balbo, (documento particolarmente interessante perch\u00e9 \u00e8 possibile osservare i tagli e le censure che l'opera sub\u00ec prima della pubblicazione nel 1834), mentre alla Biblioteca Civica, nel fondo dell'archivista Luigi Nomis di Cossilla, sono conservate sei lettere inedite di Carlo Vidua. Alla Biblioteca Reale sono conservate, infine, alcune lettere pubblicate da Cesare Balbo, indirizzate a Luigi Provana. Gli oggetti di storia naturale, armi antiche e moderne, anticaglie varie arrivate in Accademia delle Scienze in occasione del lascito del 1833 sono poi state alienate verso altre istituzioni museali torinesi negli anni a seguire.\nA Roma, al Museo Pigorini, sono conservati molti oggetti dell'ultimo viaggio di Carlo Vidua in Oriente, mentre alla Biblioteca Apostolica Vaticana si trovano le lettere originali, prive di tagli e censure, indirizzate dal viaggiatore a Cesare Balbo.\nA Casale Monferrato, grazie alla donazione della contessa Clara Leardi, cugina del viaggiatore, si conservano al Museo Civico gli oggetti raccolti nelle sue ricerche in tutto il mondo; nell'Archivio Storico i taccuini dell'ultimo viaggio in Oriente, le lettere commendatizie e 35 lettere originali di Carlo Vidua, e altre inedite, ma in forma di copia. Nella Biblioteca Civica si conservano altre collezioni di Carlo: oltre alla ricca biblioteca del viaggiatore, si trovano la raccolta di gravures francesi e la raccolta di brochures radunate tra la caduta di Napoleone e la Restaurazione."}
{"id": "1940118", "revid": "287204", "url": "https://it.wikipedia.org/wiki?curid=1940118", "title": "Coppa Svizzera 2008-2009", "text": "La Coppa Svizzera 2008-2009 \u00e8 iniziata il 26 luglio 2008.\nModo.\nLe 9 societ\u00e0 della Super League (il non ha il diritto di partecipare poich\u00e9 partecipa gi\u00e0 alla Coppa del Liechtenstein) e le 16 societ\u00e0 della Challenge League sono qualificate direttamente per la Coppa Svizzera. A queste societ\u00e0 se ne aggiungono 13 della Prima Lega e 26 della Lega amatori. Queste ultime devono qualificarsi per la Swisscom Cup attraverso delle eliminatorie regionali.\nSi gioca secondo il sistema dell'eliminazione diretta"}
{"id": "1940121", "revid": "599013", "url": "https://it.wikipedia.org/wiki?curid=1940121", "title": "Steve von Bergen", "text": "Biografia.\n\u00c8 soprannominato El Ni\u00f1o, nomignolo preso dal fenomeno meteorologico dell'Oceano Pacifico.\nIl 20 dicembre 2011 ha avuto la figlia Alessia da Haira.\nCaratteristiche tecniche.\nIn una difesa composta da tre uomini pu\u00f2 giocare in ogni posizione.\nCarriera.\nClub.\nHa giocato per due stagioni nello Zurigo, con il quale ha vinto per due volte la Super League svizzera, e dal 2007 al 2010 nell', terminando l'esperienza con la squadra tedesca con una retrocessione.\nIl 4 agosto 2010, da svincolato, viene ingaggiato dalla squadra italiana del , con cui firma un contratto biennale. Secondo le regole del calciomercato, un calciatore che si svincola al 30 giugno di un dato anno, a partire dal 1\u00ba gennaio dello stesso pu\u00f2 firmare un precontratto con un'altra societ\u00e0: il 22 febbraio 2012 viene perci\u00f2 tesserato dal Genoa, con cui firma un contratto triennale, concludendo la stagione nella squadra romagnola alla fine del campionato 2011-2012, che si conclude con una nuova retrocessione.\nPoich\u00e9 non rientra nei piani del mister Luigi De Canio, il 20 agosto firma un contratto triennale con il nell'operazione che ha portato Alexandros Tzorvas e Daniel Jara Mart\u00ednez al Genoa; il contratto viene depositato presso la Lega Calcio nella giornata successiva e il suo cartellino \u00e8 costato 1,1 milioni di euro. Esordisce in maglia rosanero alla prima partita utile, ovvero la prima giornata di campionato Palermo- (0-3), giocando titolare. Nella 28\u00aa giornata, in Palermo- (1-2), \u00e8 stato capitano della squadra a seguito della sostituzione di Fabrizio Miccoli. Il 7 aprile 2013 torna al gol dopo otto anni: nella partita -Palermo (1-3) della 31\u00aa giornata segna infatti la rete che apre le marcature dell'incontro, gol che \u00e8 pertanto il primo in Italia e con la maglia del Palermo. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Chiude la stagione con 35 presenze, tutte in campionato, risultando il giocatore pi\u00f9 utilizzato fra tutti quelli componenti la rosa.\nIl 19 giugno 2013 si trasferisce a titolo definitivo alla squadra svizzera dello Young Boys per 850.000 euro, tornando cos\u00ec in patria come da sua volont\u00e0, desideroso di non perdere la titolarit\u00e0 in nazionale in vista dei mondiali dell'anno successivo. Firma un quinquennale con il club di Berna, di cui \u00e8 nominato dopo qualche tempo capitano e con cui vince il titolo svizzero, il primo per il club dopo 32 anni, nel 2017-2018.\nNazionale.\nDopo aver vestito per 11 volte la maglia della nazionale Under-21, esordisce in nazionale maggiore a Ginevra il 6 agosto 2006, in occasione della gara amichevole con la Costa Rica.\nPrende parte ai Mondiali 2010 giocando le 3 partite in cui \u00e8 coinvolta la propria nazionale. Nei Mondiali 2014, dopo aver giocato all'esordio in Svizzera-Ecuador (2-1), nella seconda partita del girone contro la Francia (2-5) subisce un trauma facciale a causa di uno scontro di gioco con Olivier Giroud e i medici decidono di farlo ritornare a casa. Viene convocato per l'europeo del 2016 in Francia, dove per\u00f2 non gioca alcuna partita. Al termine dell'europeo decide di lasciare la nazionale rossocrociata.\nStatistiche.\nPresenze e reti nei club.\n\"Statistiche aggiornate al 14 2019.\""}
{"id": "1940123", "revid": "663330", "url": "https://it.wikipedia.org/wiki?curid=1940123", "title": "Alex Jennings", "text": "Biografia.\nStudi\u00f2 teatro all'universit\u00e0 di Warwick dove si laure\u00f2 nel 1978; la sua carriera artistica cominci\u00f2 nel 1985. Molto attivo in campo teatrale, ha collaborato di frequente con la Royal Shakespeare Company, per cui ha interpretato ruoli principali in allestimenti di grande rilievo, tra cui i ruoli degli eponimi protagonisti in \"Peer Gynt\", \"Riccardo II\" ed \"Amleto\". Apprezzato interprete dell'opera di Shakespeare, Ibsen e Wilde, Jennings ha recitato anche in diversi musical e operette, tra cui \"Candide\", \"The Light in the Piazza\", \"Charlie e la fabbrica di cioccolato\" e \"My Fair Lady\", per cui ha vinto il Laurence Olivier Award al miglior attore in un musical nel 2003. \nNel corso della sua carriera, Jennings ha vinto anche il Laurence Olivier Award alla miglior performance in una commedia per \"Too Clever by Half\" (1988) e al Miglior attore per \"Peer Gynt\" (1997). \u00c8 diventato famoso al pubblico mondiale recitando nel ruolo del Principe Carlo del Galles, nel film \"The Queen - La regina\" nonch\u00e9 il Principe Edoardo, duca di Windsor, nella serie televisiva \"The Crown\".\nDoppiatori italiani.\nNelle versioni in italiano delle opere in cui ha recitato, Alex Jennings \u00e8 stato doppiato da:"}
{"id": "1940124", "revid": "18446066", "url": "https://it.wikipedia.org/wiki?curid=1940124", "title": "11-17-70", "text": ""}
{"id": "1940126", "revid": "18446084", "url": "https://it.wikipedia.org/wiki?curid=1940126", "title": "17 - 11 - 70", "text": ""}
{"id": "1940128", "revid": "287204", "url": "https://it.wikipedia.org/wiki?curid=1940128", "title": "Tuathal Maelgarb", "text": ""}
{"id": "1940132", "revid": "278954", "url": "https://it.wikipedia.org/wiki?curid=1940132", "title": "Atletica leggera alla IV Olimpiade", "text": ""}
{"id": "1940137", "revid": "1305772", "url": "https://it.wikipedia.org/wiki?curid=1940137", "title": "Peter Altenberg", "text": "Fu una figura fondamentale per la nascita del primo modernismo nella capitale austriaca.\nBiografia.\nNacque con il nome di Richard Engl\u00e4nder il 9 marzo 1859. Il nome \"Altenberg\" deriva da una piccola cittadina sulle rive del Danubio. A quanto si dice scelse il nome \"Peter\" in onore di una giovane donna che ricorda come un amore non corrisposto (questo era stato il suo soprannome). Sebbene cresciuto in una famiglia ebraica della classe media, Altenberg si separ\u00f2 dalla sua famiglia d'origine, rinunciando sia agli studi giuridici sia a quelli di medicina, abbracciando lo stile di vita \"boh\u00e9mien\". Coltivava un aspetto e una calligrafia femminili, vestiva una mantellina, sandali e un cappello a larghe tese e disprezzava la mascolinit\u00e0 del \"macho\".\nAlla fine del secolo, quando Vienna era il maggior centro della cultura e delle arti moderne, Altenberg aveva un ruolo molto influente nel movimento artistico e letterario conosciuto come \u201cGiovane Vienna\u201d. Era un contemporaneo di Karl Kraus, Gustav Mahler, Arthur Schnitzler, Gustav Klimt e Adolf Loos, con il quale ebbe una relazione di amicizia molto stretta. Oltre ad essere un poeta e uno scrittore di molte lettere, scrisse racconti, prose e saggi.\nDivenne molto conosciuto a Vienna dopo la pubblicazione di un libro che raccoglieva frammentarie osservazioni sulle donne e i bambini nelle ordinarie attivit\u00e0 che si svolgevano nelle strade. Dato che molte delle sue opere furono scritte mentre frequentava bar e sale da caff\u00e8 viennesi, Altenberg \u00e8 anche ricordato come un poeta di cabaret o di sale da caff\u00e8. Preferiva il Caf\u00e9 Central, presso il quale si faceva persino consegnare la posta.\nI detrattori di Altenberg (molti dei quali antisemiti) sostenevano che fosse dipendente da droghe e un donnaiolo. Girava anche voce che Altenberg avesse problemi di alcolismo e che soffrisse di una malattia mentale. Tuttavia gli ammiratori lo consideravano un individuo molto creativo, con un grande senso estetico della natura e della bellezza femminile. \u00c8 nota la sua vasta collezione di fotografie e ritratti di giovani donne e quelle che lo conobbero bene (come la figlia del suo editore) scrissero della sua adorazione per le giovani donne.\nAltenberg non fu mai uno scrittore di successo, ma pot\u00e9 godere dei benefici di una discreta notoriet\u00e0. Alcuni componimenti poetici aforistici scritti sul retro di cartoline e ritagli di carta furono trasposti in musica dal compositore Alban Berg. Nel 1913, \"Five songs on picture postcard texts by Peter Altenberg\" fu eseguito per la prima volta a Vienna. Il pezzo cre\u00f2 scompiglio e la sua esecuzione venne sospesa: un'esecuzione completa del lavoro non si ebbe fino al 1952.\nEra costantemente a corto di denaro, ma abile nel farsi amici, coltivando protettori e convincendo altri a pagare per i suoi pasti, il suo champagne e persino il suo affitto, per il quale era spesso in ritardo. Ripagava i debiti con il suo talento, il suo spirito e il suo charme. Molti accademici sostengono che lui sia stato \u201cil boh\u00e9mien dei boh\u00e9mien\u201d.\nMolte opere di Altenberg furono pubblicate solo in tedesco e, al di fuori dei brani da antologia, sono di difficile reperimento. Gran parte di esse rimane nelle biblioteche universitarie e nelle collezioni private.\nAltenberg, che non si spos\u00f2 mai, mor\u00ec l'8 gennaio 1919, all'et\u00e0 di 59 anni. Fu seppellito nel cimitero centrale di Vienna."}
{"id": "1940143", "revid": "253269", "url": "https://it.wikipedia.org/wiki?curid=1940143", "title": "Roger Allam", "text": "Biografia.\nRicordato come uno dei pi\u00f9 apprezzati attori shakespeariani della sua generazione, Roger Allam si un\u00ec alla Royal Shakespeare Company nel 1981 e, nel corso degli anni, ricopr\u00ec molti dei grandi ruoli del repertorio, tra cui Mercuzio in \"Romeo e Giulietta\", Oberon in \"Sogno di una notte di mezza estate\", Benedetto in \"Molto rumore per nulla\", Macbeth in \"Macbeth\", Prospero ne \"La Tempesta\" e Sir John Falstaff nell\"'Enrico IV, parte I\" e \"II\", per cui vinse il Laurence Olivier Award al miglior attore nel 2011.\nNel 2001 Allam aveva gi\u00e0 vinto il Laurence Olivier Award per la sua performance in Privates on Parade alla Donmar Warehouse di Londra e nel corso della sua carriera ha ricoperto altri ruoli di rilievo in importanti opere teatrali del repertorio moderno di Anton \u010cechov, Tom Stoppard, Yasmina Reza e Caryl Churchill. Con la Royal Shakespeare Company aveva recitato anche nella prima del musical \"Les Mis\u00e9rables\", originando il ruolo dell'ispettore Javert; nel corso della sua carriera recit\u00f2 in altri due musical, \"La Cage aux Folles\" e \"City of Angels\", per cui fu candidato al Laurence Olivier Award al miglior attore in un musical.\nAttivo anche in campo cinematografico, Allam ha recitato in numerosi film, tra cui \"The Queen - La regina,\" \"V per Vendetta,\" \"Pirati dei Caraibi - Oltre i confini del mare\" e \"The Lady in the Van\".\n\u00c8 sposato con l'attrice Rebecca Saire, con cui ha avuto due figli, William e Thomas."}
{"id": "1940144", "revid": "962319", "url": "https://it.wikipedia.org/wiki?curid=1940144", "title": "Uragano Gustav", "text": "L'uragano Gustav \u00e8 il settimo ciclone tropicale e il secondo uragano maggiore della stagione degli uragani atlantici 2008. Si \u00e8 formato la mattina del 25 agosto 2008 a 420 chilometri da Port au Prince, Haiti; \u00e8 passato a tempesta tropicale gi\u00e0 nel pomeriggio ed \u00e8 diventato uragano il giorno successivo.\nStoria.\nIl 25 agosto 2008 una perturbazione nelle Antille form\u00f2 delle bande ricurve che, unendosi, formarono l'occhio ciclonico. Il Centro Uragani statunitense lo ha classificato come depressione tropicale e ha inviato un aereo specializzato in caccia agli uragani indagare. Il sistema ha registrato venti tranne che nei quadranti sud est e sud ovest e le informazioni inviate dall'aereo hanno confermato che la depressione tropicale si \u00e8 trasformata in tempesta tropicale, designato con il nome di \"Gustav\".\nIl 26 agosto del 2008 un altro aereo specializzato ha registrato venti intorno ai 150\u00a0km/h, valore tipico di un uragano. Il 7 settembre l'ambasciatore giamaicano negli Stati Uniti, Anthony Johnson pronunci\u00f2 un discorso al Robert F. Kennedy Memorial Stadium di Washington nel quale chiedeva ai giamaicani della diaspora immigrati negli USA di contribuire al National Disaster Recovery Fund, finalizzato a raccogliere fondi per sostenere la sanit\u00e0 e la scuola pubblica del loro paese di origine."}
{"id": "1940150", "revid": "1318658", "url": "https://it.wikipedia.org/wiki?curid=1940150", "title": "Ducato di Gaeta", "text": "Il ducato di Gaeta \u00e8 stato una piccola repubblica marinara nata nel IX secolo e annessa al regno di Sicilia nel 1140 che aveva come capitale la citt\u00e0 di Gaeta.\nLe origini.\nNacque nei primi anni del IX secolo come una comunit\u00e0 locale; inizi\u00f2, poi, a crescere come potentato autonomo bizantino, in lotta con Longobardi e Saraceni fino ad acquisire una completa autonomia dall'Impero Romano d'Oriente.\nLe origini del ducato di Gaeta sono da ricercare nella complessa situazione politica dell'area: piccolo agglomerato di pescatori nel IV e V secolo d.C., Gaeta si svilupp\u00f2 grazie ai primi gruppi di fuggiaschi che, a seguito della guerra greco-gotica (535-553) e della conquista longobarda del Mezzogiorno (570), abbandonarono le localit\u00e0 costiere romane di Formia e, secondariamente, Minturno, per cercare riparo sul promontorio di Gaeta, generando il \"castrum Caietanum\". Questa ubicazione garantiva una maggiore protezione, consentendo al tempo stesso collegamenti migliori, via mare, con Roma, Napoli e Costantinopoli.\nDal VI secolo il \"castrum\" crebbe demograficamente mentre si spopolavano le citt\u00e0 romane. L'origine del ducato si ebbe nei primi decenni del IX secolo, quando la citt\u00e0 acquis\u00ec l'autonomia da Costantinopoli, alla quale si era legata a seguito del tentativo papale di annetterla nei propri domini. Pur dipendendo dal potere centrale, la lontananza della capitale Bizantina permetteva un'indipendenza di fatto. I Longobardi inizialmente non interferirono, lasciando libera dalla loro sovranit\u00e0 parte della costa compresa tra i monti Aurunci, il fiume Garigliano e il mar Tirreno.\nIl IX secolo determin\u00f2 l'inizio della documentazione su Gaeta, parte del cui territorio costituiva uno dei grandi patrimoni fondiari della Chiesa, governato da un rector che lo amministrava nell'interesse del papato. La fonte principale per la storia di Gaeta, durante il periodo ducale, \u00e8 costituita dal \"Codex diplomaticus Caietanus\", una pubblicazione che raccoglie i documenti relativi a Gaeta e al territorio circostante.\nIl titolo di ipato, attestato nel IX secolo in riferimento ai signori di Gaeta, aveva origine bizantina e corrispondeva al latino \"consul\". Nel 778, Gaeta fu quartiere generale da cui il patrizio di Sicilia diresse la campagna contro i Saraceni che tentavano di occupare la Campania. Gi\u00e0 nell'810 si ebbe la formazione di una flotta gaetana. Nelle carte Gaeta era citata come \"castrum\" fino all'867, indi aument\u00f2 la sua importanza tanto da essere denominata civitas. A Formia venne realizzata una \"domusculta\" da papa Zaccaria per arginare l'espansionismo gaetano. Il patrimonio gaetano fu rinominato \"Patrimonium Traiectanum\", e il rettore si pose nel \"castrum Leopolis\".\nLa repubblica marinara di Gaeta.\nInizio della dinastia greca.\nIl primo console di Gaeta riconosciuto \"de facto\", Costantino di Gaeta, fu inizialmente vassallo bizantino di Andrea II di Napoli, insieme al padre, il conte Anatolio. Con l'acquisizione di una sempre pi\u00f9 marcata autonomia, Costantino, con suo figlio Marino I associato al governo, difese la citt\u00e0 dagli attacchi dei pirati saraceni ed eresse fortificazioni, costruendo mura e castelli. Nell'849 si adoper\u00f2 fattivamente per la costituzione della Lega Campana, protagonista della leggendaria battaglia di Ostia per la difesa di Roma.\nFu proprio con Costantino e con il duca Marino I che Gaeta inizi\u00f2 a legiferare e a battere una propria moneta, coniando il \u201cfollaro\u201d; ci\u00f2 mostrava che la citt\u00e0 godeva di una indipendenza di fatto. Inizi\u00f2 cos\u00ec il periodo della repubblica marinara di Gaeta, che dur\u00f2 sino al 1140, quando il ducato fu compreso nel regno di Sicilia. Il concetto di \"repubblica marinara\" non \u00e8 antico, ma nacque con la storiografia ottocentesca, che indic\u00f2 con tale nome le citt\u00e0 che godevano di un'indipendenza di fatto (come Amalfi e Gaeta) - a volte poi trasformata in indipendenza anche giuridica - e che basavano la propria libert\u00e0 sulla navigazione e sul commercio mediterraneo.\nL'ascesa dei Docibile.\nCostantino di Gaeta venne rimosso, con ogni probabilit\u00e0 violentemente, da Docibile I, che istitu\u00ec una dinastia e conferm\u00f2 l'indipendenza di fatto di Gaeta. \nLa dinastia dei Docibile si impegn\u00f2 per far progredire Gaeta mediante opere e alleanze. Un\u00ec le forze con i suoi vicini cristiani e con il papa contro i pirati musulmani. Ostent\u00f2 un imponente palazzo e accrebbe il prestigio e la ricchezza della citt\u00e0. I Docibili resero Gaeta indipendente da Napoli e respinsero con una politica risoluta le stesse mire espansionistiche del Papato verso il Ducato.\nIndicativa in tal senso l'azione politica e militare messa in atto con estrema decisione da Docibile I di Gaeta allorquando, nell'880, papa Giovanni VIII, fautore di una vigorosa politica anti-saracena, gli revoc\u00f2 la sua concessione di Traetto (\"patrimonium\" della Chiesa), per assegnarla a Pandenolfo di Capua. Pandenolfo, forte del nuovo territorio, lanci\u00f2 attacchi verso i territori del ducato gaetano; per ritorsione, Docibile scaten\u00f2 contro il territorio papale di Fondi truppe saracene provenienti da Agropoli, lasciandole stabilire nei pressi di Itri. Il papa accett\u00f2 cos\u00ec di restituire Traetto a Docibile. La sigla di questo accordo scaten\u00f2 un attacco saraceno a Gaeta stessa, in cui molti Gaetani furono uccisi. Dopo un accordo di pace, i Saraceni eressero un insediamento fortificato, \"rib\u0101\u1e6d\", sulla foce del fiume Garigliano nel \"patrimonium Traiectum\". I Saraceni da tale campo base divennero una spina nel fianco per il Papato, per la Terra di San Benedetto, per Gaeta e Capua.\nIn questo particolare contesto storico Giovanni I di Gaeta e suo figlio Docibile II, guidati anch'essi dall'intento di preservare l'indipendenza del ducato, parteciparono nel 915 a una nuova Lega Cristiana in funzione anti-saracena, formata dal papa e da altri principi del Sud Italia, sia longobardi che bizantini. Proprio allora il papa Giovanni X, conferm\u00f2 ai signori di Gaeta la concessione del \"Patrimonium Traiectanum\" e della \"Terra et civitas Fundana\". Rispose all'appello del papa anche il marchese del Friuli Berengario, a quel tempo re d'Italia e lo stesso Impero romano d'Oriente, il quale contribu\u00ec inviando un forte contingente sotto lo \"strategos\" di Bari Niccol\u00f2 Picingli; papa Giovanni X in persona guidava le sue truppe provenienti dal Lazio e dalla Toscana.\nDopo diverse sconfitte subite nel Lazio settentrionale e centrale, i musulmani si ritirarono a Traetto, la loro roccaforte principale sul Garigliano. L'assedio, meglio conosciuto come la storica battaglia del Garigliano, inizi\u00f2 nel giugno 915. L'esercito della Lega Cristiana, al comando di papa Giovanni X e di Alberico, marchese di Camerino e duca di Spoleto, scese verso il Garigliano accampandosi sulla riva destra del fiume, stringendo i Saraceni (il cui capo pare rispondesse al nome di Alliku) in una tenaglia, mentre la flotta bizantina di Niccol\u00f2 Picingli, fiancheggiata dalle navi di Napoli, di Gaeta e di Roma, sbarrava inesorabilmente la strada del mare.\nLa battaglia dur\u00f2 oltre tre mesi fino alla vittoria della Lega Cristiana. Il covo dei Saraceni, rovina di tanta parte d'Italia, era definitivamente distrutto e la penisola italica compresa Roma era salva dal pericolo dell'invasione.\nI Saraceni furono quindi definitivamente espulsi dal Lazio e dalla Campania, anche se le scorrerie navali continuarono per oltre un secolo.\nGaeta nominalmente rimase territorio bizantino fino alla met\u00e0 del X secolo. A seguito della sua partecipazione alla battaglia del Garigliano, Giovanni I di Gaeta pot\u00e9 disporre di un dominio che da Fondi giungeva sino al Garigliano e ricevere il titolo di \"patricius\" da Bisanzio, che concesse alla sua famiglia il rango ducale.\nDocibile II (morto nel 954) fu il primo che si pot\u00e9 fregiare, dal 933, della dignit\u00e0 di \"dux\". Lo stesso Docibile per\u00f2 suddivise il territorio nominando il suo secondogenito Marino duca di Fondi. La nascita del Ducato di Fondi fu il primo passo verso il frazionamento del territorio ducale indebol\u00ec il potere della famiglia. Al termine del processo d'incastellamento (secc. X-XI) il ducato di Gaeta comprendeva nove \"castra\": Campello, Castro Argento (presso Minturno), Le Fratte, Itri, Maranola, Sperlonga, Spigno, Suio e Vetera (oggi del tutto scomparso) e le citt\u00e0 di Gaeta e Traetto.\nIl declino dei Docibile.\nNel 962, Gaeta si sottomise a Pandolfo Testadiferro, il longobardo principe di Capua. Nel 976, il ducato divenne vassallo di Ottone II di Sassonia e del Papa, cos\u00ec la sua sottomissione pass\u00f2 dall'Impero d'Oriente a quello d'Occidente.\nGaeta diminu\u00ec in importanza tra il X e l'XI secolo. Nel 1012, una difficile successione l'indebol\u00ec ulteriormente: Giovanni IV mor\u00ec, lasciando un figlio Giovanni V, avuto con la moglie Sichelgaita, sorella di Sergio IV di Napoli. Giovanni V, sua nonna Emilia e i suoi zii Leone I e Leone II entrarono in conflitto per il potere. La situazione si risolse nel 1025 quando Giovanni V, riparatosi nel frattempo da Sergio di Napoli, riprese il controllo del ducato con l'aiuto dei Normanni. Questo irrit\u00f2 Pandolfo IV di Capua che dichiar\u00f2 guerra e conquist\u00f2 Gaeta nel 1032.La dinastia dei Docibili non avrebbe mai pi\u00f9 recuperato il territorio.\nDinastia longobarda.\nGaeta venne conquistata dai longobardi nel 1032. Nel 1038, Pandolfo di Capua, divenuto Pandolfo I di Gaeta, venne deposto da Guaimario IV di Salerno. Guaimario non regn\u00f2 personalmente sul ducato per molto tempo, lasciando il potere al mercenario normanno Rainulfo Drengot. Alla morte di Rainulfo, tuttavia, i gaetani scelsero come duca il longobardo Atenolfo, conte di Aquino.\nSotto Atenolfo e suo figlio, Atenolfo II, Gaeta rimase praticamente indipendente, ma Riccardo I, principe di Capua e suo figlio Giordano ne presero possesso nel 1058 e di nuovo nel 1062. Nel 1064, i longobardi furono espulsi e fu inaugurata la dinastia normanna: Guglielmo di Montreuil, prese il suo posto e spos\u00f2 la vedova del longobardo Atenolfo I, Maria, figlia di Pandolfo I.\nIl ruolo politico femminile nel ducato di Gaeta \u00e8 stato significativo.\nDinastia normanna.\nLa dinastia normanna comprese vari duchi provenienti da famiglie di rilievo locale, soprattutto normanne, fino al 1140.\nAll'inizio del XIII sec. a Gaeta si era istituito un regime di tipo comunale, con uno \"iudex\" e alcuni \"consules\" di nomina annuale, che, pur rispettando l'autorit\u00e0 del duca normanno, deteneva per intero il controllo sulla politica interna ed estera.\nDal 1067 o 1068 al 1091, il potere fu tenuto dalla casata Ridello, a partire da Goffredo Ridello. Nel 1103, Guglielmo di Blosseville conquist\u00f2 la citt\u00e0. Due anni pi\u00f9 tardi il ducato venne sottomesso da Riccardo II della stirpe normanna dei dell'Aquila.\nNel 1140 Gaeta fu annessa al regno di Sicilia alla morte di Riccardo III che lasci\u00f2 i suoi possedimenti al re Ruggero II.\nCommerci.\nAll'epoca del suo massimo splendore, la repubblica di Gaeta intratteneva commerci con le pi\u00f9 importanti citt\u00e0 italiane, le navi arrivavano fino a Costantinopoli e in Siria e aveva numerosi consolati in Barberia (attuali Libia, Tunisia, Algeria e Marocco). Dopo la fine dell'indipendenza continu\u00f2 a commerciare olio e grano con Roma, la Sicilia e la Sardegna.\nArte.\nTratto caratterizzante dell'arte gaetana nel periodo del ducato fu la commistione di elementi di tradizioni artistiche diverse, principalmente bizantini, islamici e romanici."}
{"id": "1940154", "revid": "1898731", "url": "https://it.wikipedia.org/wiki?curid=1940154", "title": "Regole del go", "text": "Regole del go\nRegole in breve.\nLe regole del go possono essere riassunte come segue:\nA partita conclusa \nA livello pratico ci sono delle leggere varianti alle suddette regole che per\u00f2 non ne cambiano il contenuto.\nLa principale di queste varianti consiste nel gioco con handicap per equilibrare la disparit\u00e0 di livello dei due giocatori.\nRegole dettagliate.\nMateriale di gioco.\nLa scacchiera (\"goban\" in giapponese) \u00e8 un \"reticolo\" di 19 per 19 linee formanti 361 intersezioni.\nI principianti giocano spesso su goban pi\u00f9 piccoli (13\u00d713 o 9\u00d79), senza cambiare le rimanenti regole del gioco.\nUn goban regolamentare 19\u00d719 appare cos\u00ec:\nLe pedine, o meglio, \"pietre\" (\"go-ishi\" in giapponese) sono bianche e nere, poich\u00e9 \u00e8 il nero che inizia il gioco e le intersezioni del goban sono 361, tradizionalmente i set sono composti da 181 pietre nere e 180 bianche. Difficilmente un gioco si conclude con l'uso di tutte le pietre.\nSolitamente le pietre vengono messe in ciotole (\"go-ke\" in giapponese), una per giocatore. \nIl coperchio delle ciotole, capovolto, viene usato per mettere da parte le pietre uccise durante la partita.\nModalit\u00e0 di gioco.\nIl go si gioca tra due giocatori. Un giocatore utilizza le pietre nere, l'altro le pietre bianche.\nAll'inizio della partita il goban \u00e8 vuoto. La partita viene cominciata dal Nero.\nNel caso di gioco con handicap sul goban ci sono gi\u00e0 le pietre nere di handicap e comincia Bianco \n(si veda oltre per maggiori spiegazioni sulla partita con handicap).\nI giocatori giocano effettuando le mosse alternandosi. \nUna mossa consiste nel posare una pietra del proprio colore su una intersezione libera del goban\n(comprendente pure le intersezioni presenti sul bordo o negli angoli).\nUna volta posata la pietra questa non cambia pi\u00f9 la posizione, salvo essere tolta dal goban in caso di cattura.\nUn giocatore pu\u00f2 anche rinunciare alla propria mossa o abbandonare la partita quando sarebbe il suo turno di giocare.\nLe pietre dello stesso colore che sono direttamente adiacenti (seguendo le linee orizzontali e verticali del reticolo di linee)\nsono dette collegate e formano un gruppo.\nSi dicono \"libert\u00e0\" le intersezioni libere immediatamente adiacenti al gruppo. Quando un gruppo (eventualmente formato da un'unica pietra) non ha pi\u00f9 libert\u00e0, allora muore, viene tolto dal \"goban\" e le pietre messe da parte per il conteggio finale, dandole al giocatore avversario.\nEsempi:\nKo.\nPer evitare che una situazione si ripeta all'infinito, la regola del \"ko\" (una parola giapponese indicante l'\"eternit\u00e0\") impedisce di effettuare una mossa che ricrei una posizione gi\u00e0 vista nel corso della partita.\nA livello pratico la regola si applica quasi esclusivamente nei casi \nin cui una pietra (solo una) sia appena stata catturata e la pietra\ncatturante abbia una sola libert\u00e0 (quella dell'intersezione lasciata libera dalla pietra catturata).\nSe la mossa che consiste nel catturare tale pietra porta ad una situazione precedente, allora si tratta di un Ko e la mossa \u00e8 vietata. Il giocatore deve dunque giocare altrove, il che crea una modifica nella situazione sul goban. Se l'avversario non \"chiude\" il Ko (collegando la pietra ad un gruppo) allora \u00e8 di nuovo lecito catturare tale pietra.\nIl Ko ha come effetto di rendere una situazione locale (quella nei pressi delle pietre coinvolte nel Ko) fortemente dipendente dalla situazione globale sul terreno di gioco. I due giocatori, per vincere il Ko, sono in effetti condotti a giocare delle mosse che obbligano (per la loro importanza tattica o strategica) l'avversario a giocare la propria risposta lontana dal Ko. Ci\u00f2 avviene fino a quando l'importanza di questa mossa \u00e8 maggiore all'importanza di vincere il Ko stesso.\nSuicidio.\nQuando si posa una pietra, si guarda anzitutto alle libert\u00e0 dei gruppi avversari adiacenti all'intersezione.\nSe uno o pi\u00f9 di questi perdono la loro ultima libert\u00e0, allora vengono tolti (catturati, uccisi) e in tal modo lasciano libere le intersezioni fino ad allora occupate.\nSe non viene ucciso alcun gruppo avversario, allora si contano le libert\u00e0 del gruppo al quale apparterrebbe la pietra posata (eventualmente la pietra stessa). \nSe tale gruppo perdesse l'ultima libert\u00e0, allora la mossa \u00e8 considerata \"suicida\" ed \u00e8 pertanto vietata.\nConclusione della partita.\nSe i due giocatori \"passano\" il proprio turno uno dopo l'altro, allora la partita si conclude.\nLe pietre prigioniere (quelle rimaste sul goban, ma che non possono evitare di essere uccise) vengono ritirate come se fossero state uccise nel corso della partita.\nLa maggior parte dei regolamenti prevede che in caso di disaccordo sullo status (morto o vivo) di un gruppo, si continui a giocare fino a quando i giocatori non trovano un accordo (p.es. davanti l'evidenza che il gruppo in discussione \u00e8 stato veramente ucciso).\nLe regole giapponesi hanno tuttavia una lunga lista di precedenti che si riferiscono a partite di torneo. Ci\u00f2 \u00e8 di semplice interesse aneddotico per la maggior parte dei giocatori.\nDopo aver tolto dal goban le pietre \"morte\", si contano i punti per determinare il vincitore.\n\u00c8 vincitore colui che occupa/controlla la maggioranza delle intersezioni del goban. Ci sono due metodi (tra di loro praticamente equivalenti) per effettuare tale conteggio.\nIl metodo giapponese, detto \"del territorio\", prevede che\nciascun giocatore conti le intersezioni libere che ha circondato.\nCi\u00f2 avviene dopo aver posato sul territorio avversario le pietre che gli sono state catturate (e che sono state messe da parte durante la partita o dopo la conclusione della partita).\nNel metodo cinese, detto \"della superficie\", i prigionieri e morti non contano (e pertanto non \u00e8 necessario metterli da parte durante la partita). Si contano invece oltre alle intersezioni circondate anche le proprie pietre rimaste sul goban dopo la \"pulizia\" di fine partita.\nHandicap e komi.\nPer permettere a due giocatori di differente bravura di giocare una partita equilibrata, si pu\u00f2 dare un vantaggio al giocatore pi\u00f9 debole. Quest'ultimo, che gioca con \"nero\", beneficia di alcune pietre posizionate sul goban prima di cominciare la partita.\nHandicap.\nLe pietre di vantaggio concesse al giocatore pi\u00f9 debole sono posizionate abitualmente su\ndelle intersezioni determinate, dette \"hoshi\".\nSu un goban 19\u00d719, si tratta dei nove punti seguenti:\nNero pu\u00f2 posizionare da due a nove \"pietre di handicap\" a seconda del divario tra la capacit\u00e0 dei due giocatori.\nSe la differenza non \u00e8 che di una sola pietra di handicap, allora significa che Nero comincia la partita.\nSi ritiene che ad ogni pietra di handicap corrisponda un vantaggio medio di circa 10 punti (nel conteggio finale).\nCominciare la partita con Nero (equivalente ad 1 pietra di handicap) d\u00e0 convenzionalmente un vantaggio di 5-6 punti.\nKomi.\nQuando la partita si svolge tra giocatori dello stesso livello, colui che comincia (Nero) beneficerebbe di un vantaggio sistematico. \nPer secoli si \u00e8 giocato senza compensare tale squilibrio (salvo alternare i colori tra una partita e l'altra). A partire dall'inizio del XX secolo il problema \u00e8 diventato sempre di maggiore importanza, al punto che si \u00e8 deciso di attribuire al bianco un punteggio da aggiungere a fine partita per compensare tale svantaggio e questi punti supplementari compensatori vengono chiamati \"komi\" (solo nelle partite alla pari, in quelle con handicap la cosa non ha senso perch\u00e9 il giocatore pi\u00f9 forte parte gi\u00e0 in condizione di inferiorit\u00e0). Il valore dell'iniziativa del nero \u00e8 stato stimato inizialmente in quattro punti e mezzo, ma quasi subito aumentato a cinque punti e mezzo. Il komi \u00e8 rimasto invariato per decenni, ma negli ultimi anni la tendenza si \u00e8 spostata verso un incremento di questo Komi perch\u00e9 molti giocatori dichiaravano di continuare comunque a preferire il nero. Dopo il 2000 si \u00e8 progressivamente passati ad un komi di sei punti e mezzo in Giappone e Corea e addirittura sette punti e mezzo in Cina. Anche in Europa, si \u00e8 passati dal precedente komi di cinque punti e mezzo, a sei punti e mezzo. Il mezzo punto serve a garantire che non ci siano pareggi.\nConseguenze delle regole.\nAnche se non sono ufficialmente contemplate dalle regole, l'applicazione di queste porta ad alcune conseguenze che possono essere considerate come una sorta di \"regole derivate\". La principale di queste riguarda i concetti di \"vita e morte\". Quando un gruppo di pietre \u00e8 quasi completamente circondato da pietre avversarie e non ha possibilit\u00e0 di collegarsi ad altri gruppi vicini pu\u00f2 essere considerato \"vivo\" o \"morto\".\nUn gruppo \u00e8 \"vivo\" quando non pu\u00f2 in alcun modo essere catturato, anche se il giocatore avversario pu\u00f2 giocare per primo. Viceversa, si dice \"morto\" quando il giocatore che lo possiede non pu\u00f2 in alcun modo evitarne la cattura, anche se la mossa sta a lui.\nPer essere considerato \"vivo\" un gruppo deve aver formato almeno due \"occhi\", cio\u00e8 due spazi vuoti al suo interno circondati da pietre dello stesso colore e dove il giocatore avversario non pu\u00f2 giocare a causa della regola sul suicidio, se un gruppo possiede due occhi allora avr\u00e0 sempre almeno due libert\u00e0 che ne garantiranno in ogni caso la sopravvivenza.\nNell'esempio che segue i cerchietti rossi indicano gli occhi. Il gruppo nero in basso a destra \u00e8 chiaramente \"morto\", ma anche il gruppo nero in basso a sinistra \u00e8 \"morto\", infatti lo spazio libero indicato con X \u00e8 un \"falso occhio\", che pu\u00f2 essere eliminato da bianco senza violare la regola sul suicidio.\nIn alcuni rari casi si possono considerare \"vivi\" anche gruppi con meno di due occhi; tale situazione, chiamata \"seki\", si verifica quando due gruppi avversari contigui sono circondati da pietre avversarie in modo che condividano le stesse libert\u00e0. In questo caso si hanno situazioni in cui se uno qualsiasi dei giocatori giocasse nello spazio libero il suo avversario ne catturerebbe il gruppo. In questi casi normalmente la situazione di stallo si mantiene fino al termine della partita e le libert\u00e0 condivise non vengono contate come punti da nessuno dei giocatori.\nNell'esempio qui sotto i cerchietti rossi indicano le libert\u00e0 in comune, la situazione locale \u00e8 quindi in stallo."}
{"id": "1940165", "revid": "767487", "url": "https://it.wikipedia.org/wiki?curid=1940165", "title": "Piana della Morava", "text": "La Piana della Morava (in ceco \"Moravsk\u00e9 pole\", in tedesco \"Marchfeld\") \u00e8 una pianura dell'Europa centrale, estesa per circa 900 km\u00b2 e compresa tra la Bassa Austria, la Moravia meridionale e la Slovacchia occidentale, tra Vienna e Bratislava. \u00c8 attraversata dalla Morava fino al suo sbocco nel Danubio.\nOccupata nell'Alto Medioevo (500 circa) dai Longobardi (che la chiamavano \"Feld\"), il 26 agosto 1278 fu teatro della Battaglia di Marchfeld, dove Ottocaro II di Boemia fu sconfitto e ucciso da Rodolfo I d'Asburgo."}
{"id": "1940168", "revid": "178779", "url": "https://it.wikipedia.org/wiki?curid=1940168", "title": "AC Vallemaggia", "text": ""}
{"id": "1940170", "revid": "104458", "url": "https://it.wikipedia.org/wiki?curid=1940170", "title": "Marchfeld", "text": ""}
{"id": "1940172", "revid": "767487", "url": "https://it.wikipedia.org/wiki?curid=1940172", "title": "Moacyr Claudino Pinto", "text": "Carriera.\nClub.\nMoacir inizi\u00f2 la sua carriera professionistica nel 1956 nelle file del Flamengo in cui rimase fino al 1961 vincendo un Torneo Rio-San Paolo.\nNel 1961 si trasfer\u00ec in Argentina al River Plate, nel 1962 in Uruguay al Pe\u00f1arol di Montevideo e nel 1963 in Ecuador all'Everest e la stagione successiva al Barcelona di Guayaquil dove chiuse la carriera nel 1966.\nNazionale.\nMoacir con la Nazionale brasiliana conta 6 presenze e 2 reti, entrambe realizzate il 14 maggio 1958 in amichevole al Maracan\u00e3 di Rio de Janeiro contro la .\nL'esordio in Nazionale \u00e8 datato 11 giugno 1957 in amichevole sempre al Maracan\u00e3 contro il (2-1).\nFece parte dei convocati per i Mondiali 1958, vinti dal Brasile, ma non scese mai in campo durante il torneo."}
{"id": "1940174", "revid": "131358", "url": "https://it.wikipedia.org/wiki?curid=1940174", "title": "Moacir", "text": ""}
{"id": "1940175", "revid": "6923", "url": "https://it.wikipedia.org/wiki?curid=1940175", "title": "Demchugdongrub", "text": "Dal 1936 al 1940 fu imperatore del Mengjiang, Stato fantoccio creato dall'Impero giapponese nella Mongolia Interna. Durante questo periodo fu noto con il nome cinese di Xixian (\u5e0c\u8ce2).\nCollaborazionista giapponese, fu un sostenitore del panmongolismo.\nBiografia.\nOrigini.\nNato nella provincia di Chahar, nella Mongolia Interna, Demchugdongrub era il figlio unico di Namuzilewangchuke (\u90a3\u6728\u6d4e\u52d2\u65fa\u695a\u514b), capo della banda degli Xilin Gol (\u9521\u6797\u90ed\u52d2\u76df X\u012bl\u00edngu\u014dl\u00e8 m\u00e9ng) e Principe Prefetto nei territori a est del fiume Su'nile. La sua famiglia discendeva da Gengis Khan.\nDopo la morte di Namuzilewangchuke nel 1908, Demchugdongrub, all'et\u00e0 di sei anni, con l'approvazione dell'impero Qing eredit\u00f2 il titolo di \"Jinwang\" di suo padre. Studi\u00f2 numerose lingue, tra cui il mongolo, il mandarino e il manchu. Dopo la caduta della dinastia Qing nel 1912, Yuan Shikai modific\u00f2 il titolo di Demchugdongrub in \"Jinong\" (it. prefetto, responsabile) del Zhasakeheshiduling.\nDemchugdongrub venne nominato membro del Comitato Provinciale di Chahar nel 1929. Nel 1931 eredit\u00f2 la carica di capo della banda Xilin Gol.\nCollaborazione con il Giappone.\nNel febbraio 1936 i Giapponesi riorganizzano lo Stato Maggiore dell'Esercito mongolo (\u8499\u53e4\u519b\u603b\u53f8\u4ee4\u90e8) con Demchugdongrub alla sua testa e il giapponese Yamauchi come consulente, seguendo lo stesso processo con cui era nato l'Impero Manciuku\u00f2 quattro anni prima. Lo scopo della nuova entit\u00e0 politica era infatti unificare la Mongolia Interna (all'interno delle frontiere cinesi) ed Esterna (il cosiddetto Stato di Mongolia, in mano ad un governo filo-sovietico).\nL'8 dicembre 1937, il principe Demchugdongru dichiara l'indipendenza dalla Mongolia Interna come \"Mengjiang\", e firma gli accordi con il Manciuku\u00f2 e il Giappone. La capitale viene istituita dal Chan Pei, vicino Kalgan (attualmente Zhangjiakou), con un controllo del governo esteso sulla campagna circostante Hohhot. In seguito alla stipulazione dell'alleanza tra Mengjiang e Manciuku\u00f2, Pu Yi (ex-imperatore cinese, ora a capo del Manciuku\u00f2) concede il titolo di \"Jinong\" di Wude (\u6b66\u5fb7) a Demchugdongrub.\nIl 4 agosto 1941, il Mengjiang viene rinominato \"Federazione autonoma di Mongolia\" (Menggu Zizhi Bang, \u8499\u53e4\u81ea\u6cbb\u90a6). Sebbene lo Stato si rifaccia ufficialmente all'ideale del panmongolismo, la maggioranza dei cittadini \u00e8 di etnia cinese Han.\nLo Stato di Mengjiang scompare nell'autunno del 1945, con la sconfitta del Giappone contro gli Alleati, e viene in seguito conteso tra comunisti e nazionalisti cinesi durante la Guerra civile cinese, passando presto sotto il controllo delle truppe di Mao Zedong.\nCaduta.\nDopo la seconda guerra mondiale e il crollo della Federazione, Demchugdongrub visse a Pechino sotto la protezione del Kuomintang. Quando il Partito Comunista Cinese giunse a controllare l'intero paese, Demchugdongrub cerc\u00f2 di raggiungere la parte orientale della Mongolia e di stabilirvi un Governo autonomo nel mese di agosto 1949. Nel dicembre 1949, spinto dall'Esercito cinese, dovette rifugiarsi nella Repubblica Popolare Mongola. , fu poi catturato nel febbraio 1950 e deportato in Cina nel mese di settembre, venendo accusato di tradimento. Posto sotto sorveglianza, scrisse le sue memorie e fu graziato tredici anni pi\u00f9 tardi. Fino alla sua morte nel 1966 a Hohhot, lavor\u00f2 presso il Museo di Storia Nazionale della Mongolia."}
{"id": "1940177", "revid": "1714590", "url": "https://it.wikipedia.org/wiki?curid=1940177", "title": "L'io diviso", "text": "L'io diviso \u00e8 un saggio di psichiatria, considerato l'opera pi\u00f9 importante di Ronald Laing, psichiatra e filosofo scozzese. Edito in edizione originale nel 1955, il saggio \u00e8 stato tradotto in italiano nel 1969 da Einaudi con prefazione di Letizia Jervis Comba, poi ripubblicato nel 2010 con prefazione di Mario Rossi Monti.\nLa schizofrenia e l'io diviso.\nIntroduzione.\nLaing scrive \"The Divided Self\" a ventotto anni, per parlare del complesso fenomeno della schizofrenia. Egli sostiene che non si tratta solo di un disturbo psichico, ma della malattia del nostro tempo. Il concetto di normalit\u00e0 non esiste, perch\u00e9 molti uomini \"normali\" costruiscono falsi io per difendersi dalla realt\u00e0. \"Gli uomini di stato che vantano minacciosamente il possesso dell'arma finale sono di gran lunga pi\u00f9 pericolosi e pi\u00f9 estraniati dalla realt\u00e0, di molti ai quali \u00e8 stata applicata l'etichetta di psicotico\".\nLaing definisce schizoide una persona in cui l'esperienza esistenziale \u00e8 scissa nel rapporto con gli altri e nel rapporto con se stesso. \nLo psichiatra scozzese \u00e8 inoltre molto critico nei confronti dello \"standard\" psichiatrico.\nPer questo motivo critica Emil Kraepelin: fino a quando pretendiamo di ritenerci sani di mente, non possiamo aiutare il paziente schizofrenico.\nInsicurezza ontologica.\nUn altro concetto significativo che viene esposto, \u00e8 quello di \"insicurezza ontologica\": lo schizofrenico si sente in uno stato di continuo pericolo, e tutto ci\u00f2 che \u00e8 intorno a lui \u00e8 solo un elemento che decide se il pericolo \u00e8 maggiore o minore; l'insicurezza ontologica causa una sempre pi\u00f9 forte perdita di contatto con la realt\u00e0. In particolare possiamo distinguere tra:\nL'io dello schizofrenico si pu\u00f2 \"sentire fare a pezzi pure da una conversazione ordinaria\".\nLaing in particolare cita due casi, della signora R. e della signora D., molto diversi tra loro. La signora R. se si guardava allo specchio non riusciva a credere che lei fosse una persona, e riusciva a compiere delle azioni solo quando pensava di non essere sola. Mancava di \"autonomia ontologica\", cio\u00e8 per pensare di esistere aveva sempre bisogno di qualcuno che la convinceva che lei esistesse; appena mancava la presenza di qualcuno, lei pensava di non esistere pi\u00f9. La signora D. invece veniva risucchiata da una \"sub-identit\u00e0 estranea\", quella di sua madre; non poteva decidere da sola che persona diventare, ma il fatto di dover sembrare un altro la angosciava e le provocava scoppi d'ira. Secondo Laing anche questo disturbo \u00e8 comune (anche se in modalit\u00e0 e forme diverse) tra i \"normali\", quando i genitori dicono sempre al figlio o alla figlia che \u00e8 \"tale e quale suo/a padre/madre\", o cercano di \"obbligarlo\" a somigliare al padre o alla madre; questo comportamento, anche quando non provoca \"\"l'isolamento schizofrenico\", pu\u00f2 causare la \"rottura del senso della propria identit\u00e0\"\".\nIo corporeo ed io incorporeo.\nLa prima dissociazione che viene dall'insicurezza ontologica \u00e8 tra anima e corpo, cio\u00e8 tra \"parte corporea e parte incorporea dell'io\". Anche questo avviene pure tra i \"normali\": \"in un certo momento di stress, possono sentirsi dissociati dal proprio corpo, sentirsene in qualche misura staccati\". L'individuo che si sente distaccato dal proprio corpo, sente il proprio corpo \"come un oggetto tra i tanti oggetti del mondo\". L'io incorporeo, non partecipando pi\u00f9 a nessuna azione nel mondo, diventa un \"semplice osservatore\" di quello che succede al corpo, che pu\u00f2 al limite controllare o criticare. Per questa ragione spesso i pazienti schizofrenici non mostrano paura per la propria incolumit\u00e0 fisica.\nUn caso-limite \u00e8 quello di David, che Laing conobbe diciottenne. Gli insegnanti lo pensavano un \"allucinato\" perch\u00e9 portava un mantello e il bastone, e parlava per citazioni; il padre invece non aveva capito niente del suo disturbo, lo ammirava molto e pensava che somigliasse \"tutto a sua madre\" (morta quando lui era piccolo). David pensava che tutti erano come lui, degli attori, cos\u00ec gli veniva pi\u00f9 facile continuare a recitare la parte che pensava che sarebbe piaciuta a sua madre; non si sa pi\u00f9 dove avesse nascosto il suo \"vero io\", si vedeva soltanto \"ci\u00f2 che sua madre voleva che fosse\". David da un lato era tranquillizzato dal fatto che il \"falso io\" di sua madre proteggeva il suo vero io, e cercava sempre di essere il meno spontaneo possibile nel recitarlo, dall'altro era in una situazione pericolosa perch\u00e9 questo falso io lo stava \"invadendo\" completamente, e lo faceva comportare in modo femminile senza pi\u00f9 neppure accorgersene.\n\"L'individuo schizoide aspira ad essere onnipotente\" dentro il suo io, e il \"sistema del falso io\" serve a proteggere questo mondo segreto. L'io vero finisce per diventare disperato quando si accorge che \u00e8 impossibile continuare a vivere cos\u00ec, perch\u00e9 restando nascosto si sente inutile; restando nascosto \"si impoverisce sempre di pi\u00f9, finch\u00e9 l'individuo pu\u00f2 arrivare a sentirsi del tutto vuoto\". Appena si sente proprio \"morto\" dentro, l'io vero desidera di nuovo tornare nella realt\u00e0 esterna che aveva tanto disprezzato.\nL'io interiore e il sistema del falso io.\nSe l'io vero \u00e8 sentito come incorporeo, l'io corporeo e le sue esperienze sono \"il sistema del falso io\". Tra i \"normali\" questo sistema di difesa \u00e8 frequente nei momenti di crisi, per esempio in prigionia, dove la \"fuga psichica\" \u00e8 nel sogno, si tratta cio\u00e8 di una fuga interiore. A volte facciamo dei sogni di difesa anche quando la realt\u00e0 si mostra come pericolosa; nello schizoide per\u00f2 l'io, per potersi salvare dai pericoli del mondo, deve diventare per forza incorporeo, e deve sentire il mondo come irreale.\nLaing fa poi il paragone con Kafka, quando diceva che poteva entrare nella vita solo a prezzo di una terribile ansia: il soggetto schizofrenico non riesce pi\u00f9 a sopportarla, e si sente dunque vuoto, solo e misero interiormente. Non pu\u00f2 amare, non pu\u00f2 essere amato perch\u00e9 crede che pure il suo amore potrebbe distruggere gli altri, e l'unica cosa che pu\u00f2 fare \u00e8 auto-annientare se stesso, almeno cercare di farlo.\nLaing spiega come tutti portiamo una maschera, ma che lo schizoide sente il suo falso io come completamente estraneo, e non riesce neppure a controllarlo come invece riescono a fare i \"normali\".\nIl falso io pu\u00f2 recitare la parte di un familiare, e verso il quale l'io interiore pu\u00f2 provare anche odio; per questo spesso questa imitazione si trasforma in qualcosa di ridicolo.\nLa coscienza di s\u00e9.\nNel settimo capitolo Laing parla della coscienza di s\u00e9. Di solito questa sensazione \u00e8 unita alla paura di essere visti dagli altri, che possono scoprire i segreti dell'io vero; questa paura fa parte dell'insicurezza ontologica dello schizoide e non \u00e8 la semplice paura di essere scoperti del bambino quando ha fatto qualcosa per cui pu\u00f2 essere punito.\nLe funzioni della coscienza di s\u00e9 in questo stato sono due:\nLa gi\u00e0 detta spersonalizzazione e il nascondersi sono tecniche con cui lo schizofrenico si difende, in tanti modi.\nL'io \u00e8 tremendamente combattuto tra il desiderio di vivere una vita reale e la paura di essere annientato una volte diventato vivo. Il problema della sua vita \u00e8 la sua consapevolezza di s\u00e9, che distrugge tutte le sue cose belle (senso della gioia, della spontaneit\u00e0, ecc.).\nUltimi capitoli.\nCome in tutto il saggio, soprattutto nella terza e ultima parte Laing ricorda che tutte le manifestazioni schizofreniche descritte non sono per forza di persone in stato di psicosi, anche se possono in certi casi evolversi verso sviluppi psicotici.\nPer questa ragione spesso vengono citati scrittori e poeti che sono considerati in uno stato di salute mentale, anche se parlano della condizione schizofrenica nella loro vita o nel mondo. \nNel nono capitolo (il terz'ultimo) Laing parla degli sviluppi psicotici dell'individuo schizofrenico, che vede sempre pi\u00f9 allargarsi il sistema del falso io e si sente sempre pi\u00f9 morto. Per riappropriarsi della realt\u00e0, pu\u00f2 tentare varie operazioni.\nSecondo lo studioso, certe volte si parla di guarigioni di soggetti psicotici perch\u00e9 essi fingono di essere diventati sani: \u00e8 una maniera di uccidere il proprio io come forma di difesa dell'io stesso; se i falsi io hanno preso troppo campo, l'io vero pensa che \u00e8 meglio liberarsi del tutto di s\u00e9 stessi, fingendo anche una falsa guarigione. Ci sono per\u00f2 delle eccezioni: Maria, una sua giovane paziente che mostrava sintomi patologici come se avesse deciso di \"non esistere pi\u00f9\" (cambiava continuamente casa, conoscenti, non aveva amici e trattava i genitori come estranei, voleva non essere pi\u00f9 niente, aveva i primi sintomi di dissociazione), improvvisamente guar\u00ec, e fu aiutata anche dalla visione di un film italiano, \"La strada\". Identificandosi con la protagonista del film, che amava la sua vita anche se era un inferno di miseria e umiliazioni, Maria aveva arrestato momentaneamente il processo schizofrenico."}
{"id": "1940178", "revid": "827882", "url": "https://it.wikipedia.org/wiki?curid=1940178", "title": "Fran\u00e7ois Vatel", "text": "Biografia.\nI primi anni.\nNato a Parigi da famiglia di origini svizzere, a 15 anni inizi\u00f2 l'apprendistato nella pasticceria-gastronomia di propriet\u00e0 di Jehan Heverard, padrino di suo fratello.\nAl servizio di Fouquet.\nA 22 anni fu preso a servizio da Nicolas Fouquet, sovrintendente alle finanze del regno di Francia, durante la minore et\u00e0 di Luigi XIV. In questo periodo Vatel si specializz\u00f2 anche nell'organizzare feste e banchetti e, incaricato da Fouquet di provvedere all'inaugurazione del castello di Vaux-le-Vicomte si pensa, erroneamente, che cre\u00f2 per quell'occasione la ricetta della famosa crema chantilly. \nLa ricchezza di Fouquet gli consentiva di servire le portate in piatti d'oro massiccio il che, anche a detta dei cortigiani dell'epoca, aumentava di molto lo splendore delle prelibatezze che Vatel preparava per essere portate in tavola. \nFouquet stava per\u00f2 diventando un personaggio scomodo per lo stesso Luigi XIV, che intendeva liberarsi di ogni concorrente non solo a livello di potere ma anche a livello di splendore e ricchezza. Il re decise pertanto di arrestare Fouquet il 5 settembre 1661 con l'accusa di corruzione segregandolo in carcere a vita e sostituendolo nel suo ruolo politico e amministrativo con Jean-Baptiste Colbert.\nAl servizio del \"Gran Cond\u00e9\".\nTemendo di essere arrestato insieme a Fouquet, Fran\u00e7ois Vatel fugg\u00ec in Inghilterra, viaggiando anche attraverso le Fiandre. Fece ritorno in Francia quando, assieme agli altri domestici del palazzo, ebbe l'assicurazione del re che non sarebbe stato arrestato, ma anzi che sarebbe stato trasferito alla Reggia di Versailles e l\u00ec impiegato. \nA corte, Vatel viene assunto da Luigi II di Borbone-Cond\u00e9, principe di Cond\u00e9, venendo assegnato al castello di Chantilly, in onore del quale rinominer\u00e0 la crema sopracitata, in occasione della nomina del principe ad intendente generale del castello. \nNel 1663 il \"Gran Cond\u00e9\" lo nomin\u00f2 \"contr\u00f4leur g\u00e9n\u00e9ral de la Bouche\" (controllore generale dei pasti) della sua corte personale, rendendolo responsabile dell'acquisto e della fornitura delle vivande per i sontuosi pranzi del principe.\nNel 1671, dopo diversi anni di attesa e di importanti lavori di restauro sul suo castello, il principe di Cond\u00e9 (caduto in disgrazia dopo il suo ruolo nella Fronda del 1652 che aveva tentato di detronizzare Luigi XIV ancora bambino), si decise sull'orlo della bancarotta a riacquistare i favori del re. Per l'occasione venne organizzata una festa della durata di tre giorni e tre notti con tre sontuosi banchetti per ogni sera. Oltre a Luigi XIV, alla festa presero parte 3.000 membri della corte di Versailles e 600 tra cortigiani minori e servitori. La festa cost\u00f2 al principe 50.000 scudi ma gli valse il totale perdono del re oltre alla sua ammirazione per un cos\u00ec gradito omaggio. Vatel organizz\u00f2 tutta la festa in soli 15 giorni preparando menu elaborati e spettacolari per stupire la corte reale e ammaliarla con lo splendore di pietanze uniche.\nIl suicidio.\nLa sera di gioved\u00ec 23 aprile 1671, gli ospiti delle festivit\u00e0 rientravano al castello di Chantilly dopo una battuta di caccia durata l'intera giornata. Quella sera erano previsti un grande banchetto e fuochi d'artificio. Il giorno successivo, 24 aprile 1671, era un venerd\u00ec ed era perci\u00f2 necessario servire in tavola pesce fresco e molluschi. Vatel si era preoccupato che il pesce fosse pescato appena il giorno prima e che, durante la notte, viaggiasse dal porto di Boulogne sino a Chantilly, percorrendo ben 229\u00a0km nel tempo pi\u00f9 breve possibile. La consegna tuttavia sub\u00ec dei ritardi e in ogni caso il pescato non risult\u00f2 sufficiente per tutti gli invitati. Ben conosciuto per la dedizione assoluta al lavoro e la maniacale precisione Vatel, salito nella sua stanza, si suicid\u00f2 gettandosi contro la sua spada personale, appesa alla parete (secondo altre fonti si tagli\u00f2 le vene dei pols\u00ec). \nVatel si uccise perch\u00e9 si sentiva responsabile e colpevole fino al disonore, come confid\u00f2 a Gourville. Il corpo di Vatel venne frettolosamente e discretamente sepolto, per non disturbare i festeggiamenti in corso e il re in particolare. Secondo alcuni storici come Auguste Jal, coloro che seppero della morte di Vatel, per rispetto, esclusero il pesce dai banchetti e consumarono altro. All'epoca il suicidio era peccato mortale per la Chiesa e quindi il corpo non poteva essere seppellito in camposanto, mentre per il Regno di Francia era addirittura un illecito penale, e quindi non andava sepolto ma gettato insieme ai rifiuti. Tuttavia, si sa per certo, grazie alle carte d'archivio di Vineuil-Saint-Firmin, che il suo corpo fu sepolto e questo grazie all'indulgenza del re di Francia. Aveva solo 40 anni.\nCultura di massa.\nLa sua figura \u00e8 stata rappresentata nel film biografico \"Vatel\" uscito nel 2000 con la regia di Roland Joff\u00e9, con G\u00e9rard Depardieu che interpreta il ruolo del protagonista.\nUn riferimento al sucidio di Vatel \u00e8 presente nel romanzo \"Todo modo\" di Leonardo Sciascia."}
{"id": "1940179", "revid": "110157", "url": "https://it.wikipedia.org/wiki?curid=1940179", "title": "Giovanni Morandi", "text": "Biografia.\nSuo padre Pietro (1745 - 1815), allievo di padre Martini, era organista e maestro di cappella prima del Duomo di Pergola (dal 1763 al 1778) e quindi del Duomo di Senigallia (posto poi occupato dal figlio).\nNel 1804 spos\u00f2 Rosa Morolli, celebre cantante lirica e sua ex allieva, e la segu\u00ec nella fortunata carriera che tocc\u00f2 le principali citt\u00e0 del centro nord Italia e Parigi. I viaggi e i contatti con impresari, editori e compositori permisero a Giovanni di conoscere i pi\u00f9 diversi stili compositivi. Dopo la morte della moglie Rosa (1824) si stabil\u00ec definitivamente a Senigallia, dove istitu\u00ec una delle principali scuole di canto della regione e scrisse musica sacra per diversi monasteri.\nGiovanni Morandi fu un autore molto prolifico. Compose musica per organo, anzi \"per gli organi moderni\" come precisato nelle sue \"Raccolte di Sonate\", e centinaia di pezzi per voci e organo. La maggior parte delle sue opere furono pubblicate da Ricordi.\nSecondo alcuni critici le opere del Morandi sarebbero una imitazione, talvolta fin troppo scoperta, dei grandi operisti italiani (Rossini, Bellini, Donizetti e, fra gli stranieri, Mozart). Secondo altri storici, fu invece lo stesso Morandi a dare una spinta decisiva alla carriera di Rossini.\nL'episodio chiave \u00e8 raccontato nel libro \u201cIl teatro della Luna poi Angel dal Foco\u201d dello storico pergolese Sandro Sebastianelli, che riprende quanto scritto nel volume \"Gioacchino Rossini\" da Giuseppe Radiciotti.\n\"(\u2026) Nell'agosto del 1810 Rossini super\u00f2 brillantemente gli esami al Liceo di Bologna, ansioso di iniziare una brillante carriera artistica. Nello stesso anno i coniugi Morandi sostavano a Bologna per proseguire poi sino Venezia dove erano stati scritturati per gli spettacoli al famoso teatro S. Mois\u00e8. La madre di Rossini, sollecitata dal figlio, si rec\u00f2 dai Morandi che conosceva per fama e di persona essendo anche lei una cantante, per chiedere consigli e pareri affinch\u00e9 il figlio iniziasse subito la sua carriera.\"\n\"I Morandi assicurarono il loro pi\u00f9 vivo interessamento; proseguirono per Venezia e proposero all'impresario del S. Mois\u00e8 - che era il senigalliese Cavalli - la presentazione di un giovane compositore ancora ignoto, ma di rari talenti artistici e di sicuro affidamento. L'impresario accolse la proposta per la fiducia che aveva nei Morandi, i quali avvertirono Rossini di raggiungerli subito a Venezia, per la presentazione all'impresario gi\u00e0 disposto ad affidargli un incarico.\"\n\"Durante il suo soggiorno a Venezia, Rossini fu ospite dei generosi Morandi e Giovanni ha tramandato ai posteri il seguente episodio. Una sera Rossini torn\u00f2 a casa mesto e sconsolato, si chiuse nella sua camera e si sfog\u00f2 in pianto. Morandi sent\u00ec, entr\u00f2 e gli chiese il motivo di tanto sconforto. \u201cAlla prova con i protagonisti - rispose il musicista - essi protestarono di non cantare se non si fosse alleggerita la partitura che ritenevano tanto fragorosa da superare la loro voce in alcune scene\u201d. Il Morandi, esperto delle consuetudini teatrali e delle esigenze dei cantanti, lo consol\u00f2 proponendo di rivedere insieme la partitura e apportare le richieste modifiche senza alterare l'originalit\u00e0 della composizione. Era il libretto \u201cLa cambiale di matrimonio\u201d musicato in pochi giorni. Rossini acconsent\u00ec e la sera del 3 novembre 1810 l'opera ottenne un buon successo, anche per l'eccellente interpretazione di Rosa Morandi (\u2026)\".\nLe pi\u00f9 recenti ricerche hanno dimostrato come il collegamento con l'opera debba essere ridimensionato: nelle sue prime raccolte, come ad esempio la \"Prima Raccolta\" (1808) e la \"Gran Raccolta di Sonate\" edita da Cipriani (1823-24) si propose di creare un repertorio sacro per organo che, secondo quanto andava dichiarando l'editore, era all'epoca piuttosto limitato.\nAssieme a Vincenzo Petrali e Felice Moretti (da Bergamo), Giovanni Morandi rappresenta il culmine della musica per organo all'italiana del XIX secolo.\nInfatti, se l'organo francese e tedesco a partire dalla fine del Settecento tende sempre pi\u00f9 a ingrandirsi in numero di tastiere e imitare l'orchestra sinfonica per ottenere la spiccata dinamica beethoveniana, l'organo italiano prende una strada diversa, complice anche la situazione politica di fervente Risorgimento. In sostanza quindi, gli organari italiani (Serassi in particolar modo) costruiscono strumenti sempre pi\u00f9 ricchi di registri e accessori meccanici ad imitazione della banda.\nL'artista \u00e8 stato recentemente riscoperto. Nel 1992 Marco Mencoboni ha registrato il primo CD interamente dedicato a Morandi (Sonate, sinfonie e pastorali per Organo). L'edizione 2005 del Rossini Opera Festival di Pesaro, ha dedicato la prima parte del concerto \u201cRossinimania con Echi in Chiesa\u201d al compositore pergolese.\nLo stesso anno \u00e8 uscita l'edizione critica delle \"Opere per organo a quattro mani di Giovanni Morandi\", curata da Gabriele Moroni (Ut Orpheus), con ampio saggio introduttivo.\nL'anno successivo \u00e8 stato inciso il cd (etichetta Tactus Bologna) \"Sonate per organo a quattro mani\", di Federica Iannella e Giuliana Maccaroni, mentre nel gennaio 2007 l'organista Roberto Antonello ha pubblicato il cd \"Giovanni Morandi \u2013 Divertimenti pastorali e brani scelti per organo\".\nBibliografia.\n\u00ba Spartiti liberi di Giovanni Morandi su International Music Score Library Project\nCollegamenti esterni.\ngiovannimorandiorgano dedicato a Giovanni, Pietro e Rosa Morandi"}
{"id": "1940191", "revid": "15756", "url": "https://it.wikipedia.org/wiki?curid=1940191", "title": "Poecilosclerida", "text": "I Peciloscleridi (Poecilosclerida ) sono un ordine di spugne.\nTassonomia.\nComprende i seguenti sottordini e famiglie:"}
{"id": "1940193", "revid": "204012", "url": "https://it.wikipedia.org/wiki?curid=1940193", "title": "Uragano gustav", "text": ""}
{"id": "1940196", "revid": "173469", "url": "https://it.wikipedia.org/wiki?curid=1940196", "title": "Wandre", "text": "Wandre (in vallone Wande) \u00e8 un ex comune belga, ora frazione del Comune di Liegi dal 1977 ossia dalla fusione dei comuni in Belgio. Tipica e pittoresca cittadina \u00e8 una sorta di quartiere residenziale, in pochi minuti si arriva nel centro di Liegi (a Place du March\u00e9) grazie anche all'efficiente rete di trasporti che lo collega ventiquattro ore su ventiquattro.\nStoria.\nIl 14 agosto 1914, il 16\u00ba e il 53\u00ba Reggimento fanteria dell'esercito imperiale tedesco passarono per le armi trentuno civili e distrussero quindici case all'epoca delle atrocit\u00e0 tedesche commesse all'inizio dell'invasione."}
{"id": "1940198", "revid": "38120", "url": "https://it.wikipedia.org/wiki?curid=1940198", "title": "Il Cantico", "text": ""}
{"id": "1940210", "revid": "125880293", "url": "https://it.wikipedia.org/wiki?curid=1940210", "title": "Without You (Badfinger)", "text": "Without You \u00e8 una canzone pop scritta da Peter Ham e Tom Evans ed originariamente registrata nel 1970 dal gruppo Badfinger. Il brano ottenne popolarit\u00e0 soltanto due anni dopo, quando fu registrato e pubblicato su disco singolo da Harry Nilsson. In seguito furono registrate numerose cover del brano, ma probabilmente la pi\u00f9 ricordata \u00e8 quella del 1993 di Mariah Carey. Con il testo in italiano scritto da Daniele Pace ed il titolo \"Per chi\" \u00e8 stata nel 1972 un successo dei Gens e di Johnny Dorelli.\nVersione dei Badfinger.\nWithout You \u00e8 una canzone originariamente registrata da Badfinger per l'album \"No Dice\" del 1970, e scritta da Peter Ham e Tom Evans e prodotta da Geoff Emerick. Il testo composto da Ham, inizialmente intitolato \"If It's Love\" mancava di un ritornello particolarmente incisivo. Evans invece aveva scritto un ritornello \"forte\", privo per\u00f2 di un testo all'altezza, quindi i due compositori fusero i due lavori insieme.\nIl brano divenne particolarmente celebre proprio per il suo ritornello \"can't live if living is without you\" (\"Non posso vivere se vivere \u00e8 senza di te\"). La registrazione di Badfinger si distingue dalle sue numerose cover successive per il suo stile \"duro\". La canzone inoltre non fu mai pubblicata come singolo, ma rimase semplicemente una traccia, relativamente oscura nell'album \"No Dice\", fino al momento in cui non fu registrata da Harry Nilsson.\nVersione di Harry Nilsson.\nHarry Nilsson, all'epoca conosciuto principalmente per \"Everybody's Talkin\"', sent\u00ec \"Without You\" dei Badfinger durante una festa, e pens\u00f2 fosse una canzone dei Beatles. Dopo essersi reso conto che cos\u00ec non era, decise di realizzarne una cover per il suo album \"Nilsson Schmilsson\" del 1971.\nLa sua versione, pubblicata come singolo, rimase alla vetta della \"Billboard Hot 100\" per quattro settimane dal 13 febbraio all'11 marzo 1972. Il singolo rimase inoltre per cinque settimane in vetta alla \"Hot Adult Contemporary Tracks\". Nel Regno Unito, la canzone rimase in vetta alla \"Official Singles Chart\", dall'11 marzo per cinque settimane, e vendette quasi 800,000 copie. Il produttore del brano, Richard Perry, in seguito spieg\u00f2 che si trattava di una canzone \"diversa\" per quei tempi. Gary Wright, all'epoca membro degli Spooky Tooth, si occup\u00f2 di suonare il pianoforte per il brano. \nAnche in Australia arriva primo per cinque settimane, in Irlanda per tre settimane ed in Nuova Zelanda per due settimane.\nNilsson, che raramente si esibiva dal vivo, esegu\u00ec \"Without You\" insieme a Ringo Starr al Caesars Palace di Las Vegas nel settembre del 1992.\nAltre versioni.\nNel corso degli anni \"Without You\" ha ricevuto numerosissime cover, diventando in qualche modo un moderno standard musicale\nNel 2008, Valentina Hasan, una concorrente della prima stagione di \"Music Idol\" bulgaro, cant\u00f2 \"Without You\" in un inglese \"ad orecchio\", che lei present\u00f2 con il titolo \"Ken Lee\" (traslitterazione del ritornello del brano \"Can't Live\"). Il video dell'esibizione di Valentina Hasam, presentato per la prima volta in Italia dalla trasmissione \"Mai dire Marted\u00ec\", \u00e8 diventato in breve tempo uno dei video pi\u00f9 visti su YouTube, parodiato e remixato da numerosi utenti."}
{"id": "1940211", "revid": "287204", "url": "https://it.wikipedia.org/wiki?curid=1940211", "title": "Son Ngoc Thanh", "text": "Biografia.\nDi etnia khmer per parte di padre, e sino-vietnamita per parte di madre, Son Ngoc Thanh nacque nel Nam-bo (ribattezzato \"Cocincina\" dai Francesi), territorio (comprendente il corso finale e il delta del Mekong con le circostanti pianure, tra la penisola di Ca Mau e la catena montuosa annamita) di antica tradizione e presenza etnica khmer poi aggregato all'Annam e al \u0110\u00f4ng Kinh (Tonchino) nell'impero vietnamita e quindi, insieme alla gran parte dell'Annam, alla Repubblica sud-vietnamita, appassionandosi fin dalla giovent\u00f9 alla causa del popolo Khmer Krom che rivendicava la propria appartenenza allo Stato nazionale cambogiano. Fin da giovane, dunque, si un\u00ec alla causa dell'indipendenza cambogiana dalla Francia. Dopo le manifestazioni contro i francesi nel luglio 1942, Son Ngoc Thanh si rifugi\u00f2 in Giappone (Corfield e Summers, 2003), e torn\u00f2 quando il re Norodom Sihanouk dichiar\u00f2 l'indipendenza della Cambogia il 12 marzo 1945, con l'appoggio del Giappone. Nell'agosto 1945, Thanh divenne primo ministro. Col ritorno dei Francesi nell'ottobre, Thanh fu arrestato, dopo di che i suoi sostenitori aderirono al movimento Khmer Issarak di resistenza per la lotta contro i Francesi. Dopo l'esilio in Francia, cinque anni dopo Son Ngoc Thanh fu autorizzato a tornare in Cambogia grazie all'intervento del re Norodom Sihanouk. Arriv\u00f2 a Phnom Penh il 30 ottobre 1951, accolto trionfalmente. Son Ngoc Thanh svolse liberamente la propria attivit\u00e0 politica durante il periodo di regno di Norodom Suramarit (1955-1960), cugino, genero e figlio adottivo del re Sisowath Monivong, assurto al trono dopo l'abdicazione del figlio Norodom Sihanouk, interessato a una pi\u00f9 diretta gestione degli affari di governo.\nDopo la Prima Guerra d'Indocina, all'inizio del decennio 1960' Son Ngoc Thanh, convinto anticomunista e decisamente contrario alla politica di Sihanouk, ambiguamente anti-americana e (sebbene molto sospettosa e a tratti decisamente ostile nei confronti dei comunisti cambogiani Khmer Kraham che lo stesso Principe regnante chiam\u00f2 Khmer \"Rouge\", poco malleabili alleati dei Nord-vietnamiti ma favorevoli alla Cina maoista) propensa (anche per ragioni pecuniarie) alla compromissione col regime comunista nord-vietnamita al quale il medesimo Sihanouk affittava le basi a ridosso del confine sudevietnamita, prelevando sostanziose prebende per ogni carico in transito dal Laos lungo il tratto meridionale del \"Sentiero di Ho Chi Minh\" o sbarcato dalle navi di Hanoi a Sihanoukville e da l\u00ec avviato verso il nord lungo il \"Sentiero di Sihanouk\", organizz\u00f2 il movimento autonomo di resistenza anticomunista Khmer Serei, che stabil\u00ec le proprie basi inizialmente nei \"monti\" Dangrek, lungo il confine Thailandese, potendo ricevere rifornimenti tramite la Thailandia, per la lotta contro i Nord-Vietnamiti e i loro alleati Khmer kraham (contro i quali anche Sihanouk decise un'offensiva nel 1967), facendo grandi progressi e stabilendo un naturale collegamento col movimento indipendendista (\"Khmer Kampuchea Krom\") degli Khmer Krom, che rivendicava la riunificazione del Nam-bo allo Stato nazionale Khmer. Dopo che Lon Nol e Sisowath Sirik Matak rovesciarono Sihanouk col colpo di Stato nel marzo 1970, Son Ngoc Thanh divenne ministro nel nuovo Governo e mise le formazioni \"Khmer Serei\" al servizio della Repubblica (che rivendicava la sovranit\u00e0 cambogiana sul Nam-bo), coordinandole con le efficientissime e agguerrite unit\u00e0 Khmer Krom inviate dal Sud Vietnam (2.000 uomini nel maggio, per raggiungere un totale di otto battaglioni nel dicembre 1970) e con quelle, anch'esse bene addestrate, costituite di volontari etnicamente khmer provenienti dalla Thailandia; le truppe Khmer Serei e Khmer Krom, veterane di anni di combattimenti contro i comunisti cambogiani e nord-vietnamiti, insieme ai reparti Khmer Volunteers provenienti dalla Thailandia e alle forze speciali al comando del gen. Thach Reng, ai reparti scelti dell'Aviazione al comando del gen. Ea Chhong e ai reparti scelti della Marina al comando del comm. Vong Sarendy, si dimostrarono in grado di respingere le unit\u00e0 nordvietnamite e Khmer Kraham fino a quando le scelte politiche del Congresso statunitense, influenzate dalle rivolte nei campus universitari, impedirono ulteriori rifornimenti e condannarono le forze armate repubblicane a una lenta e inesorabile erosione a alla sconfitta finale. Nel 1972, egli divenne nuovamente primo ministro, ma dopo essere stato destituito da Lon Nol fu esiliato nel Vietnam del Sud. Son Ngoc Thanh fu arrestato dopo la vittoria dei comunisti nell'aprile 1975, e mor\u00ec nella loro prigione nel 1977."}
{"id": "1940212", "revid": "838137", "url": "https://it.wikipedia.org/wiki?curid=1940212", "title": "Marco Cellai", "text": "Biografia.\nConsigliere comunale di Firenze dal 1970 con il Movimento Sociale Italiano prima ed in seguito con Alleanza Nazionale, resta in carica fino al 1999.\n\u00c8 stato eletto deputato alla Camera nell'XI legislatura (1992-1994) nel collegio di Firenze.\nParlamentare europeo dal 1988 al 1989 (MSI-DN) e dal 1994 al 1999 per Alleanza Nazionale. In quella legislatura fa parte della Commissione per le politiche regionali. Non rieletto alle elezioni europee del 1999.\nDal 2006 Consigliere regionale della Toscana per AN, di cui \u00e8 vice capogruppo.\n\u00c8 componente della Direzione nazionale di AN, e presidente del \"Centro Culturale Firenze Europa \"Mario Conti\"\u201d."}
{"id": "1940216", "revid": "287204", "url": "https://it.wikipedia.org/wiki?curid=1940216", "title": "Specie di Salticidae (K-M)", "text": "Di seguito sono descritte tutte le specie della famiglia di ragni Salticidae il cui nome scientifico \u00e8 compreso fra la lettera \"K\" e la lettera \"M\", note al 13 luglio 2008.\nKalcerrytus.\n\"Kalcerrytus\" \nKatya.\n\"Katya\" \nKima.\n\"Kima\" \nKlamathia.\n\"Klamathia\" \nKupiuka.\n\"Kupiuka\" \nLagnus.\n\"Lagnus\" \nLakarobius.\n\"Lakarobius\" \nLamottella.\n\"Lamottella\" \nLangelurillus.\n\"Langelurillus\" \nLangerra.\n\"Langerra\" \nLangona.\n\"Langona\" \nLapsias.\n\"Lapsias\" \nLaufeia.\n\"Laufeia\" \nLauharulla.\n\"Lauharulla\" \nLechia.\n\"Lechia\" \nLeikung.\n\"Leikung\" \nLepidemathis.\n\"Lepidemathis\" \nLeptathamas.\n\"Leptathamas\" \nLeptorchestes.\n\"Leptorchestes\" \nLetoia.\n\"Letoia\" \nLigdus.\n\"Ligdus\" \nLigonipes.\n\"Ligonipes\" \nLigurra.\n\"Ligurra\" \nLongarenus.\n\"Longarenus\" \nLophostica.\n\"Lophostica\" \nLurio.\n\"Lurio\" \nLycidas.\n\"Lycidas\" \nLyssomanes.\n\"Lyssomanes\" \nLystrocteisa.\n\"Lystrocteisa\" \nMabellina.\n\"Mabellina\" \nMacaroeris.\n\"Macaroeris\" \nMacopaeus.\n\"Macopaeus\" \nMacutula.\n\"Macutula\" \nMadhyattus.\n\"Madhyattus\" \nMaenola.\n\"Maenola\" \nMaeota.\n\"Maeota\" \nMaeotella.\n\"Maeotella\" \nMaevia.\n\"Maevia\" \nMago.\n\"Mago\" \nMagyarus.\n\"Magyarus\" \nMaileus.\n\"Maileus\" \nMalloneta.\n\"Malloneta\" \nMaltecora.\n\"Maltecora\" \nMantisatta.\n\"Mantisatta\" \nMantius.\n\"Mantius\" \nMaratus.\n\"Maratus\" \nMarchena.\n\"Marchena\" \nMarengo.\n\"Marengo\" \nMargaromma.\n\"Margaromma\" \nMarma.\n\"Marma\" \nMarpissa.\n\"Marpissa\" \nMartella.\n\"Martella\" \nMashonarus.\n\"Mashonarus\" \nMassagris.\n\"Massagris\" \nMatagaia.\n\"Matagaia\" \nMburuvicha.\n\"Mburuvicha\" \nMeata.\n\"Meata\" \nMegaloastia.\n\"Megaloastia\" \nMeleon.\n\"Meleon\" \nMendoza.\n\"Mendoza\" \nMenemerus.\n\"Menemerus\" \nMessua.\n\"Messua\" \nMetacyrba.\n\"Metacyrba\" \nMetaphidippus.\n\"Metaphidippus\" \nMexcala.\n\"Mexcala\" \nMexigonus.\n\"Mexigonus\" \nMicalula.\n\"Micalula\" \nMicrobianor.\n\"Microbianor\" \nMicrohasarius.\n\"Microhasarius\" \nMicroheros.\n\"Microheros\" \nMikrus.\n\"Mikrus\" \nMintonia.\n\"Mintonia\" \nMirandia.\n\"Mirandia\" \nModunda.\n\"Modunda\" \nMogrus.\n\"Mogrus\" \nMonaga.\n\"Monaga\" \nMonomotapa.\n\"Monomotapa\" \nMopiopia.\n\"Mopiopia\" \nMopsolodes.\n\"Mopsolodes\" \nMopsus.\n\"Mopsus\" \nMuziris.\n\"Muziris\" \nMyrmarachne.\n\"Myrmarachne\" "}
{"id": "1940222", "revid": "73843", "url": "https://it.wikipedia.org/wiki?curid=1940222", "title": "Aston Villa Football Club 1879-1880", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1879-1880.\nStagione.\nDurante la stagione 1879-80 l', guidato dal capitano George Ramsay, partecip\u00f2 per la prima volta all'FA Cup. Il primo gol in questa competizione per i \"Lions\" fu segnato da Andrew Hunter nel match valido per il secondo turno contro lo Stafford Road. Il cammino si ferm\u00f2 il turno successivo, quando la squadra fu costretta al ritiro. In questa annata riusc\u00ec a vincere la manifestazione calcistica amichevole della Birmingham Senior Cup, primo trofeo vinto dai \"Villans\"."}
{"id": "1940226", "revid": "132266", "url": "https://it.wikipedia.org/wiki?curid=1940226", "title": "\u00c9minence grise", "text": ""}
{"id": "1940229", "revid": "132266", "url": "https://it.wikipedia.org/wiki?curid=1940229", "title": "P\u00e8re Joseph", "text": ""}
{"id": "1940230", "revid": "767487", "url": "https://it.wikipedia.org/wiki?curid=1940230", "title": "Mary Wineberg", "text": "In carriera ha conquistato, con la staffetta 4\u00d7400 metri, un oro ai Giochi olimpici di Pechino 2008 ed un oro ai Mondiali di Osaka 2007. A livello individuale, nei 400 m piani, i migliori risultati in carriera sono stati un ottavo posto ai Mondiali di Osaka 2007 e la semifinale raggiunta ai Giochi olimpici di Pechino 2008."}
{"id": "1940233", "revid": "290948", "url": "https://it.wikipedia.org/wiki?curid=1940233", "title": "Coefficiente della politropica", "text": ""}
{"id": "1940236", "revid": "767487", "url": "https://it.wikipedia.org/wiki?curid=1940236", "title": "Friends Soundtrack", "text": "Friends Soundtrack \u00e8 la prima colonna sonora dell'artista britannico Elton John (i testi delle canzoni sono di Bernie Taupin), realizzata per il film del 1971 \"Due ragazzi che si amano\" di Lewis Gilbert.\nIl disco.\nFu pubblicato nel 1971; inizialmente doveva intitolarsi \"Intimate Games\", ma Elton e Bernie decisero fermamente di opporsi. In sostanza \u00e8 la colonna sonora del film \"Friends\" del 1970, con poche canzoni (ma di grande livello); la title track fu una hit con discreto successo. Forse, se Caleb Quaye non avesse deciso di formare gli \"Hookfoot\", avrebbe fatto parte della Elton John Band (che si sarebbe formata di l\u00ec a poco) insieme al bassista Dee Murray e al batterista Nigel Olsson. Il disco comprende anche delle composizioni di Paul Buckmaster. Arriv\u00f2 al 36\u00ba posto nella classifica americana.\nQuesto album ha la particolarit\u00e0, unica tra gli album di Elton, di essere stato stampato solo come LP; su CD \u00e8 interamente disponibile solo nella compilation \"Rare Masters\".\nTracce.\n1. \"Friends\" - 2:20\n2. \"Honey Roll\" - 3:00\n3. \"Variations on 'Friends' Theme (The First Kiss)\" - 1:45\n4. \"Seasons\" - 3:52\n5. \"Variations on Michelle's Song (A Day in the Country)\" - 2:44\n6. \"Can I Put You On\" - 5:52\n7. \"Michelle's Song\" - 4:16\n8. \"I Meant To Do My Work Today (A Day in the Country)\" - 1:33\n9. \"Four Moods\" - 10:56\n10. \"Seasons Reprise\" - 1:33"}
{"id": "1940240", "revid": "547034", "url": "https://it.wikipedia.org/wiki?curid=1940240", "title": "Silver Clef Award", "text": "Il Silver Clef Award \u00e8 un prestigioso premio che viene consegnato annualmente dal 1976 ad artisti della scena musicale rock del Regno Unito che si sono distinti per l'eccezionale contributo alla musica.\nL'attribuzione del riconoscimento si svolge sotto il patrocinio del Nordoff-Robbins Music Therapy, una istituzione inglese che cura le disfunzioni fisiche e mentali con l'aiuto della musicoterapia.\nCollegamenti esterni.\n "}
{"id": "1940249", "revid": "547034", "url": "https://it.wikipedia.org/wiki?curid=1940249", "title": "Partito Liberale (Brasile, 2006)", "text": "Il Partito Liberale (\"Partido Liberal\", PL), denominato fino al 2019 Partito della Repubblica (\"Partido da Republica\", PR), \u00e8 un partito politico brasiliano. Il Partito Liberale appartiene al \"centr\u00e3o\", un gruppo informale di partiti politici che monetizzavano il loro sostegno in cambio di posizioni importanti per i loro membri o di sovvenzioni per le roccaforti elettorali dei loro eletti.\nStoria.\nIl PR \u00e8 nato nel dicembre 2006 dalla fusione tra il Partito Liberale, centrista, ed il Partito della Ricostruzione dell'Ordine Nazionale, nazional-conservatore. Alle elezioni politiche del 2010 il PR ha ottenuto il 7,6% dei voti e 41 seggi, contro il 5,7% dei voti e i 25 seggi che il PL e il PRON avevano complessivamente ottenuto nel 2006.\nCon 43 deputati e 4 senatori dopo le elezioni del 2018, il Partito Liberale sostiene il presidente Jair Bolsonaro.\nJair Bolsonaro ha annunciato nel novembre 2021 la sua adesione al Partito Liberale per la sua candidatura alle elezioni presidenziali del 2022.\nControversie.\nI leader del Partito Liberale sono spesso implicati in casi di corruzione. Il suo presidente, Valdemar Costa Neto, \u00e8 stato condannato per corruzione e riciclaggio di denaro nello scandalo del mensal\u00e3o. Il vicepresidente del partito, Carlos 'Bispo' Rodrigues, l'ex ministro dei trasporti Anderson Adauto e l'ex tesoriere del partito Jacinto Lodos, cos\u00ec come diversi deputati e consiglieri, sono stati anche accusati nel caso.\nIl Partito Liberale ha causato polemiche nel 2020 nominando un attivista apertamente neonazista come candidato per le elezioni comunali di Pomerode."}
{"id": "1940251", "revid": "1342115", "url": "https://it.wikipedia.org/wiki?curid=1940251", "title": "Aurelio Crippa", "text": "Nella sua vita \u00e8 stato da apprendista meccanico a manovale specializzato, operaio qualificato, operaio specializzato, dirigente sindacale, quindi dirigente politico. \nBiografia.\nHa conseguito la licenza scuola media con frequenza sino al terzo anno di una scuola serale per perito elettromeccanico (il binomio scuola-lavoro \u00e8 determinato dalle ristrettezze economiche familiari). \nEntra nel mondo del lavoro nel 1956 in una azienda artigiana in Sesto San Giovanni, la Labor, come apprendista meccanico. Nel 1959 \u00e8 alla Ambrogio Gaetano. \nNel 1960 il raggiungimento del sogno dei giovani di allora: lavorare in una grande fabbrica. Il 7 giugno viene assunto alla Magneti Marelli (Stabilimento A di Sesto San Giovanni) con contratto di lavoro a termine (6 mesi) come manovale specializzato. L'incontro con le lotte operaie, la brutalit\u00e0 della polizia, la divisione sindacale (lo sciopero generale indetto dalla Cgil per i morti di Reggio Emilia nel luglio del 1960), di cui era a conoscenza ma solo attraverso la stampa e le immagini della tv. Si iscrive al sindacato, alla Fiom Cgil. \u00c8 fra i promotori dei giovani della Fiom e nel corso della storica vertenza degli elettromeccanici milanesi (1960-1961) d\u00e0 vita, alla magneti Marelli, ad un coordinamento giovani Fim-Fiom-Uilm che si fa sentire e che proprio per questo Fim e Uilm cercano di smantellare alla fine riuscendovi, anche sulla base della divisione sindacale che vigeva allora. L'incrinatura dei rapporti nello schieramento di sinistra (PCI e PSI) con l'avvio della discussione sul primo centrosinistra gli fanno maturare la convinzione che oltre all'impegno sindacale \u00e8 necessario l'impegno politico e per questo nel 1961 si iscrive alla Federazione Giovanile Comunista Italiana. Dopo il periodo militare (1963-1964) rientra in azienda alla Marelli Lemkurt a Cassina de Pecchi, dove riprende l'attivit\u00e0 sindacale rendendosi protagonista della costituzione della sezione sindacale aziendale della Fiom Cgil di cui diventa responsabile, scelta questa del sindacato per affermare la presenza del sindacato in azienda allora non riconosciuta dal padronato. \nNel 1965 \u00e8 eletto membro della commissione interna nella lista Fiom Cgil in rappresentanza degli operai e nel comitato direttivo della Fiom Cgil di Milano.\nDopo anni di militanza nella Fgci, nel 1966 si iscrive al Partito Comunista Italiano contribuendo alla costituzione prima della cellula e poi della sezione di fabbrica. \n\u00c8 leader riconosciuto e stimato della vertenza aziendale (1968-1969) nella quale \u00e8 promotore di un'esperienza - consiglio di fabbrica - che suscita l'interesse in modo particolare di Bruno Trentin, segretario generale della Fiom, e contribuir\u00e0 poi a definire la proposta di riorganizzazione delle strutture di base del sindacato (consigli di fabbrica). \nNel 1968 \u00e8 candidato alle elezioni politiche per la Camera dei deputati per il PCI nel collegio Milano-Pavia (non eletto, con 1754 voti di preferenza). \nNel 1971 accetta la proposta della Fiom Cgil di Milano e diventa funzionario sindacale nella zona di Sesto San Giovanni, Cologno Monzese, Zona 10 (MI). Nel 1972 viene mandato in Brianza a costituire una nuova zona sindacale della Fiom (Desio, Carate). Nel 1974 \u00e8 richiamato di nuovo dalla Fiom Cgil alla zona di Sesto S. Giovanni. Dal 1979 \u00e8 inviato dalla Fiom come responsabile alla zona Fiom Cgil romana. Passa quindi dalla Fiom alla CGIL: dal 1982 \u00e8 segretario della camera del lavoro di Sesto San Giovanni, Cologno Monzese, Zona 10, dal 1989 \u00e8 membro della segreteria della camera del lavoro metropolitana di Milano.\nNel 1991 \u00e8 tra i fondatori del Partito della Rifondazione Comunista. Entra nella segreteria nazionale del PRC nel 1994 come responsabile dell'organizzazione.\nViene eletto Senatore nella XII legislatura, 1994, nel collegio di Sesto S. Giovanni-Niguarda e nella XIII Legislatura, 1996, nel collegio di Genova. Alle elezioni politiche del 2001 \u00e8 ricandidato al Senato nel collegio di Sesto San Giovanni, sua citt\u00e0 di nascita, ma non viene rieletto. \nCon il congresso del 2002 lascia la segreteria nazionale, restando membro della direzione del partito. Al successivo congresso del PRC del 2005 sottoscrive la mozione \"L'alternativa di societ\u00e0\" promossa dal segretario nazionale Fausto Bertinotti, presentando specifici emendamenti riferiti in particolare all'autoriforma del partito. Nel seguente congresso del giugno 2008 \u00e8 promotore con Paolo Ferrero, Maurizio Acerbo e Claudio Grassi della mozione \"Rifondazione Comunista in movimento Rilanciare il Partito, costruire l'unit\u00e0 a sinistra\", viene rieletto nel comitato politico nazionale e nella direzione nazionale del PRC."}
{"id": "1940257", "revid": "93556", "url": "https://it.wikipedia.org/wiki?curid=1940257", "title": "Partito della Ricostruzione dell'Ordine Nazionale", "text": "Il Partito della Ricostruzione dell'Ordine Nazionale (in portoghese: \"Partido da Reedifica\u00e7\u00e3o da Ordem Nacional\", PRONA) \u00e8 stato un partito nazional-conservatore brasiliano.\nIl PRONA venne fondato nel 1990 dal medico En\u00e9as Carneiro. Si caratterizz\u00f2 per il sostegno al programma di nuclearizzazione del Brasile e per una marcata opposizione al processo di globalizzazione."}
{"id": "1940258", "revid": "599013", "url": "https://it.wikipedia.org/wiki?curid=1940258", "title": "Punta dei Tre Scarperi", "text": "La Punta dei Tre Scarperi (\"Dreischusterspitze\" o anche solo \"Dreischuster\" in tedesco), chiamata anche cima Tre Scarperi, \u00e8 la cima pi\u00f9 alta del gruppo delle Dolomiti di Sesto (3.152 m s.l.m.).\nGeografia.\nSi trova in provincia di Bolzano, all'interno del parco naturale Tre Cime, 5,5\u00a0km a nord delle Tre Cime di Lavaredo e 5\u00a0km a sud-ovest del paese di Sesto.\nFa parte del gruppo dei Tre Scarperi, delimitato dal passo grande dei Rondoi (m 2.289), dalla val Fiscalina, dalla val di Sesto, dalla val Campo di Dentro (\"Innerfeldtal\") e dalla val Sassovecchio (\"Altensteintal\").\n\u00c8 la pi\u00f9 settentrionale tra le cime delle Dolomiti che superano i 3.000 metri d'altezza. Si trova infatti 20\u00a0km pi\u00f9 a nord di Bolzano e 25\u00a0km pi\u00f9 a nord della Marmolada.\nOltre alla vetta principale, le cime secondarie pi\u00f9 importanti sono la punta Piccola degli Scarperi (\"Kleiner Schuster\", m\u00a03.095), la punta Lavina Bianca (\"Wei\u00dflahnspitz\", m\u00a02.987) e il Lastron degli Scarperi (\"Schusterplatte\", m\u00a02.957).\nAlpinismo.\nLa Punta dei Tre Scarperi fu la prima montagna di Sesto ad essere scalata, nel 1869 da Paul Grohmann con le guide F. Innerkofler e P. Salcher; si tratt\u00f2 di un'ascensione in cui per la prima volta furono usate scarpette apposite con suole di corda. Per oltre dieci anni il gruppo fu dimenticato a favore di altre vette quali la Croda dei Toni e le Tre Cime di Lavaredo, fino alla prima scalata della punta Piccola compiuta da R. Ledenfeld e dalla guida A. Dimai nel 1881. 7 anni dopo fu la volta della parete ovest, conquistata da S. Zilzer, R. H. Schmitt con le guide P. Dimai e V. Innerkofler; poche altre ascensioni vennero effettuate negli anni seguenti. Nel 1930 Emilio Comici con G. B. Fabjan e P. Slocovich salirono il canalone ovest e nel 1969 M. de Bertoldi, F. Cantini e A. Nerli salirono la cresta nord-ovest, l'itinerario pi\u00f9 arduo alla cima fino al quel momento.\nAscensioni.\nPunta dei Tre Scarperi, pur essendo la cima pi\u00f9 alta delle Dolomiti di Sesto, \u00e8 ben di rado frequentata, a causa della lunghezza degli accessi, degli enormi dislivelli (1600 m dal fondovalle). La via normale, quella dei primi salitori, parte dalla forcella dei Sassi (2678 m) e dopo lunghe traversate si porta al centro della parete sud-est e sale alla vetta per colatoi e canaloni, con difficolt\u00e0 di III.\nStrutture ricettive.\nNelle vicinanze si trova il rifugio Tre Scarperi (in tedesco \"Dreischusterh\u00fctte\"), a quota 1.626 metri nella media val Campo di Dentro, dotato di ristorante e 62 posti letto.\nStoria.\nDalla sua cima, la notte tra il 12 e 13 settembre 2008, si \u00e8 staccata una piccola frana che \u00e8 arrivata fino ai ghiaioni che si trovano a quota 2.000 metri circa, senza provocare n\u00e9 feriti n\u00e9 danni.\nToponimo.\nIl nome originario della montagna \u00e8 attestato nel 1770 come \"Drei Schuster Berg\" e nel 1845 come \"Gs\u00f6llknoten\", e sarebbe collegato ad una leggenda locale che vedeva tre calzolai di Sesto a caccia di camosci."}
{"id": "1940260", "revid": "339392", "url": "https://it.wikipedia.org/wiki?curid=1940260", "title": "Partido da Republica", "text": ""}
{"id": "1940262", "revid": "285333", "url": "https://it.wikipedia.org/wiki?curid=1940262", "title": "Frank Churchill", "text": "Biografia.\nAll'et\u00e0 di 15 anni fa il pianista di cinema in una sala di periferia suonando con un pianoforte verticale. Lascia l'universit\u00e0 di medicina della California per passare alla musica. Impegnato presso una stazione radio di Los Angeles, viene notato da Walt Disney e dal 1930 ne diventa il collaboratore musicale per la serie di cortometraggi delle \"Sinfonie allegre\". Si fa apprezzare subito per la musica da film in \"I tre porcellini\" con la canzone \"Who's Afraid of the Big Bad Wolf?\" (\"Chi ha paura del lupo cattivo?\") che diventa un grande successo e una sorta di inno durante il periodo della Grande depressione.\nLe sue pi\u00f9 famose composizioni restano quelle del film del 1937, \"Biancaneve e i sette nani\", che ottenne la candidatura dell'Oscar alla migliore colonna sonora del 1938, che comprende le canzoni \"I'm Wishing\" (\"Io desidero\" o \"Io spero\"), \"Someday My Prince Will Come\" (\"Il mio amore un d\u00ec verr\u00e0\"), \"One Song\" (\"Non ho che un canto\"), \"Whistle While You Work\" (\"Lavora fischiettando\" o \"Impara a fischiettar\") \"Heigh-Ho\" (\"Hi-Hi, Hi-Ho\" o \"Andiamo a lavorar\"), \"The Dwarfs' Yodel Song\" o \"The Silly Song\" (\"La tirolese dei nani\" o \"Canzone sciocca\"). Vinse l'Oscar alla migliore colonna sonora nel 1942, insieme a Oliver Wallace, per il film \"Dumbo - L'elefante volante\" e, contemporaneamente, venne candidato per la miglior canzone per \"Baby Mine\" dallo stesso film. Nel 1943 ricevette da morto la candidatura per la canzone \"Love Is a Song\" da \"Bambi\", il cui film comprende la sua composizione \"Little April Shower\", usata come accompagnamento musicale a una pioggerella nel bosco. \nMuore suicida a 40 anni con un colpo di fucile nel suo ranch di Castaic a Los Angeles; rimangono incerte le ragioni del suo gesto. \u00c8 sepolto nel Forest Lawn Memorial Park Cemetery di Glendale, California."}
{"id": "1940267", "revid": "285333", "url": "https://it.wikipedia.org/wiki?curid=1940267", "title": "Oliver Wallace", "text": ""}
{"id": "1940271", "revid": "1632387", "url": "https://it.wikipedia.org/wiki?curid=1940271", "title": "The Party Boys", "text": "The Party Boys sono stati una band rock australiana attiva tra il 1982 ed il 1992. Raggiunsero un discreto successo solo in patria, ma di essa fecero parte noti artisti della scena mondiale rock dell'epoca, tra i quali Joe Walsh (Eagles), Alan Lancaster (Status Quo) ed Eric Burdon (The Animals).\nStoria della band.\nFormatasi a Sydney nel 1982, fu inizialmente costituita da Paul Christie (basso), Kevin Borich (chitarra), Harvey James (chitarra), Graham Bidstrup (batteria) e James Reyne (voce) e cominci\u00f2 a farsi conoscere suonando cover di altri artisti presso vari locali della citt\u00e0. Da quelle esibizioni dal vivo venne tratto un live-album pubblicato nel 1983 col titolo di \"Live at Several 21sts\", che raggiunse la posizione n. 9 delle classifiche australiane.\nNonostante l'improvviso successo, il cantante James Reyne lasci\u00f2 presto la band e venne sostituito da Richard Clapton. Il gruppo part\u00ec in una tourn\u00e9e australiana suonando esclusivamente cover di altri artisti (Bob Dylan, Aerosmith, Rolling Stones), e cerc\u00f2 di replicare la formula del primo successo discografico traendo da questi concerti un nuovo album dal vivo. Il disco fu intitolato \"Greatest Hits (of Other People)\", ma si ferm\u00f2 alla posizione n. 25 delle classifiche australiane.\nNumerosi cambi di formazione distinsero la storia della band nella met\u00e0 degli anni ottanta. Ne fece parte fino al 1986 anche il chitarrista degli Eagles Joe Walsh che partecip\u00f2 ad una tourn\u00e9e dalla quale venne tratto un terzo live \"No Song Too Sacred\", che tuttavia non ebbe presa commerciale.\nLa band venne totalmente rifondata nel 1986 con l'arrivo del cantante John Swan, John Brewster (chitarra elettrica) e del bassista Alan Lancaster, da poco uscito dalla rock band inglese Status Quo. Con l'arrivo di Lancaster al basso, Paul Christie dovette spostarsi alla batteria e la band cominci\u00f2 a suonare con due batterie contemporaneamente. Con questa formazione i Party Boys vissero il loro periodo di maggior successo commerciale.\nLa band produsse il primo (ed unico) album di studio della propria storia: prodotto dallo stesso Lancaster e dal chitarrista John Brewster, il lavoro comprendeva non solo cover di brani di altri artisti ma anche buona parte di materiale originale. Pubblicato nel 1987, il disco fu intitolato semplicemente \"The Party Boys\" e raggiunse subito il primo posto delle classifiche australiane. La popolarit\u00e0 acquisita dal gruppo in patria venne suggellata dai singoli \"He's Gonna Step On You Again\" (che raggiunse anch'esso il primo posto in classifica) e \"Hold Your Head Up\" (settimo posto).\nNel 1988, sia Lancaster che Swan lasciarono il gruppo. Subentr\u00f2 il cantante Eric Burdon e, per un certo periodo, nel 1989, torn\u00f2 alla chitarra anche Joe Walsh. La band organizz\u00f2 ancora tourn\u00e9e di buon successo, ma senza pi\u00f9 riuscire ad ottenere i consensi della formazione precedente.\nUn singolo nel 1990 (\"Do Wah Diddy Diddy\", - cover di un brano dei The Exciters- raggiunse la posizione n. 24 delle classifiche australiane) e vi furono nuove modifiche della formazione.\nLa band si sciolse nel 1992. Nel 1999, su iniziativa di Paul Christie, i componenti suonarono ancora temporaneamente insieme per una breve serie di concerti.\nFormazione.\nHanno fatto parte della formazione:\nPaul Christie, Kevin Borich, Joe Walsh, Eric Burdon, Graham Bonnet, James Reyne, John Swan, Angry Anderson, Richard Clapton, Marc Hunter, Alan Lancaster, John Brewster, Mark Evans, Ted Mckenna, Robin Riley, Harvey James, Graham Bidstrup, Richard Harvey, Mal Eastick, Steve Williams, Brad Carr, Barton Price, Vince Contarino, Stuart Fraser, Dorian West."}
{"id": "1940272", "revid": "253269", "url": "https://it.wikipedia.org/wiki?curid=1940272", "title": "Heinz Roemheld", "text": "Premi e riconoscimenti.\nNel 1943, vinse l'Oscar alla migliore colonna sonora per il film \"Ribalta di gloria\" (\"Yankee Doodle Dandy\") del 1942.\nEra gi\u00e0 stato candidato all'Oscar l'anno precedente per il film \"Bionda fragola\" (\"The Strawberry Blonde\") del 1941."}
{"id": "1940275", "revid": "2149620", "url": "https://it.wikipedia.org/wiki?curid=1940275", "title": "Blueshirts", "text": "LAssociazione Esercito Cameratesco (ACA), in seguito denominata Guardia Nazionale e meglio conosciuta con il soprannome le Blueshirts (lingua irlandese: \"Lucht na L\u00e9ine Gorma\"), \u00e8 stata un'organizzazione politica irlandese creata nel 1932, e di cui fu leader il generale Eoin O'Duffy.\nLe Blueshirts sono state considerate come l'equivalente irlandese delle formazioni paramilitari sviluppatesi da altri movimenti della destra europea degli anni venti del XX secolo, particolarmente le Camicie brune di Adolf Hitler in Germania, la Milizia Volontaria per la Sicurezza Nazionale di Benito Mussolini in Italia e la British Union of Fascists di Oswald Mosley nel Regno Unito.\nStoria.\nNel 1932 fu fondato l\"Army Comrades Association\" (ACA), i cui membri indossavano camicie blu a imitazione dei movimenti fascisti europei che avevano adottato camicie colorate come uniformi. Inizialmente composto da ex soldati dell'esercito dello Stato libero irlandese, l'ACA \u00e8 stata fondata in risposta alla vittoria del Fianna F\u00e1il nelle elezioni.\nL'ACA fu ribattezzata \"Guardia Nazionale\" nel 1933 e O'Duffy ne divenne leader. Egli era stato uno dei capi della guerriglia dell'Irish Republican Army (IRA) nell'Ulster durante la guerra d'indipendenza irlandese, generale dell'esercito irlandese durante la Guerra civile irlandese e comandante della polizia irlandese per lo Stato Libero d'Irlanda dal 1922 al 1933.\nLe Blueshirts sono considerate un movimento fascista, o quanto meno parafascista, in quanto aderirono al radicalismo di destra, con una particolare ammirazione per Mussolini; utilizzarono il saluto romano (accompagnato dal grido \"Hail O'Duffy!\"), ed esposero cattolicesimo militante e anticomunismo, oltre che fiducia in un'economia fondata sul corporativismo fascista.\nI suoi leader tuttavia hanno sostenuto che il loro scopo era difendere la democrazia, denunciando come antidemocratiche, al contrario, le azioni dell'IRA, che aveva tentato di interrompere le riunioni di organizzazioni come il \"Cumann na nGaedheal\", partito che gli intransigenti dell'IRA consideravano come 'traditori' per aver accettato il trattato anglo-irlandese.\nLe organizzazioni anti-Blueshirts come l'anti-trattato Fianna F\u00e1il e il Partito IRA per\u00f2 citano l'esempio di altri movimenti simili alle Blueshirts che una volta giunti al potere spensero il processo democratico, cosa che l'associazione irlandese tent\u00f2 di fare, in emulazione degli eventi della Marcia su Roma, nella Marcia su Dublino dell'agosto 1933. Temendo un colpo di Stato, o quanto meno scontri armati tra repubblicani, socialisti, comunisti, operai e altri antifascisti legati all'IRA e le Blueshirts, il capo di governo irlandese \u00c9amon de Valera proib\u00ec la parata. O'Duffy dichiar\u00f2 di accettare il divieto, anche se parate minori svoltesi a livello provinciale provocarono la messa al bando dell'associazione.\nNel dicembre del 1934 O'Duffy partecip\u00f2 alla Conferenza internazionale fascista svoltasi a Montreux in Svizzera in cui vi erano i rappresentanti di altri 13 paesi - Germania, Austria, Belgio, Danimarca, Francia, Grecia, Paesi Bassi, Italia, Lituania, Norvegia, Portogallo, Romania, Spagna e Svizzera.\nSi ricostitu\u00ec come Partito Nazionale Corporativo nel giugno 1935.\nPartecipazione alla guerra di Spagna.\n700 Blueshirts al comando del generale O'Duffy parteciparono dal settembre 1936 al giugno 1937, sotto il nome di \"Brigata Irlandese\" tra i volontari internazionali al fianco dei nazionalisti di Francisco Franco nelle prime fasi della Guerra civile spagnola. Furono inquadrati come \"XV Bandera\" nella Legione spagnola."}
{"id": "1940279", "revid": "729019", "url": "https://it.wikipedia.org/wiki?curid=1940279", "title": "Guerra austro-turca (1663-1664)", "text": "La guerra austro-turca 1663-1664, detta anche quarta guerra austro-turca, dur\u00f2 solo due anni e termin\u00f2 con la pace di Eisenburg che sanc\u00ec la rinuncia, da parte ottomana, alle pretese di espansione in Europa per almeno 20 anni. La guerra rappresent\u00f2 un successo per l'imperatore austriaco Leopoldo I, il cui comandante in capo Raimondo Montecuccoli aveva sorpreso e sconfitto nella battaglia di Mogersdorf l'esercito ottomano sulla via di Vienna. Sultano dell'Impero ottomano era allora Mehmet IV.\nAntefatti.\nIl punto di partenza della guerra fu il principato di Transilvania, vassallo della Sublime Porta. Contro il divieto di quest'ultima, il principe di Transilvania Giorgio II R\u00e1k\u00f3czi attacc\u00f2 nel 1657 la Polonia per rafforzare la propria corona. A seguito di questa disobbedienza nel 1658 il Gran Visir K\u00f6pr\u00fcl\u00fc Mehmet Pascha diresse il suo esercito nel principato devastandolo. Nell'agosto del 1660 gli ottomani conquistarono la fortezza di Gro\u00dfwardein (Gran Varadino) ed aggiunsero alla Transilvania una nuova provincia (Wilaya). Nel conflitto sorto per la successione del defunto Giorgio II R\u00e1k\u00f3czi inizi\u00f2 in Transilvania una guerra civile fra Michele I Apafi e Giovanni Kem\u00e9ny. Apafi, che era stato insediato dall'Impero ottomano, riusc\u00ec infine ad aver ragione del rivale, appoggiato invece dall'impero asburgico. Il Bano (Signore) di Croazia Nicola Zrinski contava nel frattempo sullo scoppio di una nuova guerra austro-turca e nel 1661 eresse a sue spese una fortezza presso la confluenza della Mura e della Drava e da questa, da lui chiamata Noi Drin o Novi Drin, inizi\u00f2 una campagna di scorrerie e saccheggi nei territori ottomani, desiderando trascinare l'imperatore austriaco in una nuova guerra contro i turchi.\nLe scorrerie croate e la presenza di truppe austriache in Transilvania condussero alla fine alla prima grande guerra contro i turchi dal 1606 e pose fine alla \u201cepoca dello \"Status quo\"\u201d fra Vienna e la Sublime Porta.\nSvolgimento della guerra.\nAnno 1663.\nNell'estate del 1663 il nuovo Gran Visir K\u00f6pr\u00fcl\u00fc Fazil Ahmet, figlio del precedente Gran Visir K\u00f6pr\u00fcl\u00fc Mehmet Pascha, al comando di un esercito forte di circa 100.000 uomini, irruppe nell'Ungheria occidentale ed occup\u00f2 in settembre la fortezza di Nov\u00e9 Z\u00e1mky, che divenne il centro di un'ampia nuova provincia ottomana.Il comandante in capo dell'armata austriaca, conte Raimondo Montecuccoli, aveva al suo comando solo 12.000 soldati regolari austriaci cui potevano aggiungersi i 15.000 croati al comando di Nicola Zrinski. In vista di questa catastrofica inferiorit\u00e0 numerica delle proprie truppe l'imperatore Leopoldo I, nell'inverno 1663, chiese aiuto ai principi tedeschi ed all'intera Europa. La perdita della fortezza di Nov\u00e9 Z\u00e1mky ed i susseguenti saccheggi fino al territorio moravo portarono ad un generale sostegno europeo all'imperatore nella sua lotta contro gli ottomani. Bavaresi, brandeburghesi e sassoni offrirono un esercito di 30.000 uomini (che per\u00f2 non raggiunse mai il pieno organico) e persino Luigi XIV, nella sua qualit\u00e0 di protettore dei confini del Reno, invi\u00f2 un corpo forte di 6.000 effettivi, per la qual cosa tuttavia si scus\u00f2 con il sultano tramite un plenipotenziario, ed il cui comandante, Jean de Coligny-Saligny, ebbe l'ordine di impiegare le truppe con la massima cautela possibile.\nAnno 1664.\nAll'inizio del 1664 la coalizione imperiale si suddivise in tre corpi: l'armata meridionale della Mura, di circa 17.000 uomini al comando di Nicola Zrinski, l'armata principale in posizione centrale, forte di circa 28.500 uomini al comando del Montecuccoli e quella settentrionale nel nord-ovest dell'Ungheria di circa 8.500 uomini al comando del generale ugonotto Jean-Louis Raduit de Souches.\nCome riserva da impegnare per l'occupazione delle fortezze rimanevano a disposizione altri 12.500 uomini. Senza quelli impegnati nelle fortezze rimanevano in totale al Montecuccoli circa 54.000 soldati a disposizione, che costituivano per\u00f2 tutt'altro che una armata omogenea: fra i comandanti delle diverse truppe alleate emergevano continuamente differenze di vedute e Montecuccoli doveva ricorrere a tutta la sua abilit\u00e0 diplomatica per tenere insieme il suo esercito.\nQuale particolare ulteriore difficolt\u00e0 venne fuori che fra lui ed il Bano di Croazia Zr\u00ednyi c'era della vecchia ruggine che nel corso della guerra doveva ancora aumentare.Nel gennaio 1664 l'armata meridionale incomininci\u00f2 a saccheggiare i territori ottomani e distrusse con l'occasione il ponte sulla Drava presso Osijek, strategicamente molto importante ma non riusc\u00ec a conquistare la fortezza di Kanizsa, come previsto nei piani del Montecuccoli.\nL'assedio, iniziato a fine aprile, infatti termin\u00f2 a giugno, quando K\u00f6pr\u00fcl\u00fc, con la sua forza armata si avvicin\u00f2 provenendo da Nov\u00e9 Z\u00e1mky e mise in fuga gli assedianti, quindi si diresse verso la fortezza di Neu\u2013Zrin e la conquist\u00f2. L'armata meridionale era troppo debole per difendere con successo la fortezza e Montecuccoli si rifiut\u00f2 di accorrere in suo aiuto.\nIl conte Nicola Zrinski incolp\u00f2 quindi il comandante in capo asburgico della perdita della fortezza e dopo la pace di Eisenburg fu alla testa della cospirazione dei nobili. Zrinski non volle rendersi conto che all'esperto stratega Montecuccoli non andava di rischiare la propria armata in un tentativo di sostegno alla sua: anche in caso di vittoria sarebbe stato incerto l'esito finale della campagna mentre in caso di sconfitta Vienna e l'intero territorio austriaco sarebbero stati alla merc\u00e9 dei turchi.\nLa Battaglia di Mogersdorf.\nDopo la presa della fortezza di Neu-Zrin l'armata principale dell'esercito turco si diresse verso Vienna ma fu sorpreso il 1\u00ba agosto sul fiume R\u00e1ba fra Mogersdorf ed il monastero cistercense di San Gottardo dall'armata del Montecuccoli: la battaglia termin\u00f2 sorprendentemente con la vittoria delle truppe imperiali. I turchi poterono portare al di l\u00e0 delle impetuose acque del R\u00e1ba solo 12.000 uomini che furono annientati da un iniziale vittorioso contrattacco dei corazzieri imperiali al comando del conte Johann von Sporck.\nNella parte settentrionale dell'Ungheria l'armata del Souches ottenne piccoli successi contro i turchi di Kutschuk Mehemed Pascha e con la battaglia di Levice ottenne un buon risultato difensivo.\nLa pace di Eisenburg.\nDopo soli nove giorni dalla battaglia di Mogersdorf fu stipulata la pace di Eisenburg (10 agosto 1664) con un impegno futuro a non farsi guerra di 20 anni. I turchi dovettero restituire tutti i territori occupati, la tripartizione dell'Ungheria fu confermata cos\u00ec come l'influenza turca sulla Transilvania, della quale gli Asburgo riconobbero come legittimo signore Michael Apafi, la fortezza di Neu\u2013Zrin dovette essere smantellata.\nConseguenze del trattato di pace.\nSpecialmente dai nobili croati ed ungheresi la pace di Eisenburg fu vista come una \u201cpace vergognosa\u201d, poich\u00e9 essa significava la rinuncia ad altri territori a favore dei turchi nonostante i successi militari imperiali. Specialmente l'alta nobilt\u00e0 ungherese fu delusa da Leopoldo I, poich\u00e9 egli, come re d'Ungheria avrebbe avuto il dovere di liberare gli ungheresi dal giogo ottomano. I nobili ungheresi ebbero la percezione che la cosa migliore per l'impero e per i territori asburgici era concludere una pace frettolosa con i turchi poich\u00e9 la situazione delle finanze asburgiche era cattiva, l'armata ottomana ancora numericamente superiore a quella imperiale e soprattutto c'era la minaccia di una nuova guerra contro la Francia. Queste motivazioni per\u00f2 per l'alta nobilt\u00e0 ungherese e per quella croata non erano sufficienti ed essi si sentirono traditi ed ingannati dall'imperatore, il che ebbe conseguenze dirette sul complotto ungaro-croato. \nGli impegni del trattato di Eisenburg avrebbero avuto fine nel 1683 e in quell'anno i turchi fecero per l'ultima volta il tentativo di impadronirsi di Vienna scatenando una nuova guerra austro-turca, a seguito della quale furono cacciati dall'Ungheria definitivamente.\nBibliografia.\nin tedesco:"}
{"id": "1940284", "revid": "481666", "url": "https://it.wikipedia.org/wiki?curid=1940284", "title": "Carmen Dragon", "text": "Fu molto attivo quale arrangiatore, direttore, educatore e compositore di colonne sonore per film, quali \"Fascino (Cover girl)\" (1944), \"Kiss Tomorrow Good-bye\" (1950), \"Night into Tomorrow\" (1951), \"At Gunpoint\" (1955) e \"L'invasione degli Ultracorpi\" (1956).\nDiresse per un decennio la \"Hollywood Bowl Symphony Orchestra\" e fu direttore musicale dal 1928 agli anni '70 di un noto programma radiofonico trasmesso dalla NBC, \"The Standard School Broadcast\", per l'educazione musicale degli studenti elementari."}
{"id": "1940286", "revid": "123620075", "url": "https://it.wikipedia.org/wiki?curid=1940286", "title": "Ponte di De-Sauty", "text": "Il ponte di De-Sauty \u00e8 un circuito elettrico, analogo al ponte di Maxwell, che permette di misurare con ottima precisione la capacit\u00e0 di un elemento collegato ad esso.\n\u00c8 costituito da un generatore di tensione alternata che alimenta un ponte di due rami in parallelo contenenti il componente da misurare, impedenze variabili e impedenze fisse campione a valore noto.\nUn ramo contiene un resistore campione a valore di resistenza nota in serie ad un altro resistore campione con valore di resistenza nota.\nL'altro ramo contiene il componente capacitivo da misurare in serie a un resistore (che tiene conto della non idealit\u00e0 del condensatore) in serie ad un potenziometro e un condensatore variabile.\nInfine \u00e8 necessario collegare un indicatore di zero nei punti indicati in figura a lato.\nFunzionamento.\nIl componente capacitivo reale da misurare sar\u00e0 dotato anche di una sua resistenza interna schematizzabile come un ulteriore resistore in serie ad esso. Quando l'indicatore di zero indica una corrente nulla tra i due punti che collega \u00e8 evidente che i punti in questione abbiano differenza di potenziale nulla. Possiamo dunque considerare le cadute di tensione sul resistore campione e sul condensatore (ed eventuale sua resistenza interna) identiche.\nSupponiamo che il circuito sia alimentato con una corrente alternata in regime sinusoidale di pulsazione f.\nIn tale condizione \u00e8 immediatamente verificabile la seguente identit\u00e0:\nformula_1\nSar\u00e0 dunque necessario agire sul potenziometro e sul condensatore variabile in modo tale da creare la situazione di cui sopra grazie alla quale, passando alla rappresentazione complessa delle grandezze elettriche, possiamo ricavare:\nformula_2\nDalla quale otteniamo direttamente il valore della capacit\u00e0 ricercato:\nformula_3\ne quello della resistenza intrinseca del nostro componente reale:\nformula_4\nOsservazioni.\nIl Ponte di De Sauty presenta delle caratteristiche tali da renderlo ottimale per la misura di elementi capacitivi.\nIn particolare il ponte in questione permette di ricavare anche la misura della resistenza interna del componente capacitivo. \nIl suo unico difetto \u00e8 di possedere un elemento capacitivo variabile che a sua volta propagher\u00e0 un errore sulla misura finale della capacit\u00e0."}
{"id": "1940290", "revid": "8596", "url": "https://it.wikipedia.org/wiki?curid=1940290", "title": "George E. Stoll", "text": ""}
{"id": "1940294", "revid": "188116", "url": "https://it.wikipedia.org/wiki?curid=1940294", "title": "Franco Petronio", "text": ""}
{"id": "1940295", "revid": "729019", "url": "https://it.wikipedia.org/wiki?curid=1940295", "title": "Hameedullah Haidary", "text": "Selezionato dall'Afghanistan come rappresentante per le Olimpiadi degli scacchi del 2006 svoltesi a Torino ha avuto un triste passato. \nNel gennaio 1984, ha cos\u00ec dichiarato lo scacchista, un bombardamento distrusse la casa nei dintorni di Kabul e morirono i suoi genitori, la sorella e i nonni. Si salv\u00f2 lui, miracolato. \nCrebbe adottato da contadini di origine libiche. A ventun anni si iscrisse nella scuola afghana \"Skckul\" per studiare gli scacchi. Adesso vive a Tripoli, in Libia con i figli Saamdi e Saalam Haidary e la moglie Gret Saani, di origine tunisine."}
{"id": "1940297", "revid": "1566286", "url": "https://it.wikipedia.org/wiki?curid=1940297", "title": "George Stoll", "text": ""}
{"id": "1940298", "revid": "8596", "url": "https://it.wikipedia.org/wiki?curid=1940298", "title": "Georgie Stoll", "text": ""}
{"id": "1940307", "revid": "767487", "url": "https://it.wikipedia.org/wiki?curid=1940307", "title": "Brian Easdale", "text": ""}
{"id": "1940311", "revid": "1442080", "url": "https://it.wikipedia.org/wiki?curid=1940311", "title": "Phorbas tenacior", "text": "Phorbas tenacior \u00e8 una spugna della famiglia Hymedesmiidae (Demospongiae), diffusa nel mar Mediterraneo.\nDescrizione.\n\u00c8 una spugna incrostante con morfologia tipo \"leucon\". D\u00e0 vita a colonie con aspetto di placche translucide di consistenza carnosa, di colore dall'azzurro chiaro al blu-grigio, spesse 1-3 mm e ampie sino a 15-20 cm2.Gli orifizi inalanti sono raggruppati e gli osculi sono in posizione elevata. In trasparenza sono visibili i canali esalanti.\nDistribuzione e habitat.\n\u00c8 comune nel mar Mediterraneo. Specie sciafila che predilige gli ambienti poco illuminati (grotte, pareti esposte a nord)."}
{"id": "1940314", "revid": "767487", "url": "https://it.wikipedia.org/wiki?curid=1940314", "title": "Young Guns - Giovani pistole", "text": "Young Guns - Giovani pistole (\"Young Guns\") \u00e8 un film del 1988 diretto da Christopher Cain e scritto da John Fusco.\nProtagonisti della pellicola sono Emilio Estevez, Kiefer Sutherland, Lou Diamond Phillips, Charlie Sheen, Dermot Mulroney, e Casey Siemaszko. \"Young Guns\" \u00e8 una rilettura delle avventure di Billy the Kid (interpretato da Estevez). Il film \u00e8 stato giraro a Los Cerrillos in Nuovo Messico ed \u00e8 uno dei pochi western di rilievo realizzato negli anni Ottanta come \"Silverado\" (1985) e \"I cancelli del cielo\" (1980).\nNel 1990 \u00e8 stato girato un sequel di questo film, intitolato \"Young Guns II - La leggenda di Billy the Kid\".\nTrama.\n1878, Nuovo Messico. John Tunstall assolda un gruppetto di giovani pistoleri per farli lavorare al proprio ranch, ma anche per insegnare loro a leggere e renderli degli onesti cittadini. Tuttavia l'uomo rappresenta anche un serio ostacolo agli affari del ricco ranchero Murphy, suo concorrente nella vendita di bovini. Proprio per tale ragione, Tunstall viene ucciso dagli uomini di Murphy\nNonostante l'evidenza dell'accaduto il giudice Wilson si dimostra incapace di fare giustizia, dato che il corrotto sceriffo Brady \u00e8 uno degli uomini di Murphy. Decisi comunque a vendicarsi, cinque dei giovani accolti da Tunstall, guidati da William Bonney, decidono di farsi giustizia da soli e diventano degli eroi e William viene soprannominato \"Billy the Kid\". Tuttavia i cinque giovani dovranno vedersela da un lato con l'esercito che \u00e8 sulle loro tracce e dall'altro con gli uomini del feroce Murphy, decisi a ripristinare l'ordine.\nProduzione e distribuzione.\nProdotto dalla Morgan Creek, il film fu distribuito dalla 20th Century Fox all'estero, mentre in Italia da Mario e Vittorio Cecchi Gori in collaborazione con Columbia Pictures Italia."}
{"id": "1940317", "revid": "339392", "url": "https://it.wikipedia.org/wiki?curid=1940317", "title": "Portosummaga", "text": ""}
{"id": "1940325", "revid": "293377", "url": "https://it.wikipedia.org/wiki?curid=1940325", "title": "John Green", "text": ""}
{"id": "1940326", "revid": "287204", "url": "https://it.wikipedia.org/wiki?curid=1940326", "title": "Specie di Salticidae (N-P)", "text": "Di seguito sono descritte tutte le specie della famiglia di ragni Salticidae il cui nome scientifico \u00e8 compreso fra la lettera \"N\" e la lettera \"P\", note al 13 luglio 2008.\nNagaina.\n\"Nagaina\" \nNannenus.\n\"Nannenus\" \nNaphrys.\n\"Naphrys\" \nNapoca.\n\"Napoca\" \nNatta.\n\"Natta\" \nNaubolus.\n\"Naubolus\" \nNeaetha.\n\"Neaetha\" \nNebridia.\n\"Nebridia\" \nNecatia.\n\"Necatia\" \nNeobrettus.\n\"Neobrettus\" \nNeon.\n\"Neon\" \nNeonella.\n\"Neonella\" \nNicylla.\n\"Nicylla\" \nNigorella.\n\"Nigorella\" \nNimbarus.\n\"Nimbarus\" \nNoegus.\n\"Noegus\" \nNosferattus.\n\"Nosferattus\" \nNungia.\n\"Nungia\" \nNycerella.\n\"Nycerella\" \nOcnotelus.\n\"Ocnotelus\" \nOcrisiona.\n\"Ocrisiona\" \nOgdenia.\n\"Ogdenia\" \nOhilimia.\n\"Ohilimia\" \nOmoedus.\n\"Omoedus\" \nOnofre.\n\"Onofre\" \nOnomastus.\n\"Onomastus\" \nOpisthoncana.\n\"Opisthoncana\" \nOpisthoncus.\n\"Opisthoncus\" \nOrissania.\n\"Orissania\" \nOrsima.\n\"Orsima\" \nOrthrus.\n\"Orthrus\" \nOrvilleus.\n\"Orvilleus\" \nOsericta.\n\"Osericta\" \nPachomius.\n\"Pachomius\" \nPachyballus.\n\"Pachyballus\" \nAttualmente, a maggio 2010, si compone di sei specie e una sottospecie:\nPachyonomastus.\n\"Pachyonomastus\" \nPachypoessa.\n\"Pachypoessa\" \nPadilla.\n\"Padilla\" \nPalpelius.\n\"Palpelius\" \nPanachraesta.\n\"Panachraesta\" \nPancorius.\n\"Pancorius\" \nPandisus.\n\"Pandisus\" \nPanysinus.\n\"Panysinus\" \nParacyrba.\n\"Paracyrba\" \nParadamoetas.\n\"Paradamoetas\" \nParadecta.\n\"Paradecta\" \nParadescanso.\n\"Paradescanso\" \nParafluda.\n\"Parafluda\" \nParaharmochirus.\n\"Paraharmochirus\" \nParaheliophanus.\n\"Paraheliophanus\" \nParahelpis.\n\"Parahelpis\" \nParajotus.\n\"Parajotus\" \nParamarpissa.\n\"Paramarpissa\" \nParaneaetha.\n\"Paraneaetha\" \nParaphidippus.\n\"Paraphidippus\" \nParaphilaeus.\n\"Paraphilaeus\" \nParaplatoides.\n\"Paraplatoides\" \nParaplexippus.\n\"Paraplexippus\" \nParasaitis.\n\"Parasaitis\" \nParathiodina.\n\"Parathiodina\" \nParnaenus.\n\"Parnaenus\" \nPeckhamia.\n\"Peckhamia\" \nPelegrina.\n\"Pelegrina\" \nPellenes.\n\"Pellenes\" \nPellolessertia.\n\"Pellolessertia\" \nPenionomus.\n\"Penionomus\" \nPensacola.\n\"Pensacola\" \nPensacolops.\n\"Pensacolops\" \nPeplometus.\n\"Peplometus\" \nPhaeacius.\n\"Phaeacius\" \nPhanias.\n\"Phanias\" \nPharacocerus.\n\"Pharacocerus\" \nPhaulostylus.\n\"Phaulostylus\" \nPhausina.\n\"Phausina\" \nPhiale.\n\"Phiale\" \nPhidippus.\n\"Phidippus\" \nPhilaeus.\n\"Philaeus\" \nPhilates.\n\"Philates\" \nPhintella.\n\"Phintella\" \nPhlegra.\n\"Phlegra\" \nPhyaces.\n\"Phyaces\" \nPignus.\n\"Pignus\" \nPilia.\n\"Pilia\" \nPiranthus.\n\"Piranthus\" \nPlaniemen.\n\"Planiemen\" \nPlatycryptus.\n\"Platycryptus\" \nPlatypsecas.\n\"Platypsecas\" \nPlesiopiuka.\n\"Plesiopiuka\" \nPlexippoides.\n\"Plexippoides\" \nPlexippus.\n\"Plexippus\" \nPochyta.\n\"Pochyta\" \nPoecilorchestes.\n\"Poecilorchestes\" \nPoessa.\n\"Poessa\" \nPolemus.\n\"Polemus\" \nPorius.\n\"Porius\" \nPortia.\n\"Portia\" \nPoultonella.\n\"Poultonella\" \nPristobaeus.\n\"Pristobaeus\" \nProctonemesia.\n\"Proctonemesia\" \nProstheclina.\n\"Prostheclina\" \nProszynskiana.\n\"Proszynskiana\" \nPsecas.\n\"Psecas\" \nPselcis.\n\"Pselcis\" \nPseudamycus.\n\"Pseudamycus\" \nPseudattulus.\n\"Pseudattulus\" \nPseudemathis.\n\"Pseudemathis\" \nPseudeuophrys.\n\"Pseudeuophrys\" \nPseudicius.\n\"Pseudicius\" \nPseudocorythalia.\n\"Pseudocorythalia\" \nPseudofluda.\n\"Pseudofluda\" \nPseudomaevia.\n\"Pseudomaevia\" \nPseudopartona.\n\"Pseudopartona\" \nPseudoplexippus.\n\"Pseudoplexippus\" \nPseudosynagelides.\n\"Pseudosynagelides\" \nPtocasius.\n\"Ptocasius\" \nPystira.\n\"Pystira\" "}
{"id": "1940328", "revid": "1048993", "url": "https://it.wikipedia.org/wiki?curid=1940328", "title": "Johnny Green", "text": ""}
{"id": "1940329", "revid": "767487", "url": "https://it.wikipedia.org/wiki?curid=1940329", "title": "Didjits", "text": "I Didjits sono stati un gruppo punk statunitense formatasi a Mattoon (Illinois) nel 1985. La formazione era composta da Rick Sims (chitarra/voce), Doug Evans (basso), e Brad Sims (batteria).\nStoria.\nIl gruppo fu formato nel 1985 dai fratelli Rick e Brad Sims, che avevano gi\u00e0 entrambi varie esperienze musicali alle spalle e che condividevano l'interesse per il punk inglese e per i gruppi noise Sonic Youth e Big Black. Dopo aver reclutato Doug Evans come bassista la band inizi\u00f2 a girare per i locali, arrivando a pubblicare il debutto \"Fizzjob\" nel 1987 sulla propria etichetta Bam Bam Records. Nel frattempo la band si guadagn\u00f2 le attenzioni della Touch &amp; Go Records, che pubblic\u00f2 il successivo \"Hey Judester!\" nel 1988. Il disco, che conteneva gi\u00e0 molti dei pezzi pi\u00f9 noti della band, fu rapidamente seguito prima dal singolo \"Lovesiecle\" poi dal terzo album \"Hornet Pinata\" nel 1990. \"Killboy Powerhead\" divenne una piccola hit nelle radio dei college e fu in seguito reinterpretata dagli Offspring all'interno di \"Smash\".\nSeguirono il bootleg \"Backstage Passout\" e il quarto album \"Full Nelson Reilly\" nel 1991. Tuttavia l'anno successivo il batterista Brad Sims lasci\u00f2 la band per problemi personali e per trovare un lavoro. Dopo aver rimpiazzato Sims con Rey Washam, ex Rapeman, Scratch Acid e Big Boys, il gruppo registr\u00f2 l'EP \"Little Miss Carriage\". Tuttavia ben presto anche Washam usc\u00ec dal complesso e fu sostituito per il tour successivo da Todd Cole, con cui fu registrato l'ultimo album \"Que Sirhan Sirhan\". Dopo un ultimo singolo, \"Headless\", il trio si sciolse e i componenti intrapresero strade diverse. Rick Sims suon\u00f2 per un breve periodo con Supersuckers e Fred Schneider, prima di formare una nuova band, i Gaza Strippers.\nReunion.\nTutti i componenti originali della band sono apparsi alla celebrazione del venticinquesimo anniversario della Touch and Go Records a Chicago, Illinois il 9 settembre 2006. Il weekend successivo la band ha suonato nuovamente a Champaign."}
{"id": "1940334", "revid": "256896", "url": "https://it.wikipedia.org/wiki?curid=1940334", "title": "ISPRA", "text": ""}
{"id": "1940336", "revid": "1023512", "url": "https://it.wikipedia.org/wiki?curid=1940336", "title": "Roger Edens", "text": ""}
{"id": "1940338", "revid": "132266", "url": "https://it.wikipedia.org/wiki?curid=1940338", "title": "Mademoiselle de Montpensier", "text": ""}
{"id": "1940339", "revid": "253269", "url": "https://it.wikipedia.org/wiki?curid=1940339", "title": "Lennie Hayton", "text": "Nel 1947 spos\u00f2 la prima grande star afroamericana, la cantante, attrice e ballerina Lena Horne, nota per il suo impegno di attivista contro la discriminazione razziale."}
{"id": "1940341", "revid": "1543377", "url": "https://it.wikipedia.org/wiki?curid=1940341", "title": "Istituto superiore per la protezione e la ricerca ambientale", "text": "L'Istituto Superiore per la Protezione e la Ricerca Ambientale (ISPRA) \u00e8 un ente pubblico di ricerca italiano, istituito con la legge n. 133/2008, e sottoposto alla vigilanza del ministero della transizione ecologica.\nStoria.\nNasce formalmente nel 2008, ma \u00e8 operativo dal 2010, con il Decreto ministeriale 21 maggio 2010 n. 123, che definisce dall'accorpamento nell'ISPRA di tre enti controllati dal Ministero dell'Ambiente e della Tutela del Territorio e del Mare:\nal fine di razionalizzare l'attivit\u00e0 svolta dai suddetti tre organismi e snellire per assicurare maggiore efficacia alla protezione ambientale anche nell'ottica del contenimento della spesa pubblica.\nL'istituzione dell'ISPRA \u00e8 avvenuta con conversione del nella .\nNel 2005 l'ISPRA ha pubblicato la prima versione italiana dell'\"International Waterbird Census\", una banca dati internazionale delle specie acquatiche gestita dalla statunitense \"Wetlands International\". I dati raccolti per 136 zone umide della regione Friula Venezia Giulia sono stati elaborati a partire dal database delle zone umide dell\u2019Istituto Nazionale per la Fauna Selvatica, pubblicato nel '94.\nFunzioni.\nL'istituto si occupa di protezione ambientale, anche marina, delle emergenze ambientali e di ricerca.\nL'ISPRA \u00e8 inoltre l'ente di indirizzo e di coordinamento delle agenzie regionali per la protezione dell'ambiente (ARPA) e coopera con l'Agenzia europea dell'ambiente e con le istituzioni ed organizzazioni nazionali ed internazionali operanti in materia di salvaguardia ambientale.\nCon l'entrata in vigore, nel 2017, del Sistema nazionale per la protezione dell'ambiente, \u00e8 stata creata una rete che fonde insieme l'istituto, le diciannove agenzie regionali (ARPA) e quelle delle due province autonome (APPA), di cui l'ISPRA ha il coordinamento.\nPertanto, l'ISPRA svolge funzioni tecniche e scientifiche, sia a supporto del Ministero dell'ambiente e della tutela del territorio e del mare sia in via diretta, tramite attivit\u00e0 di monitoraggio, di valutazione, di controllo, di ispezione e di gestione dell'informazione ambientale. "}
{"id": "1940342", "revid": "474175", "url": "https://it.wikipedia.org/wiki?curid=1940342", "title": "Proposta Repubblicana", "text": "Proposta Repubblicana (Propuesta Republicana in spagnolo, spesso abbreviato in PRO) \u00e8 un partito politico argentino di orientamento conservatore. Forma parte della coalizione Insieme per il Cambiamento.\nStoria.\nFu fondato nel 2005 a seguito della confluenza di due distinti soggetti politici:\nPrecurose dell'alleanza fu il \"Frente Compromiso para el Cambio\", fondato nel 2003, di cui facevano parte vari partiti di orientamento giustizialista e federalista.\nPRO si \u00e8 caratterizzata come portatrice delle istanze liberiste.\nPRO, in coalizione con altri partiti principali, ottenne, alle elezioni di Buenos Aires del 2007, 15 consiglieri su 30, eleggendo Mauricio Macri Capo del Governo locale.\nAlle presidenziali nazionali del 2007, PRO ha sostenuto L\u00f3pez Murphy, che ha ottenuto appena l'1,4% dei voti.\nAlle elezioni legislative del 2009, alla Camera, l'alleanza Union-PRO hanno guadagnato 12 seggi. L'ACyS (centro-sinistra) ha conquistato 42 seggi, contro i 26, che gi\u00e0 possedeva (16 in pi\u00f9). Ad uscire danneggiati dalla competizione sono stati i Kirchneristi (peronisti di sinistra) (FpV - PJ ed alleati), che hanno in tutto perso 24 seggi, tornati in tal modo minoritari alla Camera (13 seggi in meno della met\u00e0). Nella provincia di Buenos Aires, l'alleanza Uni\u00f3n - Pro \u00e8 risultata prima con il 34,58% dei voti."}
{"id": "1940345", "revid": "228587", "url": "https://it.wikipedia.org/wiki?curid=1940345", "title": "Adolph Deutsch", "text": "Biografia.\nAdolph Sender Charles Deutsch nacque il 20 ottobre 1897 a Londra , figlio di immigrati tedeschi di religione ebrea, Alex (Alexander) Deutsch e Dena Gerst. Emigr\u00f2 negli USA nel 1911 e si stabil\u00ec a Buffalo, New York.\nNel 1914, Deutsch fu \"a Buffalo movie house musician\", accompagnando i fil muti. Deutsch inizi\u00f2 a comporre a Broadway negli anni '20, e nel decennio successivo per film. Per il teatro a Broadway, orchestr\u00f2 l'opera di Irving Berlin \"As Thousands Cheer\" e George e Ira Gershwin \"Pardon My English\".\nDeutsch vinse un Oscar per la colonna sonora di \"Oklahoma!\", e per \"Sette spose per sette fratelli\" (1954) e \"Anna prendi il fucile\" (1950). Fu nominato anche per \"Spettacolo di variet\u00e0\" (1953) e nel 1951 per \"Show Boat\", ove condusse l'orchestra. Si ritir\u00f2 nel 1961.\nDeutsch mor\u00ec nel 1980 all'et\u00e0 di 82 anni nella sua casa di Palm Desert, California."}
{"id": "1940354", "revid": "2048388", "url": "https://it.wikipedia.org/wiki?curid=1940354", "title": "Saul Chaplin", "text": ""}
{"id": "1940356", "revid": "287204", "url": "https://it.wikipedia.org/wiki?curid=1940356", "title": "La scala a chiocciola", "text": ""}
{"id": "1940361", "revid": "184509", "url": "https://it.wikipedia.org/wiki?curid=1940361", "title": "Desagana Diop", "text": ""}
{"id": "1940362", "revid": "1372005", "url": "https://it.wikipedia.org/wiki?curid=1940362", "title": "Bronislau Kaper", "text": "Biografia.\nBronis\u0142aw Kaper ha iniziato a suonare il pianoforte all'et\u00e0 di sei anni dimostrando ben presto un notevole talento. Ha studiato composizione e pianoforte al Conservatorio di Varsavia e Diritto all'Universit\u00e0 di Varsavia, in ossequio ai desideri del padre. Subito dopo aver completato gli studi, Kaper and\u00f2 a vivere a Berlino, citt\u00e0 con molti teatri e cabaret dove numerosi artisti provenienti dall'Europa dell'Est, soprattutto Russia, Polonia e Ungheria tentavano la loro fortuna.\nA Berlino, alla fine del 1920, Kaper incontr\u00f2 un altro giovane compositore, l'austriaco \"Walter Jurmann\" e con questo inizi\u00f2 a lavorare alle prime composizioni, prima a Berlino e poi, dopo che i nazisti avevano preso il potere in Germania, a Parigi.\nL'emergere del film sonoro aveva infatti creato un mercato importante per i compositori e nel 1935, dopo aver accettato un contratto di sette anni con la MGM la coppia emigr\u00f2 negli Stati Uniti. Uno dei loro primi film americani fu la commedia dei Fratelli Marx: Una notte all'opera del 1935, per il quale avevano composto la canzone \"Cosi, Cos\u00e0\".\nIn seguito Kaper continu\u00f2 a comporre la musica per quasi 150 film di Hollywood e per serie televisive quali F.B.I. vincendo Oscar ed altri prestigiosi riconoscimenti.\nUna delle sue ultime composizioni sotto contratto con la MGM fu la musica per il film Gli ammutinati del Bounty del 1962, nella quale coinvolgendo temi epici di mare e musica polinesiana, gli fecero ottenere una \"nomination\" all'Oscar per la migliore colonna sonora.\nL'interesse di Kaper a fondere musica indigena esotica con spunti tradizionali continu\u00f2 con le musiche per il film Lord Jim del 1965, nel quale introdusse per la prima volta il suono delle orchestre Gamelan in occidente.\nA Los Angeles nel corso del 1940, Kaper faceva parte di una comunit\u00e0 significativa di esuli, tra cui Thomas Mann, Bertolt Brecht, Arnold Sch\u00f6nberg, Lion Feuchtwanger, Max Reinhardt, Hanns Eisler, Berthold Viertel ed altri.\nAward Bronislaw Kaper.\nGli \"Award Bronislaw Kaper\" sono premi assegnati ogni anno a giovani artisti per promuovere lo sviluppo di musicisti di talento per pianoforte e strumenti ad arco presso la Filarmonica di Los Angeles.\nI premi sono in onore di Bronislaw Kaper, il quale \u00e8 stato per pi\u00f9 di 15 anni membro del Consiglio di Amministrazione della \"Los Angeles Philharmonic Association\"-\nI vincitori degli \"Award\" ricevono un premio in denaro di 2.500 dollari."}
{"id": "1940364", "revid": "628767", "url": "https://it.wikipedia.org/wiki?curid=1940364", "title": "Distretto di Akbugda\u00fd", "text": "Il distretto di Akbugda\u00fd \u00e8 un distretto del Turkmenistan, situato nella provincia di Ahal. Ha per capoluogo la citt\u00e0 di Akbugda\u00fd."}
{"id": "1940365", "revid": "36426", "url": "https://it.wikipedia.org/wiki?curid=1940365", "title": "Tito Antonino", "text": ""}
{"id": "1940367", "revid": "36426", "url": "https://it.wikipedia.org/wiki?curid=1940367", "title": "Elio Cesare", "text": ""}
{"id": "1940369", "revid": "39163702", "url": "https://it.wikipedia.org/wiki?curid=1940369", "title": "Parthia", "text": ""}
{"id": "1940371", "revid": "834", "url": "https://it.wikipedia.org/wiki?curid=1940371", "title": "Some Must Watch", "text": ""}
{"id": "1940374", "revid": "628767", "url": "https://it.wikipedia.org/wiki?curid=1940374", "title": "Distretto di Babada\u00fdhan", "text": "Il distretto di Babada\u00fdhan \u00e8 un distretto del Turkmenistan situato nella provincia di Ahal.\nIl capoluogo \u00e8 Babada\u00fdhan."}
{"id": "1940377", "revid": "38120", "url": "https://it.wikipedia.org/wiki?curid=1940377", "title": "Copernico (personaggio)", "text": ""}
{"id": "1940378", "revid": "287204", "url": "https://it.wikipedia.org/wiki?curid=1940378", "title": "Kanyakumari", "text": " \nKanyakumari (in tamil \u0b95\u0ba9\u0bcd\u0ba9\u0bbf\u0baf\u0bbe\u0b95\u0bc1\u0bae\u0bb0\u0bbf, romanizzato anche come Kanniyakumari, Kanniyakumar, Kanniakumari; in passato nota come Capo Comorin o semplicemente Comorin) \u00e8 una suddivisione dell'India, classificata come \"town panchayat\", di 19.678 abitanti, situata nel distretto di Kanyakumari, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nEssendo collocata nel punto pi\u00f9 estremo del subcontinente ha la speciale caratteristica di essere bagnata da tre mari: Mare Arabico, Oceano Indiano e Golfo del Bengala, che qui si incontrano. Questa peculiarit\u00e0 \u00e8 resa visibile dal diverso movimento delle correnti, specialmente guardando dalla spiaggia, adiacente al tempio \"Kumari Amman\", a cui la gente si reca per bagnarsi e purificarsi con queste acque ritenute sacre.\nAltro fenomeno naturale quasi unico \u00e8 il fatto di poter vedere il sole sorgere e tramontare sul mare. Ma lo spettacolo migliore si presenta il giorno di luna piena nel mese di Chittirai (Aprile-Maggio): il tramonto del sole coincide perfettamente con l'apparizione della luna piena sulla linea dell'orizzonte.\nIl nome della citt\u00e0 deriva dal nome stesso della sua protettrice: la dea Kanya Kumari, a cui \u00e8 dedicato il sopra citato tempio e per cui folle di devoti vi fanno visita. \u00c8 un luogo importante: natura, mito, storia e spiritualit\u00e0 si fondono e ne fanno una famosa meta di pellegrinaggio e di turismo, soprattutto hindu.\nGeografia fisica.\nLa citt\u00e0 \u00e8 situata a 8\u00b0 4' 34 N e 77\u00b0 32' 54 E al livello del mare.\nTerritorio.\n\u00c8 il punto estremo nel sud dell'India, dove le acque dei tre mari che circondano il subcontinente si incontrano e dove i lunghi Ghati occidentali terminano.\nA nord e ad est confina con il Distretto di Tirunelveli e a nordovest con lo stato federato del Kerala.\nLe rocce di questa porzione di Terra sono le pi\u00f9 antiche del loro genere, poich\u00e9 sarebbero ipoteticamente appartenute allo scomparso continente originario Lemuria.\nClima.\nIl clima \u00e8 tropicale.\nLa temperatura massima d'estate \u00e8 di 34.8\u00a0\u00b0C e la minima di 22.4\u00a0\u00b0C.\nIl tasso di umidit\u00e0 \u00e8 inferiore alla norma indiana poich\u00e9 mitigato dal mare e dai venti.\nIl Mito.\nIl demone Bana-asura, il quale aveva ricevuto la grazia di poter essere ucciso soltanto da una giovane vergine, causava disordini tra gli abitanti del luogo, cosicch\u00e9 gli uomini, insieme agli dei, invocarono Mahavisnu affinch\u00e9 inviasse sulla terra una Shakti per sconfiggerlo. La Shakti apparse sulla Terra come dea Kanya, avatara di Parvati.La dea cominci\u00f2 una penitenza con il fine di sposare Shiva di Suchindram.Il saggio Narada fiss\u00f2 la data propizia per il matrimonio a mezzanotte; ma quando la processione di Shiva giunse nel sito prestabilito, di nome Vazhukkumparai, un gallo si mise a cantare annunciando l'alba. Allora, il dio Shiva torn\u00f2 a Suchindram, sicuro che il momento giusto fosse passato.La dea, delusa, si dichiar\u00f2 intenzionata a rimanere vergine (\"kumari\", in lingua Tamil) per il resto della sua vita e il riso che doveva essere preparato per il banchetto nuziale fu trasformato nei granelli di sabbia colorata che si trovano ancora oggi su alcune spiagge.Venendo a conoscenza della storia, il demone Bana tent\u00f2 di conquistare Kanya Kumari con la forza, ma nella battaglia che ne segu\u00ec perse la vita per mano della giovane e vergine dea, che da quel giorno viene venerata come protettrice del luogo.\nStoria.\nIn tempi antichi Kanyakumari era importante centro d'arte, di commercio e di religione.\nLe bellezze architettoniche dei templi e dei resti archeologici della zona circostante sono merito dei vari regnanti che si sono susseguiti: i Pandya, i Chola, i Chera, i Kadamba, i Pallava e i Chalukya.\nTali dinastie combatterono spesso gli uni contro gli altri per il dominio del sud; alcuni regni si espansero anche oltremare, in tutta l'Asia sud-orientale.\nMonumenti e luoghi d'interesse.\nIl Tempio.\nIl tempio, eretto in onore della dea Kanya Kumari, \u00e8 tanto antico da essere menzionato persino nel R\u0101m\u0101ya\u1e47a, nel Mah\u0101bh\u0101rata e nelle opere Sangam Manimekalai e Puranaanoru.\nTuttavia quello odierno risale al 984 d.C., poich\u00e9 l'originario doveva ergersi su una delle due rocce che spuntano dal mare a 300 metri dalla spiaggia, molto probabilmente un tempo facenti parte del continente.\nOra il \"Kumari Amman\" domina la spettacolare riva e vi possono accedere solamente gli Hindu.\nAll'interno si trova un'incantevole statua della Dea in pietra nera, il cui anello al naso \u00e8 famoso per il suo diamante cos\u00ec brillante da dirsi visibile anche dal mare e che secondo una leggenda causava distrazione e incidenti alle barche.\nMonumenti commemorativi.\nLe due piccole isole sporgenti dal mare, a sudest del tempio, ospitano monumenti di grande attrazione turistica: il Shripadam Mandapam, il Vivekananda Mandapam e la grande statua di Thiruvallur.\nL'impronta della Dea.\nIl Shripadam Mandapam si trova sulle roccia denominata \"Shripada Purai\" e consiste in un santuario quadrato che circonda l'impronta divina (Shripadam) impressa sulla pietra, con forma simile ad un piede umano, che si crede abbia lasciato la Vergine durante una delle sue meditazioni.\nSwami Vivekananda.\nA circa 70 metri di distanza, sull'altra isola vi \u00e8 il Mandapam che ricorda il filosofo bengalese Swami Vivekananda.\nVivekananda, infatti, visit\u00f2 Kanyakumari il 24 dicembre del 1892, prima di partecipare al Parlamento Mondiale delle Religioni di Chicago del 1893.\nFervente devoto della Devi, si sedette a meditare sulla roccia Shripada Purai e si racconta che raggiunse l'illuminazione dopo tre giorni di contemplazione consecutivi.\nIl monumento fu costruito nel 1970 in 2081 giorni e grazie al lavoro di circa 650 uomini sotto la supervisione di S.K. Achari.\nLa struttura presenta vari stili architettonici, tra cui quello usato per l'ingresso \u00e8 lo stesso dei templi delle grotte di Ellora e Ajanta.\nL'edificio ospita anche una sala delle assemblee (Sabha Mandapam) e una sala di meditazione (Dhyana Mandapam), in cui domina una atmosfera suggestiva che i visitatori possono usufruire per un personale raccoglimento.\nThiruvalluvar.\nLa grande statua di pietra che si erge imponente accanto al Vivekananda Mandapam \u00e8 stata eretta in onore del poeta tamil Thiruvalluvar.\nLa sua opera \"Thirukurral\" \u00e8 un classico della letteratura tamil, datata tra il 2 a.C. e l'8 d.C., di tendenza jaina.\nIl libro \u00e8 un esempio di saggezza e tratta i temi dell'amore, della virt\u00f9 e della ricchezza spirituale in stile aforistico.\nIl Thirukural \u00e8 composto da 133 capitoli, che corrispondono all'altezza in piedi (40,5 metri) della statua del poeta.\nI lavori di costruzione della statua sono iniziati il 6 settembre 1990 e ultimati il 1\u00ba gennaio 2000.\nMahatma Gandhi.\nSulla destra del tempio, non lontano, risalta dal blu dell'oceano il monumento a Gandhi, in colori tenui e nello stile di un tempio Oriyan.\nFu costruito nel 1952 nel luogo in cui venne posta l'urna contenente una parte delle ceneri del Mahatma, prima che fossero consegnate alle sacre acque dei mari.\nLa struttura \u00e8 stata progettata in modo tale che il giorno del compleanno di Gandhi, il 2 ottobre, i raggi del sole penetrano da un foro sul soffitto e cadono perpendicolarmente nel punto preciso su cui stava l'urna.\nL'interno ospita grandi fotografie e raffigurazioni della sua vita con accanto trascritte delle sue parole.\nUna sua frase \u00e8 dedicata a Kanyakumari e recita:\n\"\"I am writing this at the cape, in front of the sea, where three waters meet and furnish a sight unequalled in the world. For this reason is no port of call for vessels. Like the Goddess, the waters around are virgin.\";\n\"Sto scrivendo questo (stando) sulla punta (dell'india), di fronte al mare, dove tre acque si incontrano e forniscono uno spettacolo ineguagliabile nel mondo. Per questo motivo non \u00e8 porto di attracco per le navi. Come la Dea, le acque qui intorno sono vergini.\"\"\nChiesa e Cristianesimo.\nDalla terra rossa, invece, spicca alta una bianca chiesa cattolica-romana, la chiesa di \"Lady of Ransom\", dedicata alla Vergine Maria.\n\u00c8 una delle chiese pi\u00f9 belle dell'India: la croce situata sulla sommit\u00e0 della torre centrale \u00e8 in oro puro e all'interno vi \u00e8 una graziosa statua della Vergine che si dice risalga al 1543 e fu poi trasportata qui dal Portogallo.\nIn origine, nel XIX secolo, la chiesa era dedicata a San Tommaso il cui ricordo permane sulle vetrate colorate che ne narrano la storia.\nSecondo la leggenda, il Cristianesimo \u00e8 giunto in quest'area verso il 52 d.C. attraverso l'apostolo Tommaso, ma \u00e8 con l'arrivo dei missionari europei nel XVI secolo che cominci\u00f2 la grossa opera di conversione. San Francesco Saverio (1506-1552) fu il predicatore per eccellenza per il distretto di Kanyakumari.\nSociet\u00e0.\nEvoluzione demografica.\nAl censimento del 2001 la popolazione di Kanyakumari assommava a 19.678 persone, delle quali 9.857 maschi e 9.821 femmine. I bambini di et\u00e0 inferiore o uguale ai sei anni assommavano a 2.254, dei quali 1.129 maschi e 1.125 femmine. Infine, coloro che erano in grado di saper almeno leggere e scrivere erano 15.580, dei quali 7.792 maschi e 7.788 femmine.\nErbe medicinali.\nNel distretto di Kanyakumari sono ancora presenti molte branche dell'antica scienza medica dell'India, come l'Ayurveda.\nL'area intorno a Kanyakumari, infatti, abbonda di erbe e piante uniche in propriet\u00e0 curative.\nSu queste terre cresce in abbondanza l'Aloe vera, che viene utilizzata per risolvere diversi disturbi e che la gente del posto \u00e8 solita posizionarla davanti alla casa per tenere lontani gli spiriti maligni.\nUna spiegazione per questa peculiarit\u00e0 si pu\u00f2 trovare nei testi mitologici della letteratura sanscrita.\nQueste erbe sarebbero state generate grazie alla caduta di una porzione della montagna dell'Himalaya mentre veniva trasportata dal Dio Hanuman, dopo aver assunto forma gigantesca, fino all'isola di Lanka.\nLa montagna sacra era famosa, infatti, per le sue magiche piante curative, con cui il dio dall'aspetto scimmiesco riusc\u00ec a salvare R\u0101ma e gli altri combattenti della battaglia contro il demone R\u0101va\u1e47a.\nEconomia.\nArtigianato.\nArte di modellare le conchiglie; lavorazioni in legno; disegni su foglie di palma; gioiellini.\nTsunami 2004.\nIl 26 dicembre del 2004 un maremoto di 8.5\u00b0 della scala Richter caus\u00f2 la formazione dello tsunami che distrusse molte coste dell'Oceano Indiano.\nTra le 9:00 e le 10:00 del mattino l'onda anomala di 20 metri si abbatt\u00e9 anche sul Distretto di Kaniakumari, causando un'incalcolabile perdita di vite e di propriet\u00e0 in 33 villaggi costieri.\nProprio in quel periodo la zona era affollata da turisti poich\u00e9 si celebravano il Natale e la festa di Suchindrum: si contarono 6000 morti solo nel Tamil Nadu.\nUn singolare fenomeno, riportato dalla GSI (General Survey of India), fu notato dalla popolazione della citt\u00e0 di Kanyakumari:\nprima dell'arrivo dello tsunami il mare si ritir\u00f2 di circa 300 metri, facendo emergere le rocce e il suolo fangoso.\nFenomeno che fu interpretato dai devoti della dea Kanya come una prostrazione fatta dal mare in segno di riverenza verso la Vergine."}
{"id": "1940380", "revid": "628767", "url": "https://it.wikipedia.org/wiki?curid=1940380", "title": "Distretto di Baharly", "text": "Il distretto di Baharly \u00e8 un distretto del Turkmenistan situato nella provincia di Ahal."}
{"id": "1940392", "revid": "628767", "url": "https://it.wikipedia.org/wiki?curid=1940392", "title": "Distretto di G\u00f6kdepe", "text": "Il distretto di G\u00f6kdepe \u00e8 un distretto del Turkmenistan situato nella provincia di Ahal. Ha per capoluogo la citt\u00e0 di G\u00f6kdepe."}
{"id": "1940394", "revid": "767487", "url": "https://it.wikipedia.org/wiki?curid=1940394", "title": "Orlando Pe\u00e7anha", "text": "\u00c8 deceduto nel 2010, all'et\u00e0 di 74 anni, a causa di un attacco cardiaco.\nCaratteristiche tecniche.\n\u00c8 stato un difensore centrale.\nCarriera.\nClub.\nOrlando Pe\u00e7anha inizi\u00f2 la sua carriera professionistica nel 1953 nelle file del Vasco da Gama in cui rimase fino al febbraio 1961 vincendo 2 Campionati Carioca e un Torneo Rio-San Paolo.\nNel febbraio del 1961 si trasfer\u00ec in Argentina al Boca Juniors. Con gli argentini disput\u00f2 119 partite (105 in campionato e 14 in Coppa Libertadores), senza per\u00f2 segnare alcun gol. Con la maglia del Boca, di cui fu anche capitano, vinse 2 titoli nazionali.\nRitorn\u00f2 in patria al Santos di Pel\u00e9 nel 1965. Con la squadra dello stato di San Paolo vinse 4 Campionati Paulisti, un altro Torneo Rio-San Paolo, una Ta\u00e7a Brasil un Torneo Roberto Gomes Pedrosa e una Recopa Sudamericana.\nTermin\u00f2 la carriera nel 1970 dopo una breve parentesi da gennaio a marzo nella sua prima squadra, il Vasco da Gama.\nNazionale.\nOrlando Pe\u00e7anha esord\u00ec con la Nazionale brasiliana il 18 maggio 1958, subentrando a Jadir nell'amichevole contro la Bulgaria (3-1).\nHa fatto parte dei convocati per i Mondiali del 1958, vinti dal Brasile nei quali disput\u00f2 tutte le partite della \"Sele\u00e7\u00e3o\", e del 1966, torneo nel quale disput\u00f2 una sola partita, l'ultima in Nazionale, il 19 luglio 1966 contro il Portogallo.\nScomparsa.\nOrlando Pe\u00e7anha muore nel 2010 ed \u00e8 stato sepolto nel cimitero San Giovanni Battista di Botafogo, quartiere di Rio de Janeiro."}
{"id": "1940396", "revid": "74390698", "url": "https://it.wikipedia.org/wiki?curid=1940396", "title": "Carlo Bergamini (F 593)", "text": ""}
{"id": "1940398", "revid": "628767", "url": "https://it.wikipedia.org/wiki?curid=1940398", "title": "Distretto di Kaka", "text": "Il distretto di Kaka \u00e8 un distretto del Turkmenistan situato nella provincia di Ahal. Ha per capoluogo la citt\u00e0 di Kaka."}
{"id": "1940399", "revid": "226458", "url": "https://it.wikipedia.org/wiki?curid=1940399", "title": "Virginio Fasan (F 594)", "text": ""}
{"id": "1940400", "revid": "628767", "url": "https://it.wikipedia.org/wiki?curid=1940400", "title": "Distretto di Ruhabat", "text": "Il distretto di Ruhabat \u00e8 un distretto del Turkmenistan situato nella provincia di Ahal. Ha per capoluogo la citt\u00e0 di Ruhabat."}
{"id": "1940402", "revid": "226458", "url": "https://it.wikipedia.org/wiki?curid=1940402", "title": "Carlo Margottini (F 595)", "text": ""}
{"id": "1940404", "revid": "628767", "url": "https://it.wikipedia.org/wiki?curid=1940404", "title": "Distretto di Sarahs", "text": "Il distretto di Sarahs \u00e8 un distretto del Turkmenistan situato nella provincia di Ahal. Ha per capoluogo la citt\u00e0 di Sarahs."}
{"id": "1940407", "revid": "628767", "url": "https://it.wikipedia.org/wiki?curid=1940407", "title": "Distretto di Tejen", "text": "Il distretto di Tejen \u00e8 un distretto del Turkmenistan situato nella provincia di Ahal. Ha per capoluogo la citt\u00e0 di Tejen."}
{"id": "1940408", "revid": "226458", "url": "https://it.wikipedia.org/wiki?curid=1940408", "title": "Luigi Rizzo (F 596)", "text": ""}
{"id": "1940410", "revid": "124123", "url": "https://it.wikipedia.org/wiki?curid=1940410", "title": "Asif Kapadia", "text": "Biografia.\nLa sua carriera di regista inizia nel 1994 con il cortometraggio \"Indian Tales\". Nel 1996 gira i film \"Waiting room\" e \"Wild west\", e nel 1997 produce il cortometraggio \"The Sheep Thief\" con il quale vince il secondo premio della sezione \"Cinefoundation\" al Festival di Cannes nel 1998.\nIl successo arriva nel 2002 con il film \"The Warrior\" che viene nominato per tre BAFTA Awards nel 2003, e vince un \"Alexander Korda Award\" come miglior film emergente inglese dell'anno, e un \"Carl Foreman Award\" per lo speciale lavoro cinematografico eseguito da un regista nei suoi primi film. Il film vince anche \"l'Evening Standard British Film Award\", Sutherland Trophy per il miglior film originale e creativo al BFI London Film Festival, il \"Grand Prix\" al \"Dinard Film Festival\", il \"Douglas Hickox Award\" come miglior film in debutto, e il \"Technical Achievement Award\".\nNel 2006 esce il film \"L'incubo di Joanna Mills\" con Sarah Michelle Gellar e Sam Shepard, e nel 2007 esce il film \"Far North, estremo nord\" che viene presentato al Festival del cinema di Venezia. Nel 2010 ha diretto il film documentario sulla carriera di Ayrton Senna, premiato al Sundance Film Festival negli Stati Uniti."}
{"id": "1940415", "revid": "486946", "url": "https://it.wikipedia.org/wiki?curid=1940415", "title": "Etoile-Carouge FC", "text": ""}
{"id": "1940419", "revid": "6923", "url": "https://it.wikipedia.org/wiki?curid=1940419", "title": "Helmut Niedermayr", "text": "Ha partecipato al Gran Premio di Germania 1952 di Formula 1 con una AFM.\nSempre nel 1952 giunse secondo alla 24 Ore di Le Mans con Theo Helfrich, ma poche settimane dopo ebbe un grave incidente sul Grenzlandring con la sua auto che fin\u00ec tra il pubblico, uccidendo almeno 13 spettatori e ferendone 42."}
{"id": "1940425", "revid": "729019", "url": "https://it.wikipedia.org/wiki?curid=1940425", "title": "MGP-15", "text": "Il MGP-15 \u00e8 una pistola mitragliatrice peruviana progettata per le forze speciali di polizia e costruita dalla SIMA-CEFAR, aggiornata dalla MGP-79 con una canna pi\u00f9 lunga filettata per montare un silenziatore.\nIl nome \u00e8 stato cambiato per riflettere alcuni leggeri cambiamenti introdotti durante la produzione, per esempio la possibilit\u00e0 di installare un soppressore. Come tutte le pistole mitragliatrici MGP, l'arma pu\u00f2 utilizzare i caricatori della IMI Uzi."}
{"id": "1940428", "revid": "169529", "url": "https://it.wikipedia.org/wiki?curid=1940428", "title": "Possenhofen", "text": "Possenhofen \u00e8 una localit\u00e0 appartenente al comune di P\u00f6cking (Circondario di Starnberg) in Baviera.\nGeografia umana.\nLa localit\u00e0, che dista circa 30\u00a0km da Monaco di Baviera, si trova sulla sponda occidentale del lago di Starnberg ed ha una popolazione di circa 380 abitanti.\nLa principale risorsa economica del luogo \u00e8 il turismo, i visitatori sono attratti dal lago e dal panorama sulle Alpi bavaresi.\nStoria.\nA Possenhofen si trova un castello, risalente al 1536, che dopo numerosi passaggi di propriet\u00e0 entr\u00f2 a far parte del patrimonio del Duca Massimiliano Giuseppe in Baviera la cui figlia, la futura imperatrice d'Austria Elisabetta di Baviera (Sissi), trascorse qui gli anni della sua infanzia; anche da adulta, come i suoi fratelli e le sue sorelle, torn\u00f2 spesso in questo luogo considerandolo un rifugio dalla vita di corte. Ad oggi il castello \u00e8 stato smembrato in varie abitazioni private, pur mantenendo esternamente l'aspetto unitario ed originario del castello bavarese."}
{"id": "1940434", "revid": "1318658", "url": "https://it.wikipedia.org/wiki?curid=1940434", "title": "Fabi", "text": ""}
{"id": "1940441", "revid": "18449600", "url": "https://it.wikipedia.org/wiki?curid=1940441", "title": "Semacode", "text": ""}
{"id": "1940443", "revid": "339392", "url": "https://it.wikipedia.org/wiki?curid=1940443", "title": "Operazioni militari della Repubblica di Venezia in Valvestino (1510-1517)", "text": ""}
{"id": "1940450", "revid": "767487", "url": "https://it.wikipedia.org/wiki?curid=1940450", "title": "Uomini semplici", "text": "Uomini semplici (\"Simple Men\") \u00e8 un film del 1992 scritto e diretto da Hal Hartley.\n\u00c8 stato presentato in concorso al 45\u00ba Festival di Cannes.\nTrama.\nDue fratelli, uno sgangherato rapinatore e l'altro studente a modo, decidono di intraprendere un viaggio alla ricerca del padre ormai ritenuto psicopatico, ex campione di baseball diventato negli anni '60 militante della sinistra rivoluzionaria e sospettato di usare e aver maneggiato e nascosto dinamite ed esplosivi."}
{"id": "1940455", "revid": "697352", "url": "https://it.wikipedia.org/wiki?curid=1940455", "title": "Adolf Brudes", "text": "Carriera.\nPartecip\u00f2 al Gran Premio di Germania 1952 di Formula 1 con una Veritas non portando per\u00f2 a termine la gara.\nFin\u00ec al terzo posto la Mille Miglia nel 1940 con una BMW 328. Durante la sua carriera corse principalmente con Borgward le gare di durata come la 1000 km di Buenos Aires, la 24 Ore di Le Mans, la Carrera Panamericana e si ciment\u00f2 anche nei tentativi di velocit\u00e0 massima all'AVUS."}
{"id": "1940457", "revid": "767487", "url": "https://it.wikipedia.org/wiki?curid=1940457", "title": "Jo\u00e3o Melo", "text": "Biografia.\nParlare di Jo\u00e3o Melo \u00e8 parlare di una figura eclettica e dai mille volti: giornalista, scrittore e deputato, \u00e8 una delle voci angolane pi\u00f9 interessanti del secolo. Dopo gli studi di Diritto a Coimbra e a Luanda, Melo si laurea in Comunicazione Sociale e intraprende un master in Comunicazione e Cultura a Rio de Janeiro. Dirige vari mezzi di comunicazione angolani, statali e provati, diventando una delle voci pi\u00f9 importanti e rispettate del panorama lusofono. Membro fondatore dell'Unione degli Scrittori Angolani (Uni\u00e3o dos Escritores Angolanos\u00a0\u2013 UEA), occupa varie cariche di responsabilit\u00e0 nei rispettivi organi sociali come segretario generale, presidente della Commissione Direttiva e presidente del Consiglio Fiscale. Attualmente \u00e8 direttore di un'agenzia di comunicazione, insegna in due universit\u00e0 private ed \u00e8 impegnato come deputato nel parlamento angolano.\nStile.\nLo stile della prosa breve di Jo\u00e3o Melo \u00e8 tagliente, acuto, cinico, ironico e caustico da superare quasi sempre il politically correct e ogni tanto il limite della volgarit\u00e0. In tal modo Jo\u00e3o Melo riesce a creare una provocazione che ci illumina in un quadro nitido e pulsante il mondo dell'Angola urbana degli ultimi anni. Non mancano mai riferimenti irriverenti e giudizi taglienti nei confronti della realt\u00e0 Occidentale, inseriti in una verbosit\u00e0 spesso eccessiva e ridondante.\nLe traduzioni italiane.\nIl primo, edito nel 2009 con il titolo di \"Il giorno un cui Paperino s'\u00e8 fatto per la prima volta Paperina e altri racconti\", \u00e8 una raccolta di 12 \"storie\" incentrate sulla descrizione dell'Angola contemporanea tramite una serie di parabole umane. In questi racconti, costante \u00e8 il riferimento alla dicotomia fra Europa-Africa, con particolare attenzione alla tensione razziale che imperversa le due realt\u00e0.\nIl secondo volume, in uscita a novembre 2010, \u00e8 edito da Edizioni dell'Urogallo, casa editrice in forte evoluzione e incentrata sulle voci lusofone dell'ultimo secolo, con il titolo di \"L'uomo dallo stecchino in bocca\". Anche in questo caso, Melo sceglie la forma delle \"storie\", narrate in modo esuberante, talvolta aggressivo. L'autore non risparmia nessuno: n\u00e9 la Luanda postmoderna fatta di prostituzione, falsit\u00e0 ed escamotages per sopravvivere ad una realt\u00e0 povera e spietata, n\u00e9 ai ricchi possidenti che sfruttano fino all'osso la terra angolana. Numerosi e irriverenti sono le critiche al mondo anglosassone su cui Melo non si risparmia, coinvolgendo il lettore nella frustrazione e nella rabbia che animano i racconti.\nOpere.\nIn portoghese:\nTraduzioni italiane:"}
{"id": "1940460", "revid": "123063259", "url": "https://it.wikipedia.org/wiki?curid=1940460", "title": "Porsche Panamera", "text": "La Porsche Panamera \u00e8 una coup\u00e9 a 4 porte di lusso, commercializzata dalla fine di maggio 2009. Per la casa automobilistica tedesca si tratta di un modello precedentemente inedito, tramite il quale ha potuto espandere la propria gamma di autoveicoli, essendo la prima berlina quattro porte di serie. Nel 2016 ne \u00e8 stata presentata la seconda generazione e nel 2017 ne \u00e8 stata presentata una variante shooting brake chiamata Panamera Sport Turismo.\nContesto e sviluppo.\nIl nome \"Panamera\" \u00e8 derivato, come quello delle versioni Carrera della 911, dalla competizione agonistica Carrera Panamericana. La Panamera \u00e8 generalmente considerata come l'erede della Porsche 989, concept car della fine degli anni 1980 che rappresenta la prima quattro porte in assoluto della casa tedesca.\nCome la Porsche Cayenne, primo SUV del marchio, la Panamera ha sconvolto molti puristi del marchio Porsche, in quanto \u00e8 stato visto come un tentativo di allargare la gamma Porsche al di l\u00e0 di quella delle sportive ad alte prestazioni. La Panamera and\u00f2 in contrasto con l'offerta della casa, in particolare con le sue automobili leggere a due porte con motore posteriore o centrale.\nPrima generazione (2009-2016).\nLa presentazione della prima generazione (nome in codice \"970\"), avvenuta nel mese di aprile 2009 in Cina, ha svelato solo una parte della gamma del modello (3 versioni), poi ampliata a 9 (tra cui una diesel e una ibrida). Inoltre esiste la versione a passo allungato di 15 cm, chiamata Executive.\nNell'aprile 2013 viene presentato un restyling che oltre a modifiche di gruppi ottici e paraurti introduce alcune novit\u00e0 a livello motoristico.\nIl 4.8 V8 da 400\u00a0CV \u00e8 stato sostituito dal pi\u00f9 potente e prestante 3.0 V6 biturbo da 420\u00a0CV per la versione S.\nCorpo vettura.\nLa Panamera \u00e8 una coup\u00e9 a 4 porte lunga circa 5 metri, con velocit\u00e0 di punta comprese tra i 259\u00a0km/h della versione Diesel e i 310\u00a0km/h della versione Turbo S. I quattro posti sono costituiti da poltrone singole; lo stile esterno richiama volutamente, specie nella parte anteriore, quello della Porsche 911, in modo da rendere la Panamera immediatamente riconoscibile come Porsche.\nLa produzione avviene nello stabilimento di Lipsia, lo stesso dove viene assemblata la Porsche Cayenne, a dimostrazione della presenza di molti punti in comune tra i due modelli (a partire dai propulsori e dalla trasmissione integrale sui modelli 4S e Turbo).\nI mercati a cui il modello \u00e8 destinato sono, oltre a Europa e USA, soprattutto i mercati emergenti (Russia, Cina, Medio Oriente): per questo la presentazione \u00e8 avvenuta al salone cinese di Shanghai.\nNell'aprile 2013 \u00e8 stata annunciata la versione restyling della Panamera, che ha poi fatto il debutto al Salone dell'Auto di Shanghai. La versione ibrida plug-in, chiamata Panamera S E-Hybrid, \u00e8 stata introdotta sul mercato statunitense nel novembre 2013.\nSeconda generazione (2016-).\nLa seconda generazione della Panamera \u00e8 stata svelata il 28 giugno 2016 a un evento tenutosi a Berlino. Il nome in codice \u00e8 \"Tipo 971\"; la vettura, costruita sulla nuova piattaforma \"Porsche MSB\" (\"Modular Standard Drive\") del gruppo VW, \u00e8 35 millimetri pi\u00f9 lunga e pi\u00f9 larga di 5\u00a0mm rispetto alla prima generazione, con 30 millimetri di passo in pi\u00f9. \nL'interno presenta un cruscotto ridisegnato, con una strumentazione di bordo della console centrale composta da superfici sensibili al tocco in sostituzione della precedente generazione dotata di pulsanti fisici. Il contagiri, unico strumento analogico, \u00e8 montato centralmente al quadro strumenti e si rif\u00e0 al quello della Porsche 356 A del 1955. La nuova vettura \u00e8 dotata di due display da sette pollici al posto dei classici quadranti a lancette nel cruscotto, con un altro schermo touchscreen da 12,3 pollici che funge anche da navigatore satellitare con l'integrazione di Apple CarPlay presente nella console centrale. La nuova strumentazione viene chiamata \"Advanced Cockpit.\" Sotto il cofano motore c'\u00e8 una nuova gamma di motori, con al lancio disponibili solo le versioni Panamera 4S, 4S Diesel e Turbo.\nNel mese di marzo 2017 Porsche ha presentato la \"Panamera Turbo S E-Hybrid\", una vettura ibrida plug-in. La Turbo S E-Hybrid \u00e8 dotata del motore V8 da 4,0 litri dalla Panamera Turbo, ma esso viene accoppiato con un motore elettrico. La potenza totale del sistema \u00e8 di 680 CV, che la rende la seconda Porsche di serie pi\u00f9 potente mai costruita, dopo la 918 Spyder.\nIn questo nuovo modello la coppia del sistema complessivo sale a 850 Nm, raggiungendo il livello di coppia della versione Diesel. Anche le prestazioni aumentano, lo 0-100 \u00e8 coperto in 3,4 e lo 0-200 in 8,2 secondi.\nLa nuova Panamera esteticamente non presente pi\u00f9 il portellone posteriore arrotondato che aveva diviso la critica automobilistica della precedente serie, ma ora la coda con uno stile pi\u00f9 affusolato e squadrato, richiama quella della 991 attraverso i fari e la striscia posteriore longitudinale a LED. Questo miglioramento nel design ha contribuito a chiarire l'identit\u00e0 del modello come una vettura sportiva orientata al turismo.\nNel marzo 2017 al salone di Ginevra viene presentata una versione shooting brake della Panamera II serie costruita sulla stessa base, chiamata Panamera Sport Turismo.\nIl restyling della Panamera di seconda generazione \u00e8 stato presentato il 26 agosto 2020."}
{"id": "1940464", "revid": "1632387", "url": "https://it.wikipedia.org/wiki?curid=1940464", "title": "Campo di Marte (Parigi)", "text": "Il Campo di Marte (in francese Champ-de-Mars) \u00e8 un giardino pubblico di Parigi che si trova sulla \"rive gauche\". \u00c8 delimitato a nord-ovest dalla Torre Eiffel e a sud-est dall\"\u00c9cole militaire\".\nStoria.\nIl suo nome deriva dal Campo Marzio romano (e dunque dal dio romano Marte, divinit\u00e0 della guerra) che indicava un'area destinata all'addestramento militare. Il giardino fu realizzato per volont\u00e0 di Luigi XV, che decise che qui dovesse sorgere una scuola militare per l'istruzione di allievi ufficiali provenienti da famiglie poco abbienti ed un campo per le manovre militari. Presso la Ecole militaire nel 1784 studi\u00f2 anche il giovane Napoleone Bonaparte. Fra il 1908 e il 1920 l'area antistante la scuola venne progressivamente trasformata in un giardino.\nDurante la Rivoluzione francese fu teatro di importanti avvenimenti:\nNel 1804, inoltre, Napoleone vi distribu\u00ec le aquile ai soldati.\nIl giardino ha ospitato numerose esposizioni universali: quella del 1867, quella del 1878, quella del 1889 (in occasione della quale fu innalzata la Torre Eiffel), quella del 1900 e l\"Exposition Internationale des Arts et Techniques dans la Vie Moderne\" del 1937.\nSotto la presidenza di Mitterrand, in occasione del bicentenario dell'omonima dichiarazione, vi \u00e8 stato edificato il Monumento dei diritti dell'uomo e del cittadino.\nDescrizione.\nIl giardino occupa circa un chilometro in lunghezza e circa 220 metri in larghezza. \u00c8 suddiviso in aiuole all'interno delle quali si trovano archi, cascate, un laghetto e grandi viali."}
{"id": "1940467", "revid": "36426", "url": "https://it.wikipedia.org/wiki?curid=1940467", "title": "Monastero di Santa Maria del Latte (Montevarchi)", "text": ""}
{"id": "1940469", "revid": "158286", "url": "https://it.wikipedia.org/wiki?curid=1940469", "title": "Champ-de-Mars", "text": ""}
{"id": "1940470", "revid": "158286", "url": "https://it.wikipedia.org/wiki?curid=1940470", "title": "Champ de Mars", "text": ""}
{"id": "1940474", "revid": "36426", "url": "https://it.wikipedia.org/wiki?curid=1940474", "title": "Casa di Benedetto Varchi (Montevarchi)", "text": ""}
{"id": "1940475", "revid": "296631", "url": "https://it.wikipedia.org/wiki?curid=1940475", "title": "Ospedale di Sant'Antonio di Vienne (Montevarchi)", "text": ""}
{"id": "1940476", "revid": "287204", "url": "https://it.wikipedia.org/wiki?curid=1940476", "title": "Metal Estremo (libro)", "text": "Metal Estremo fu il primo libro del biografo dei Metallica, Joel McIver. Il libro fu pubblicato nel 2000 dalla Omnibus Press e raccoglie molti gruppi di metal estremo propriamente detto e alcuni power metal.\nIl libro.\n\"Extreme Metal\" fu pubblicato dalla Omnibus Press il 15 settembre 2000 e vedeva l'introduzione di Jeffrey Dunn, chitarrista storico dei Venom, gruppo della New Wave of British Heavy Metal che gett\u00f2 le basi per la nascita del metal estremo. Inoltre, nell'enciclopedia sono stati inclusi i pionieri dell'heavy metal, i Black Sabbath.\nIl libro presentato come una guida al metal estremo, propone paragrafi sulla storia del metal, per poi svilupparsi sul formato dell'enciclopedia dedicando una voce ad oltre 250 gruppi musicali. La sezione finale del libro si intitola poi \"Gruppi di metal estremo non in questo libro\", e presenta un elenco di 400 band che l'autore ha dovuto omettere per necessit\u00e0 di spazio, ma che ha voluto comunque menzionare. L'edizione italiana fu invece pubblicata nel 2001 da Edizioni Lo Vecchio nella collana Art rock, con il titolo \"Metal Estremo\" e consta di 160 pagine.\nA questa prima edizione del libro, alcuni mossero la critica che seppur non scadendo in un linguaggio per puri specialisti di questo genere, la prima edizione del libro presentava una scrittura fredda e distante. Lo stesso McIver parla di questa prima edizione come la sua prima ed acerba opera. Nel 2005 sempre la Omnibus Press ristamp\u00f2 il libro ampliato, rivisto e corretto dall'autore con il titolo Extreme Metal II, che presentava questa volta una scrittura pi\u00f9 conforme con lo stile giornalistico, dimostrando l'esperienza maturata negli anni successivi, periodo nel quale aveva scritto e pubblicato diversi libri tra cui il suo best seller \"\". Questa seconda edizione vedeva poi una introduzione di Mille Petrozza dei Kreator. Il libro fu tradotto in tedesco e pubblicato dalla Bosworth GmbH nel 2007.\nA questo primo libro segui poi \"Slipknot: Unmasked\" del 2001, pubblicato in Italia con il titolo di \"Slipknot smascherati\" sempre da Edizioni Lo Vecchio."}
{"id": "1940484", "revid": "76963", "url": "https://it.wikipedia.org/wiki?curid=1940484", "title": "Karen Sillas", "text": "Biografia.\nDedita soprattutto al cinema indipendente americano, ha partecipato come \"guest\" negli ultimi anni a diverse serie TV come \"CSI Miami\", \"Law &amp; Order\", \"I Soprano\" e \"Wanted\".\nTra le sue interpretazioni al cinema ricordiamo quella in \"What Happened Was...\" (1994), per il quale vinse il \"Grand Jury Prize\" al Sundance Film Festival e quella spigliata e naturale in \"Uomini semplici\" (1992). Per entrambi i film guadagn\u00f2 due candidature all'Independent Spirit Awards, una come attrice non protagonista nel 1993 (\"Uomini semplici\") e l'altra come protagonista nel 1995 (\"What Happened Was...\")."}
{"id": "1940490", "revid": "149485", "url": "https://it.wikipedia.org/wiki?curid=1940490", "title": "Campionati mondiali di pugilato dilettanti 1978", "text": "I Campionati mondiali di pugilato dilettanti del 1978 (AIBA World Boxing Championships) si sono tenuti a Belgrado, Jugoslavia, dal 6 al 20 maggio."}
{"id": "1940491", "revid": "1543377", "url": "https://it.wikipedia.org/wiki?curid=1940491", "title": "Hans Klenk", "text": "Partecip\u00f2 al Gran Premio di Germania 1952 di Formula 1 con una Veritas.\nCarriera.\nKlenk cominci\u00f2 la sua carriera nel mondo dell'automobilismo in et\u00e0 avanzata, in quanto negli anni '40 era stato un pilota di aerei, probabilmente per la Luftwaffe. Nel 1950 spost\u00f2 la sua attenzione sull'automobilismo e cominci\u00f2 a costruirsi una sua vettura, salvo poi acquistare una Veritas dall'amico Karl Kling, con cui al debutto in una gara consegu\u00ec il quinto posto.\nNel 1952, poi, venne messo sotto contratto dalla Mercedes e venne affidato come compagno di squadra proprio a Kling. In questo anno ottenne i suoi migliori risultati, giungendo secondo alla Mille Miglia con il connazionale e disputando una buona 24 Ore di Le Mans, prima di essere costretti al ritiro. Sempre nel 1952 prese parte al Gran Premio di Germania, che concluse all'undicesimo posto. Risultati migliori furono ottenuti dal pilota tedesco nelle gare che non facevano parte del campionato, in cui ottenne un secondo e un terzo posto. In coppia con Kling disput\u00f2, poi, la Carrera Panamericana, in cui i due tedeschi riuscirono ad imporsi.\nL'anno seguente pass\u00f2 la maggior parte dell'anno a fare dei test con la Mercedes ed ottenne un secondo posto all'AVUS. Fu, per\u00f2, vittima di un incidente che compromise la sua carriera sportiva. Decise quindi di dedicarsi all'attivit\u00e0 di ingegnere, mettendo a disposizione la sua vettura. Questa risult\u00f2 a breve obsoleta viste le nuove regole per il campionato di Formula 1 e venne utilizzata dal solo Theo Helfrich al Gran Premio di Germania. Klenk risult\u00f2 cos\u00ec l'unico ad aver compiuto un'apparizione come pilota ed una come costruttore in due differenti gare mondiali."}
{"id": "1940498", "revid": "767487", "url": "https://it.wikipedia.org/wiki?curid=1940498", "title": "PackageKit", "text": "PackageKit \u00e8 una suite di applicazioni software, creata da Richard Hughes, progettata per fornire un front-end coerente e di alto livello per un certo numero di differenti sistemi di gestione dei pacchetti (principalmente rpm, ma anche altri formati come deb e .tgz).\nCaratteristiche.\nLa suite \u00e8 multipiattaforma, anche se \u00e8 principalmente rivolta a distribuzioni GNU/Linux che seguono le norme di interoperabilit\u00e0 stabilite dal gruppo di freedesktop.org.\nUtilizza le librerie software fornite dal D-Bus per la comunicazione tra processi e PolicyKit per gestire le politiche di accesso. Esiste anche una versione sviluppata per KDE: KPackageKit."}
{"id": "1940499", "revid": "399678", "url": "https://it.wikipedia.org/wiki?curid=1940499", "title": "Insolazione", "text": "L'insolazione \u00e8 la misura della quantit\u00e0 di radiazione emessa dal Sole che raggiunge una data superficie per unit\u00e0 di tempo. \u00c8 espressa, come l'irradianza media, in watt al metro quadro (W/m\u00b2) o kilowattora al metro quadro al giorno [kW\u00b7h/(m\u00b2\u00b7day)]; nel caso di sistemi fotovoltaici \u00e8 spesso misurata anche come chilowattora all'anno per chilowattora di picco (kWh/kWp\u2022y). Il prodotto dell'insolazione media di un luogo in un certo intervallo di tempo per l'eliofania del luogo nello stesso intervallo di tempo fornisce invece la misura dell'energia solare totale incidente per metro quadro sul luogo stesso.\nLa superficie data pu\u00f2 essere quella di un pianeta, o di un corpo terrestre all'interno dell'atmosfera del pianeta, o qualunque altro oggetto, incluse le sonde spaziali, esposte direttamente alla radiazione solare che si trovi al di fuori dell'atmosfera di un pianeta. Alcune delle radiazioni vengono assorbite dalla superficie, causando il riscaldamento dell'oggetto, mentre la rimanente parte viene riflessa; la quantit\u00e0 di quest'ultima dipende dalla riflettivit\u00e0 e dall'albedo del corpo.\nEffetto di proiezione.\nL'insolazione di una superficie \u00e8 tanto maggiore quanto maggiore \u00e8 la superficie esposta direttamente ai raggi solari. Man mano che incrementa l'angolo compreso tra la normale alla superficie e la direzione dei raggi luminosi, l'insolazione si riduce in proporzione al coseno dell'angolo; tale legge \u00e8 nota, in ottica, come \"legge del coseno di Lambert\". Mediamente, nel corso dell'anno, i poli geografici ricevono un'insolazione minore rispetto a quella dell'equatore, poich\u00e9 la superficie terrestre, ai poli, risulta pi\u00f9 angolata ai raggi del sole rispetto all'equatore; per questo motivo, sulla Terra, le regioni polari risultano pi\u00f9 fredde rispetto a quelle equatoriali.\nL'insolazione sulla Terra.\nIl termine insolazione diretta definisce la quantit\u00e0 di radiazione solare che raggiunge direttamente la superficie terrestre attraverso l'atmosfera senza interagire con i gas atmosferici; l'insolazione diffusa \u00e8 invece la quantit\u00e0 di radiazione solare che viene diffusa o riflessa dall'atmosfera.\nNel corso dell'anno la quantit\u00e0 di radiazione media che raggiunge la sommit\u00e0 dell'atmosfera terrestre \u00e8 di circa 1395 watt al metro quadro; tale valore prende il nome di costante solare. L'energia radiante \u00e8 distribuita lungo tutto lo spettro elettromagnetico, sebbene il picco energetico corrisponda alle lunghezze d'onda del visibile. Poich\u00e9 la radiazione solare subisce un'attenuazione man mano che attraversa gli strati dell'atmosfera terrestre, l'insolazione della superficie terrestre si riduce a circa 1000 W/m\u00b2, valore raggiunto in condizioni di tempo sereno quando il Sole si trova allo zenit (ovvero, i suoi raggi sono perpendicolari alla superficie terrestre).\nMentre la costante solare varia in base alla distanza Terra-Sole e ai cicli solari, la diminuzione del valore della costante tra la sommit\u00e0 dell'atmosfera e la superficie terrestre dipende dall'angolo di elevazione solare (che varia in base al momento della giornata e alla stagione), dalla copertura nuvolosa, dall'umidit\u00e0 e dall'inquinamento atmosferico.\nTralasciando la copertura nuvolosa, l'insolazione media della Terra \u00e8 di circa 250 watt/m\u00b2 per metro quadro [900 kWh/m\u00b2], tenendo conto della minore intensit\u00e0 di radiazione tra la mattina e la sera, e la sua quasi totale assenza durante la notte.\nL'insolazione pu\u00f2 essere espressa anche in \"Sol\", un'unit\u00e0 di misura di flusso equivalente a 1000 W / m\u00b2. L'unit\u00e0 non va per\u00f2 confusa col \"sol\", che esprime la durata di un giorno solare in un altro pianeta (come Marte).\nApplicazioni.\nL'insolazione \u00e8 la principale variabile che regola l'equilibrio termico e il clima di un pianeta. Tale fattore \u00e8 tenuto in considerazione nelle scienze astronautiche e planetarie, cos\u00ec come in edilizia, soprattutto nella progettazione di costruzioni adatte per un particolare clima.\nL'effetto di proiezione trova utilizzi in architettura, soprattutto nella progettazione di edifici freschi d'estate e caldi d'inverno, grazie al collocamento di estese finestre verticali nel lato dell'edificio orientato verso l'equatore (il lato sud nell'emisfero boreale o il lato nord nell'emisfero australe): questo stratagemma rende pi\u00f9 efficiente l'insolazione durante i mesi freddi, in cui il sole ha una bassa culminazione, e favorisce una minore insolazione durante i mesi caldi, in cui il sole raggiunge la culminazione massima (\u00e8 da tener presente che il moto apparente del Sole lungo la sfera celeste, detto analemma, varia nel corso dell'anno di 47\u00b0).\nL'insolazione riveste inoltre una grande importanza dal punto di vista energetico, in quanto permette di appurare in che zona si possano installare gli impianti fotovoltaici. I pannelli fotovoltaici sono tarati in modo tale da determinare, in condizioni standard, i picchi di watt, che possono essere utilizzati, assieme al tasso di insolazione della zona, per determinare il rendimento che ci si attenderebbe dalla centrale fotovoltaica, insieme ad altri fattori come l'inclinazione, il monitoraggio e l'ombreggiatura (che talvolta viene inclusa nella stima dei picchi di watt). I valori di insolazione dipendono dalle varie regioni della terra e variano da 800 a 950 kWh/kWp\u2022y in Norvegia sino a 2200-2400 kWh/kWp\u2022y in Thailandia e Israele.\nNell'ambito dell'ingegneria civile e dell'idrologia, i modelli numerici sullo scioglimento delle nevi si basano su accurate osservazioni del tasso di insolazione; ci\u00f2 permette delle stime precise del tasso al quale l'acqua liquida viene rilasciata da un blocco di ghiaccio in fusione. Le misure sul campo sono realizzate tramite l'utilizzo di un piranometro."}
{"id": "1940505", "revid": "125933594", "url": "https://it.wikipedia.org/wiki?curid=1940505", "title": "Sentiero (scout)", "text": "Il Sentiero \u00e8 il percorso formativo del movimento Scout.\nIl Sentiero negli Scout d'Europa.\nObiettivi educativi.\nIl Sentiero Scout \u00e8 lo strumento concreto mediante il quale lo scoutismo propone un cammino di progressione personale ai ragazzi in et\u00e0 esploratore. La proposta si articola in una serie di tappe (ammissione, promessa, seconda classe, prima classe ed esploratore scelto) ed in un sistema di specifiche prove per il raggiungimento di ogni singola tappa. Le prove sono raccolte in aree tematiche coerenti individuate da un colore. Il Sentiero \u00e8 compendiato in un \"carnet\" che viene consegnato ad ogni singolo ragazzo. Tramite l'articolazione tappa-prove, il Sentiero indica con chiarezza al singolo ragazzo il livello tecnico da raggiungere e i valori da vivere conformemente al grado di progressione raggiunto.\nProve oggettive.\nNel cammino di formazione personale, la definizione di un sistema di prove oggettivo risponde all'esigenza di concretezza dei ragazzi in et\u00e0 Esploratore: essi hanno, particolarmente in questa fascia d'et\u00e0, bisogno di obiettivi chiari cui tendere. La personalizzazione del Sentiero non \u00e8 tanto nella definizione delle prove quanto nelle modalit\u00e0 con le quali queste vengono proposte: le prove vanno infatti inserite nel contesto della attivit\u00e0. In questo \u00e8 fondamentale il ruolo del Capo reparto che, conoscendo a fondo il singolo Esploratore, sapr\u00e0 individuare il modo migliore per accompagnarlo alla conquista delle tappe, ovvero il modo migliore per far acquisire al ragazzo le competenze e le responsabilit\u00e0 necessarie al superamento delle prove. A partire dalla Seconda Classe, il Sentiero si allarga al percorso delle Specialit\u00e0. Data la molteplicit\u00e0 di proposte che caratterizza tale percorso, esso consente di adeguare alle caratteristiche della singola persona il cammino di progressione proposto.\nSuperamento delle prove.\nIl superamento delle prove avviene nelle normali attivit\u00e0 (riunioni, uscite e campi) attraverso la proposta di attivit\u00e0 tecniche, di giochi e di avventure all'aria aperta nelle quali le prove vengono armonicamente inserite. Il meccanismo con cui avviene l'apprendimento necessario al superamento delle prove \u00e8 quello del trapasso nozioni inserito nella normale vita di squadriglia. Il Consiglio di Squadriglia affida infatti ogni novizio ad un Esploratore che abbia gi\u00e0 pronunciato la Promessa, questi ad uno scout di Seconda Classe, a sua volta affidato ad uno scout di Prima Classe. L'anello iniziale della catena del trapasso nozioni \u00e8 garantito dall'Alta Squadriglia che si misura su un livello tecnico di Prima Classe e dove il Capo Riparto mette a servizio dei ragazzi il proprio bagaglio di conoscenze e competenze.\nDa ultimo anche l'attestazione del superamento delle prove \u00e8 inserita nella normalit\u00e0 della vita di squadriglia e del trapasso delle nozioni. Il superamento della prova \u00e8 attestato dall'apposizione di una firma accanto alla prova stessa da parte di chi si \u00e8 assunto la responsabilit\u00e0 del trapasso nozioni.\nLe tappe della progressione.\nOgni tappa \u00e8 stata concepita in ragione di un insieme di caratteristiche della personalit\u00e0 del ragazzo tipiche di una determinata et\u00e0.\nAmmissione.\nFin dal momento dell'ingresso nel Reparto, il novizio si prepara per pronunciare la sua Promessa. Il novizio che non sia stato Lupetto, prima di pronunciare la sua Promessa, dopo uno o due mesi di vita nella Squadriglia, avendo partecipato con assiduit\u00e0 alle attivit\u00e0 del Reparto e avendo dimostrato impegno nelle piccole responsabilit\u00e0 che la vita in Squadriglia comporta, sar\u00e0 ammesso dalla Corte d'Onore a far parte ufficialmente del Reparto e potr\u00e0 indossare l'uniforme scout completa e con il fazzolettone. L'Ammissione assolve al compito di dare a ragazzi e famiglie, che entrano per la prima volta in contatto con l'Associazione, la possibilit\u00e0 di conoscerla prima di decidere di aderirvi. Per questo i Capi avranno un colloquio con i genitori dei novizi, circa i fini dell'Associazione, i mezzi impiegati, il reciproco rispetto e collaborazione, gli impegni che vengono assunti.\nPromessa.\nLa Promessa Scout viene di norma pronunciata dopo 3-6 mesi di permanenza in Riparto. Tale periodo non va ridotto, per consentire che allo slancio iniziale si accompagni il tempo per una necessaria maturazione; tale periodo non va peraltro prolungato per non complicare ci\u00f2 che deve svolgersi in ordinata semplicit\u00e0. I novizi che, provenendo dal Branco, hanno gi\u00e0 vissuto l'atmosfera dello Scautismo ed alcuni suoi principi fondamentali, pronunceranno di norma la Promessa dopo 3 mesi. La cerimonia della Promessa sar\u00e0 preceduta dalla Veglia d'armi, momento di preghiera e riflessione, da tenersi la sera prima della Promessa.\nIl periodo di preparazione alla Promessa \u00e8 importante per chiarire l'impegno di vita che il giovane sta per assumere. Il Capo cercher\u00e0 l'occasione per una semplice e completa spiegazione di cosa vuol dire l'essere Scout, cercando di trasmettere l'amore per la Legge scout e il senso profondo della Promessa, che si fa \"Con l'aiuto di Dio\" e \"sul proprio onore\".\nSeconda classe.\nDopo la Promessa, lo scout \"andr\u00e0 avanti verso il gradino successivo\" per diventare Esploratore di Seconda Classe. Ci\u00f2 avverr\u00e0 di norma intorno ai 13-14 anni. La Seconda classe \u00e8 da considerarsi come tappa intermedia, un passaggio verso la Prima Classe che conclude il cammino di ogni singolo Esploratore e della Guida.\nPrima classe.\nL'Esploratore arriver\u00e0 alla Prima classe tra i 14 e i 15 anni circa: \"Un ragazzo non riceve pienamente tutti i vantaggi della formazione Scout finch\u00e9 non raggiunge la Prima classe\". \u00c8 infatti con la Prima classe che il Sentiero dell'Esploratore si apre sulla dimensione personale del servizio. caratteristica di fondo della Prima classe \u00e8 quella della responsabilit\u00e0, che non \u00e8 solo personale, ma anche diretta verso gli altri. Proprio perch\u00e9 la Prima classe segna la maturit\u00e0 raggiunta dall'Esploratore nel suo cammino scout, le prove che portano al suo raggiungimento si concludono con un Hike, in cui viene richiesto di mettere in pratica tutte le abilit\u00e0 e le competenze apprese lungo il Sentiero. L'Hike sar\u00e0 proposto con una lettera di missione che oltre ad un cammino impegnativo, alla costruzione di un rifugio per la notte ed alla cucina dei pasti preveder\u00e0 un impegnativo percorso di meditazione e preghiera personale. La missione avr\u00e0 inoltre uno specifico obiettivo, sia questo di servizio o di esplorazione.\nSpecialit\u00e0 maggiori ed Esploratore Scelto.\nEsploratore Scelto e Specialit\u00e0 Maggiori sono proposte che il Capo Riparto avr\u00e0 cura di presentare ad ogni Esploratore, ma che saranno colte solo dai pi\u00f9 motivati e capaci. Sono quindi la risposta educativa alle necessit\u00e0 di quei ragazzi che vogliono mettersi alla prova oltre a quanto proposto dalla Prima Classe. Con il conseguimento della Prima Classe l'Esploratore potr\u00e0, se lo desidera e se motivato dal Capo Riparto, conseguire una o pi\u00f9 Specialit\u00e0 Maggiori. La Specialit\u00e0 Maggiore si raggiunge tramite il conseguimento di alcune specifiche Specialit\u00e0 (affini alla tematica della Specialit\u00e0 Maggiore) ed il superamento di alcune prove finali che hanno lo scopo di inquadrare meglio l'insieme delle tecniche, del significato e dei fattori che intervengono nella Specialit\u00e0 Maggiore.\nQuando uno scout di Prima classe si distingue in maniera particolare per il suo spirito scout, per il suo stile e per la sua capacit\u00e0 di servizio del prossimo, pu\u00f2 essere proposto per il riconoscimento di Esploratore Scelto. Oltre la Prima classe, egli dovr\u00e0 aver conseguito:\nIl riconoscimento di Esploratore Scelto e le Specialit\u00e0 Maggiori vanno richiesti dal Capo Riparto al Commissario Nazionale Esploratori tramite l'Incaricato di Distretto Esploratori, inviando una breve e schematica relazione del lavoro svolto dal ragazzo ed elencando le tappe del Sentiero raggiunte e le Specialit\u00e0 conseguite."}
{"id": "1940508", "revid": "2091899", "url": "https://it.wikipedia.org/wiki?curid=1940508", "title": "Teutobod", "text": "Biografia.\nTeutobod \u00e8 stato il capo dei guerrieri teutoni che visse la sconfitta finale del suo popolo alla battaglia di Aquae Sextiae nel 102 a.C. Non era esattamente un re, quanto una sorta di \"capo a tempo determinato\" a cui era affidata la sorte del popolo in guerra. In tempo di pace i Teutoni non amavano avere un re, quanto essere autonomi. Teutobod, famoso per la sua forza fisica e per l'altezza e la robustezza, venne portato in trionfo a Roma come prigioniero di Caio Mario, e l\u00e0 termin\u00f2 i suoi giorni.\nAlla fine del II secolo a.C., i Teutoni migrarono dalla penisola dello Jutland, in Danimarca, verso sud, alla ricerca di nuove terre su cui stabilirsi, visto l'inasprirsi delle condizioni climatiche ed ambientali originarie. I Teutoni erano vicini dei Cimbri, ma non emigrarono insieme, si ritrovarono probabilmente nel territorio degli Elvezi, nella zona del Brennero, all'indomani della battaglia presso Noreia contro una trib\u00f9 alleata dei Romani, i Taurisci, e contro i Romani stessi, comandati dal console Papirio Carbone. I Cimbri (guidati da re Boiorix) ed i Teutoni vinsero la battaglia di Arausio, odierna Orange, il 6 ottobre del 105 a.C., in un massacro in cui perirono pi\u00f9 di 80.000 soldati romani. Roma si riorganizz\u00f2 sotto il console Caio Mario, futuro zio di Gaio Giulio Cesare. Nel 104 a.C. i Cimbri lasciarono la valle del Rodano per spostarsi in Spagna, mentre i Teutoni si diressero nella Gallia settentrionale, sempre alla ricerca di territori coltivabili in cui stabilirsi, liberi da foreste, paludi ed abitanti, condizioni ambientali non banali per l'epoca. Caio Mario ebbe cos\u00ec il tempo di ricostittuire un nuovo esercito che, nel 102 a.C., fu pronto a sostenere un nuovo confronto con i Teutoni. Nella battaglia di Aquae Sextiae i Teutoni vennero sconfitti e Teutobod, il loro capo, insieme a 20.000 uomini, venne catturato. Dopo questa sconfitta Teutobod ed il suo popolo uscirono dalla storia."}
{"id": "1940509", "revid": "6923", "url": "https://it.wikipedia.org/wiki?curid=1940509", "title": "Ernst Klodwig", "text": "Ha partecipato ai Gran Premi di Germania del 1952 e 1953 con auto BMW private."}
{"id": "1940512", "revid": "19933", "url": "https://it.wikipedia.org/wiki?curid=1940512", "title": "Theudobod", "text": ""}
{"id": "1940513", "revid": "1793900", "url": "https://it.wikipedia.org/wiki?curid=1940513", "title": "Hollywood (contea di Luzerne)", "text": "Hollywood \u00e8 stata una piccola localit\u00e0 mineraria degli Stati Uniti d'America nella contea di Luzerne della Pennsylvania. Ebbe vita breve poich\u00e9 fu presto incorporata entro i confini della citt\u00e0 di Hazleton. Nel 1880, prima che ricevesse il nome di Hollywood, era pressoch\u00e9 disabitata."}
{"id": "1940522", "revid": "599013", "url": "https://it.wikipedia.org/wiki?curid=1940522", "title": "J\u00fcrgen Straub", "text": "Biografia.\nCarriera sportiva.\nCominci\u00f2 la propria carriera di atleta nella squadra della Volksarmee, l'ASK Vorw\u00e4rts Potsdam, e nel 1975 fece la propria prima apparizione a Oslo in una competizione internazionale, realizzando il tempo di 8'19\"80 nei 3000 metri siepi.\nDal 1977 si concentr\u00f2 sui 1500 m, e nella Coppa del mondo di D\u00fcsseldorf si classific\u00f2 al terzo posto con il tempo di 3'37\"50, nuovo record tedesco orientale dell'epoca, e nel 1979 a Potsdam realizz\u00f2 il proprio record personale assoluto con 3'33\"68.\nAlle Olimpiadi di Mosca 1980 ottenne il miglior risultato della carriera con la medaglia d'argento nei 1500 m, dietro al britannico Sebastian Coe, ma davanti all'altro grande campione britannico Steve Ovett.\nDopo il ritiro.\nDopo essersi ritirato dall'attivit\u00e0 agonistica nel 1980, svolse l'attivit\u00e0 di istruttore di educazione fisica, ma dopo la Riunificazione tedesca del 1990 perdette il posto di lavoro. Attualmente non esercita un'attivit\u00e0 connessa allo sport, anche se \u00e8 l'organizzatore della gara di Miglio Prussiano che si tiene ogni anno a Potsdam."}
{"id": "1940523", "revid": "287204", "url": "https://it.wikipedia.org/wiki?curid=1940523", "title": "Jurgen Straub", "text": ""}
{"id": "1940524", "revid": "599013", "url": "https://it.wikipedia.org/wiki?curid=1940524", "title": "Gregor Jeron\u010di\u0107", "text": "Carriera.\nCentrale sloveno, ha ottenuto nel 2007 la cittadinanza italiana. Esord\u00ec nelle file del Salonit Kanal di Canale d'Isonzo, con cui vinse sei titoli nazionali consecutivi tra il 1993 e il 1998, oltre a cinque coppe di Slovenia. Nel 1998 pass\u00f2 al Verein f\u00fcr Bewegungsspiele Friedrichshafen, in Germania; con la formazione badenese vinse altri due campionati, allungando a otto titoli nazionali consecutivi la sua personale sequenza di trofei.\nNel 2000 sbarc\u00f2 in Italia, in Serie A2 all'Aesse d'Isola della Scala (poi Verona, con cui esord\u00ec in A1 nella stagione 2002-03). Vest\u00ec poi le maglie di Padova e Montichiari; nel 2007-08 \u00e8 stato ingaggiato dall'Itas Diatec Trentino, con cui ha vinto lo scudetto. Successivamente ha giocato due anni nel BreBanca Lannutti Cuneo vincendo un ulteriore scudetto nella stagione 2009-10."}
{"id": "1940528", "revid": "287204", "url": "https://it.wikipedia.org/wiki?curid=1940528", "title": "Gregor Jeroncic", "text": ""}
{"id": "1940530", "revid": "86599", "url": "https://it.wikipedia.org/wiki?curid=1940530", "title": "Kiyotsugu Hirayama", "text": "Kiyotsugu Hirayama \u00e8 conosciuto soprattutto per aver scoperto che molti asteroidi hanno orbite simili tra loro pi\u00f9 di quanto il caso avrebbe potuto determinare, conducendo al concetto di famiglie di asteroidi, chiamate anche \"famiglie Hirayama\".\nHirayama si \u00e8 laureato all'Universit\u00e0 Imperiale di Tokyo. Oltre ad essersi interessato allo studio degli asteroidi, si \u00e8 occupato anche delle antiche osservazioni astronomiche cinesi e giapponesi.\nGli sono stati dedicati l'asteroide 1999 Hirayama e il cratere Hirayama sulla Luna; quest'ultimo onora anche Shin Hirayama."}
{"id": "1940533", "revid": "1573940", "url": "https://it.wikipedia.org/wiki?curid=1940533", "title": "Cappella della Scala Santa (Napoli)", "text": "La cappella della Scala Santa \u00e8 un luogo di culto, situato a Napoli, in via Costantinopoli.\nStoria.\nLa chiesa, risalente al XVII secolo, \u00e8 annessa alla struttura di Santa Maria della Sapienza, precisamente, situata sul lato destro dell'edificio. La chiesa, storicamente, fu un ambiente esclusivamente per le penitenze dei religiosi.\nLa denominazione del luogo deriva dalla scala percorsa da Ges\u00f9 sanguinante nel pretorio di Pilato. Il tempio custodiva varie opere d'arte (oggi altrove per motivi di sicurezza); mentre, gli affreschi sono riconducibili a vari artisti, tra i pi\u00f9 famosi, si ricorda Andrea d'Aste.\nLa cappella, al contrario della vicinissima chiesa basilicale, \u00e8 stata restaurata e riportata ai suoi antichi splendori. Inoltre, alcune opere d'arte che erano state rubate, sono state ritrovate grazie alle forze dell'ordine."}
{"id": "1940548", "revid": "330634", "url": "https://it.wikipedia.org/wiki?curid=1940548", "title": "Polenta", "text": "La polenta \u00e8 un antico alimento di origine italiana a base di farina di mais o altro cereale. \nPur essendo conosciuto nelle sue diverse varianti pressoch\u00e9 sull'intero suolo italiano, ha costituito, in passato, l'alimento di base della cucina povera in varie zone settentrionali alpine, prealpine, pianeggianti e appenniniche di Lombardia, Veneto, Valle d'Aosta, Piemonte, Liguria, Trentino, Emilia-Romagna e Friuli-Venezia Giulia, regioni nelle quali \u00e8 piuttosto diffuso. La polenta \u00e8 tradizionalmente cucinata anche in Toscana e nelle zone di montagna di Umbria e Marche, Abruzzo, Lazio e Molise.\nIl cereale di base pi\u00f9 usato in assoluto \u00e8 il mais, importato in Europa dalle Americhe nel XVI secolo, che le d\u00e0 il caratteristico colore giallo, mentre precedentemente era pi\u00f9 scura perch\u00e9 la si faceva soprattutto con farro o segale, e pi\u00f9 tardivamente anche con il grano saraceno, importato dall'Asia. Pur comparendo un esemplare di mais nell'Erbario di Ulisse Aldrovandi (Bologna, 1551), le prime testimonianze scritte di coltivazioni di mais in Italia fanno riferimento ai territori della Repubblica di Venezia. In un'annotazione alla seconda edizione del \"Delle navigationi et viaggi\" di Giovan Battista Ramusio (Venezia, 1554), commentando un testo del portoghese Jo\u00e3o de Barros (1496-1570), si afferma infatti che:\nDenominazione.\nLa polenta \u00e8 conosciuta anche come \"polenda\" o \"pulenda\", in Veneto come \"poenta\", \"poulento\" in provenzale, \"echtinga\" nell'\"argot\" dei \"sabotiers\" di Ayas, \"puluntu\" in t\u00f6itschu e \"carlon\" nel Canton Ticino.\nDiffusione.\nLa polenta, con numerose varianti, \u00e8 diffusa anche in Ungheria (\"puliszka\"), Malta (\"tg\u0127asida\" - storico), nei territori francesi della Savoia e della Contea di Nizza, della Guascogna (\"cruchade\") e della Linguadoca (\"milh\u00e0s\"), in Svizzera, in Spagna (per esempio il piatto castigliano \"morcilla de Burgos y polenta\"), Croazia (\"palenta\", \"\u017eganci\" o \"pura\"), Slovenia (\"polenta\" o \"\u017eganci\"), Serbia (\"palenta\"), Romania (\"m\u0103m\u0103lig\u0103\"), Bulgaria (\"ka\u010dmak\"), Georgia (\"ghomi\"), Albania (\"harapash\"), Corsica (\"pulenta\" o \"pulenda\"), Argentina e Uruguay (polenta), Brasile (\"polenta\"), Ucraina (\"cule\u0161a\"), Marocco tra le trib\u00f9 berbere (\"tarwasht\"), Venezuela, Cile e Messico.\nNel libro \"Storia dei Vespri Siciliani\" di Michele Amari, l'autore scrive che durante uno degli assedi ai francesi (1282-1283) alle mura della citt\u00e0 di Messina, le donne siciliane alimentavano i soldati con acqua e polenta (ovviamente non di mais).\nCaratteristiche.\nLa polenta viene prodotta cuocendo a lungo un ammasso semi-liquido costituito da un impasto di acqua e farina (solitamente a grana grossa) del cereale. La pi\u00f9 comune in Europa \u00e8 quella a base di mais, detto granoturco, cio\u00e8 la classica \"polenta gialla\". Questa si versa a pioggia nell'acqua bollente e salata, in un paiolo (tradizionalmente di rame), e si rimesta continuamente con un bastone di legno di nocciolo per almeno un'ora.\nLa farina da polenta \u00e8 solitamente macinata a pietra (\"bramata\") pi\u00f9 o meno finemente a seconda della tradizione della regione di produzione. In genere la polenta pronta viene presentata in tavola su un'asse circolare coperta da un canovaccio e viene servita, a seconda della sua consistenza, con un cucchiaio, tagliata a fette, con un coltello di legno o con un filo di cotone, dal basso verso l'alto.\nIl termine polenta deriva dal latino \"puls\", una specie di polenta di farro (in latino \"far\" da cui deriva \"farina\") che costituiva la base della dieta delle antiche popolazioni italiche. I greci invece usavano solitamente l'orzo. Ovviamente, prima dell'introduzione del mais (dopo la scoperta dell'America), la polenta veniva prodotta esclusivamente con vari altri cereali come, oltre ai gi\u00e0 citati orzo e farro, la segale, il miglio, il grano saraceno e anche il frumento, in misura minore, soprattutto in zone montane, si usano farine di castagne e di fagioli, dando origine a un impasto pi\u00f9 dolce. Le polente prodotte con tali cereali sono pi\u00f9 rare, specie in Europa.\nSonnante et alii sostengono che il \"puls\" originario fosse costituito da una miscela che includeva semi di leguminose, forse anche spontanee. Essi sostengono che il termine inglese \"pulses\", che indica i legumi in genere, origini infatti dal pre-romano \"pulus\". L'etimologia inglese della parola conferma questa osservazione in quanto fa risalire il nome al XIII-XIV secolo per indicare genericamente i legumi, con probabile derivazione dal francese arcaico \"pols\" e dal greco antico \"poltos\", col significato di zuppa spessa. A questo proposito \u00e8 da notare che \u00e8 in uso, soprattutto in alcune regioni del Sud Italia, una polenta a base di fave, con la quale si accompagnano verdure come ad esempio la cicoria.\nEsistono in commercio farine di granoturco precotte, che permettono di cucinare la polenta riducendo il tempo di cottura a pochi minuti, naturalmente con sostanziali differenze di consistenza e sapore, rispetto alla polenta tradizionale.\nRicette e varianti regionali in Italia.\nLa polenta si accompagna molto bene al burro, ai formaggi molli e ai piatti che contengono molto sugo, in generale carni in umido.\nPiatti del mondo affini alla polenta.\nIn Romania si cucina una polenta pressoch\u00e9 uguale a quella che si cucina nel nord italia, la m\u0103m\u0103lig\u0103.\nIn Corsica \u00e8 diffusa \"a' pulenta\", piatto tradizionale della cucina dell'isola, preparata quasi sempre con la farina di castagne ricavata dai frutti prodotti dagli estesi castagneti presenti nell'isola.\nNelle Antille olandesi si prepara il \"funchi\", del tutto analogo alla polenta, a base di farina di mais e consumato al posto del pane o del riso.\nIn Burundi si prepara una polenta con acqua e farina di manioca, senza sale, chiamata in kirundi con il nome di \"umutsima\".\nIn Burkina Faso la polenta di miglio \u00e8 l'alimento base nel regime alimentare burkinab\u00e9.\nIn Messico si preparano \"los tamales\", preparati con una farina di mais nistagmalizzato (trattato con calce), avvolti in foglie di mais o banano ripieni di carne o ananas e cotti al vapore in una pentola di speciale fattura chiamata \"tamalera.\"\nPolenta nell'arte.\nLa polenta quale alimento popolare \u00e8 stata pi\u00f9 volte raffigurata in dipinti, cos\u00ec come inserita in una certa citazione anche letteraria. Nella seconda met\u00e0 del Settecento il Ludovico Past\u00f2 ne scrisse una lode inserita nel suo lavoro: \u201cI due brindisi\u201d. Carlo Porta ne scrisse una lode della pietanza con \"gli osei\".\nIl Manzoni inser\u00ec l'alimento in una scena del suo I promessi sposi, quale importante protagonista di una povera tavola del Seicento."}
{"id": "1940549", "revid": "125688494", "url": "https://it.wikipedia.org/wiki?curid=1940549", "title": "Fratta Terme", "text": "Fratta Terme (\"La Fr\u00e0ta\" in romagnolo) \u00e8 una localit\u00e0 del comune di Bertinoro, nota per le sue terme.\nGeografia fisica.\nSorge, tra dolci colline, in una vallata attraversata dal rio Salso. L'abitato, adiacente allo stabilimento termale, si sviluppa all'incrocio delle strade che collegano Bertinoro, Forlimpopoli, Meldola, Polenta.\nStoria.\nLa localit\u00e0 risulta abitata gi\u00e0 nell'antichit\u00e0, essendo stato rinvenuto, nel 1927, un pozzo romano.\nSembra che la distruzione degli edifici a causa delle invasioni barbariche abbiano portato al nome della localit\u00e0 (\"fracta\" in latino), come altre \"fratta\" sul suolo nazionale .\nFino alla seconda met\u00e0 dell'Ottocento non \u00e8 segnalata la presenza di un borgo, e la localit\u00e0 rimase una parrocchia rurale. Nel 1846 l'area che includeva le sorgenti fu acquistata da un negoziante di Forl\u00ec, Carlo Croppi, per cercarne un lancio industriale.\nNel 1929 la localit\u00e0 venne chiamata \"Fonti romane della Fratta\", e il 13 giugno 1931 si costitu\u00ec la societ\u00e0 omonima.\nFra i personaggi illustri che la frequentarono si ricordano Grazia Deledda, Alfredo Panzini, Marino Moretti.\nMonumenti e luoghi d'interesse.\nChiesa di Sant'Andrea.\nLa chiesa storica di Fratta Terme \u00e8 quella di San'Andrea, che si trova su una collinetta dietro le terme. Fu citata in un opuscoletto del 1847 in cui il dottor C.V. da Forl\u00ec scrisse: \u201cFratta \u00e8 una piccola Parrocchia di campagna nota per alcune acque salse che sorgono in essa, e pi\u00f9 propriamente in grazia di quella detta per eccellenza della Fratta, la quale da remotissimi tempi gode di gran fama per le sue medicinali facolt\u00e0. Onde appunto da ogni parte dell'Emilia vi si recavano e recavano a berla in gran numero infermi e cagionevoli d'ogni maniera, trattivi da storie di sfidate guarigioni, o indotti dai Cultori delle Scienze Mediche a farne regolare metodico passaggio alla sorgente\u201d. Il campanile fu finanziato da Clara Croppi, discendente del sopra ricordato Carlo Croppi.\nChiesa di Santa Maria Assunta.\nLa chiesa parrocchiale sorge lungo la via del centro ed \u00e8 stata costruita nel 1970, in stile moderno.\nEx casa del fascio e teatro Eliseo.\nNel centro dell'abitato si trova l'ex casa del fascio, costruita negli anni 30. Dopo la Liberazione la struttura fu sede del circolo dei comunisti, per poi passare successivamente alla diocesi ed essere quindi adibita a scuola materna. Attualmente l'edificio \u00e8 utilizzato saltuariamente per riunioni dell'associazione pro loco, eventi privati o della diocesi.\nNei pressi \u00e8 presente il piccolo teatro Eliseo, occasionalmente utilizzato per diversi eventi. \nDi fianco all'ex casa del fascio sorge il monumento ai caduti con a fronte un piccolo obelisco.\nTerme.\nLo stabilimento termale \u00e8 stato riaperto nel 2008 dopo lavori di ristrutturazione. Le acque utilizzate provengono da 11 sorgenti situate lungo il corso del rio Salso, in 7 diverse tipologie, tra cui la salsobromoiodica con una salinit\u00e0 pari a circa 2 volte l'acqua di mare . Ci\u00f2 rende queste terme uniche in Italia per la variet\u00e0 di acque.\nParco delle terme.\nDelimitato dal rio Salso, con i suoi 13 ettari di estensione, il parco \u00e8 il pi\u00f9 grande di tutto il comune di Bertinoro. Lungo il percorso sono distribuite le fontanelle delle diverse acque. Vi sono anche diversi spiazzi in cui si svolgono manifestazioni culturali, mercati, manifestazioni musicali ed enogastronomiche durante tutto l'anno. Vi si trova il pozzo romano che testimonia i primi insediamenti nel luogo. \nIl parco inoltre ospita un parco avventura, che confina con un complesso sportivo, dotato di piscina e campi da calcio, in cui si allena la squadra locale, l' A.C.D. Fratta Terme.\nCultura.\nEventi.\nSagra della Fragole, che solitamente si tiene agli inizi di maggio nel parco delle Terme. "}
{"id": "1940555", "revid": "599013", "url": "https://it.wikipedia.org/wiki?curid=1940555", "title": "Toni Ulmen", "text": "Ha partecipato al Gran Premio di Svizzera e al Gran Premio di Germania nel 1952, senza ottenere punti validi per il campionato."}
{"id": "1940563", "revid": "110157", "url": "https://it.wikipedia.org/wiki?curid=1940563", "title": "PolicyKit", "text": "PolicyKit \u00e8 un componente del sistema operativo che controlla i vasti sistemi di privilegi nei sistemi Unix-like. Fornisce un modo organizzato per i processi non privilegiati per comunicare con quelli privilegiati. In contrasto al sistema sudo, PolicyKit non fornisce i permessi di root all'intero processo, ma consente invece un livello di controllo pi\u00f9 accurato della politica di sistema centralizzato. Viene sviluppato dal progetto freedesktop.org.\nFedora \u00e8 stata la prima distribuzione ad includere PolicyKit e da allora \u00e8 stato utilizzato in varie altre distribuzioni tra cui Ubuntu 8.04 e openSUSE a partire dalla versione 10.3.\n\u00c8 anche possibile utilizzare PolicyKit per eseguire programmi con privilegi elevati ricorrendo all'utility da riga di comando \"pkexec\" seguito dal comando che deve essere eseguito con i permessi di root."}
{"id": "1940569", "revid": "200568", "url": "https://it.wikipedia.org/wiki?curid=1940569", "title": "Kamouraska", "text": "Kamouraska \u00e8 un comune sulla sponda meridionale del fiume San Lorenzo nel golfo omonimo, preso la regione del Qu\u00e9bec in Canada.\nLa zona ha iniziato a crescere a partire dalla fine del XVII secolo. Vi \u00e8 una lunga tradizione di pesca e un centro interpretativo. Le vicende del villaggio hanno ispirato un romanzo omonimo di Anne H\u00e9bert nel 1970.\nCi sono paludi lungo il corso del fiume e vi \u00e8 una riserva ecologica nei pressi del villaggio. Scogliere lungo il fiume offrono habitat per la nidificazione dei falchi pellegrini. In certi periodi dell'anno, le zanzare che si trovano nella palude possono essere particolarmente aggressive.\nIl villaggio \u00e8 raggiungibile tramite l'Autostrada 20. Anche la Route 132 attraversa il paese. Il nome di \"Kamouraska\" proviene da una parola di dialetto Algochino."}
{"id": "1940570", "revid": "258694", "url": "https://it.wikipedia.org/wiki?curid=1940570", "title": "APTonCD", "text": ""}
{"id": "1940573", "revid": "1363832", "url": "https://it.wikipedia.org/wiki?curid=1940573", "title": "Uva baresana", "text": "L'uva baresana nasce da un vitigno tipico ed autoctono della parte centrale della Puglia, \u00e8 prevalentemente coltivato con filari a spalla e pi\u00f9 raramente a \"tendone\".\nCaratteristiche.\nAcini duri, di colore bianco-giallo perlato trasparente, dalla pellicola sottilissima e di grandezza varia tra 0,5\u00a0cm e 1,5\u00a0cm di diametro. Di sapore amorevolmente dolce, quando ben matura (da fine agosto fino all'inizio ottobre). \u00c8 l'uva tipica dei vigneti di Bari e suoi dintorni. Dolce e molto fruttata, se ne riconosce la giusta maturazione solo quando il chicco, diventando trasparente, lascia intravedere chiaramente i semini negli acini.\nPrende il nome dalla provincia di Bari: qualit\u00e0 \"baresana\", ovvero di origine \"barese\". Se conservata per alcuni giorni, dopo il taglio, il suo raspo si rinsecchisce cedendo i propri residui di zuccheri agli acini, che rimangono, comunque, saldamente attaccati ad esso e risultano \"troppo dolci\" per essere consumati a tavola.\nIn tempi non molto lontani l'uva baresana veniva lasciata essiccare sulla pianta (ormai spoglia di foglie), per poi essere raccolta e cotta insieme ai fichi secchi per ricavare il noto ed antico vincotto barese, che assumeva, a causa di tale ingrediente, il sapore mielato e la tipica colorazione marrone-giallo ambrata che guarniva i noti dolci natalizi: le \"Cartellate baresi\".\nPromozione e Valorizzazione.\nPer evidenziarne la tipicit\u00e0, l'Uva Baresana \u00e8 stata iscritta dall'Associazione Produttori denominata \"tipica Adelfia\" e dal Centro Ricerche \"Basile Caramia\" di Locorotondo (BA), nell'Atlante dei Prodotti Tradizionali Italiani, attraverso il Decreto Ministeriale del 5 giugno 2009 (nona revisione dell'elenco nazionale dei prodotti agroalimentari tradizionali, pubblicato nella Gazzetta Ufficiale n. 149 del 30 giugno 2009 - Supplemento Ordinario n. 100). "}
{"id": "1940577", "revid": "1586642", "url": "https://it.wikipedia.org/wiki?curid=1940577", "title": "Fritz Riess", "text": "Ha partecipato al Gran Premio di Germania 1952 di Formula 1 con una Veritas RS terminando la gara al settimo posto.\nInoltre ha vinto alla 24 Ore di Le Mans nel 1952 con una Mercedes-Benz guidata con Hermann Lang."}
{"id": "1940580", "revid": "125751281", "url": "https://it.wikipedia.org/wiki?curid=1940580", "title": "Funicolari di Lione", "text": "Il sistema di funicolari di Lione (chiamate familiarmente \u00ab Ficelle \u00bb) \u00e8 parte del sistema della metropolitana locale e conta oggi due linee, collegate al sistema di trasporti pubblici cittadini.\nLa citt\u00e0 conobbe la prima funicolare al mondo nel 1862 e cont\u00f2 fino a cinque linee di trasporto di questo tipo, data la sua orografia difficile, per il collegamento del centro a valle con le colline di Fourvi\u00e8re e della Croix-Rousse. Oggi restano solo due linee: \"Saint-Jean - Saint-Just\" e \"Saint-Jean - Fourvi\u00e8re\".\nLinee.\nLione ha avuto fino a cinque linee a trazione funicolare di collegamento con le colline di Fourvi\u00e8re (tre linee) e della Croix-Rousse (due linee). Caratteristica comune a tutte \u00e8 il fatto di correre in galleria per la maggior parte del loro percorso. Le linee sono (in \"corsivo\" quelle oggi non pi\u00f9 in uso):\nLinee chiuse o trasformate.\nRue Terme - Croix-Rousse.\nPrima funicolare al mondo, la linea fu soppressa negli anni 1960 e il tunnel trasformato in stradale.\nCroix-Paquet - Croix-Rousse.\nLa linea fu riaperta il 6 dicembre 1974 come cremagliera, poi prolungata da Croix-Paquet a H\u00f4tel de Ville il 2 maggio 1978 e da Croix-Rousse a Cuire il 10 dicembre 1984. \u00c8 oggi parte della rete della metropolitana di Lione come linea C.\nLinee in servizio.\nSaint-Jean - Fourvi\u00e8re.\nIn occasione della ristrutturazione nel 1970, lo scartamento del binario fu portato a 1,33 m.\nSaint-Jean - Saint-Just.\nLa linea fu trasformata in cremagliera a scartamento metrico nel 1901 prima di essere riconvertita in funicolare nel 1958, con lo scartamento metrico conservato."}
{"id": "1940582", "revid": "767487", "url": "https://it.wikipedia.org/wiki?curid=1940582", "title": "Arne Domn\u00e9rus", "text": " Ha inoltre suonato con Charlie Parker all'epoca del suo tour in Svezia nel 1950. Domn\u00e9rus ha lavorato con la Swedish Radio Big Band dal 1956 al 1978, e negli ultimi tempi aveva scritto per la televisione e per il cinema. Ha inoltre registrato con Bengt Hallberg."}
{"id": "1940585", "revid": "258694", "url": "https://it.wikipedia.org/wiki?curid=1940585", "title": "StartUp-Manager", "text": ""}
{"id": "1940586", "revid": "287204", "url": "https://it.wikipedia.org/wiki?curid=1940586", "title": "Tour du Limousin", "text": "Il Tour du Limousin (it. \"Giro del Limosino\") \u00e8 una breve corsa a tappe maschile di ciclismo su strada che si svolge nel territorio della citt\u00e0 di Limoges, in Francia, ogni anno in agosto. Dal 2005 fa parte del calendario dell'UCI Europe Tour nella classe 2.1.\nStoria.\nLa corsa venne creata nel 1968 su iniziativa del colonnello Louis Perrier. La prima edizione si svolse nel 1961: quell'anno la gara era aperta solo agli amatori, e fu cos\u00ec fino al 1974, anno in cui venne aperta ai professionisti.\nAlbo d'oro.\n\"Aggiornato all'edizione 2021.\""}
{"id": "1940588", "revid": "23797", "url": "https://it.wikipedia.org/wiki?curid=1940588", "title": "Personaggi della Trilogia dell'Eredit\u00e0", "text": ""}
{"id": "1940597", "revid": "1959755", "url": "https://it.wikipedia.org/wiki?curid=1940597", "title": "Orologio ad acqua", "text": ""}
{"id": "1940608", "revid": "767487", "url": "https://it.wikipedia.org/wiki?curid=1940608", "title": "East Ferris", "text": "East Ferris \u00e8 un comune nel nord-est Ontario, Canada, situato tra Trout Lake e il lago di Nosbonsing nel distretto di Nipissing. Le principali comunit\u00e0 all'interno di Est Ferris sono Astorville e Corbeil. Nel luglio 2005, Astorville ha ospitato il primo Campionato di Hockey Ontario Ball. Nel novembre dello stesso anno, la stessa \u00e8 stata una delle nove comunit\u00e0 che hanno votato per accettare o meno i finanziamenti privati per un centro di salute.\nCorbeil si trova sul fiume La Vase, a sud del capolinea dell'autostrada 17 ed \u00e8 la sede degli uffici municipali. Ci sono anche pi\u00f9 piccole zone residenziali del comune, note come \"Road\" e \"Derland Lago Nosbonsing\".\nLa maggior parte dei residenti di Est Ferris lavora in citt\u00e0. La biblioteca comunale si trova in Astorville.\nUn famoso negozio a Corbeil \u00e8 il \"Voyer's Red and White Store\". \u00c8 attualmente di propriet\u00e0 di Mike Voyer, ma \u00e8 stato della sua famiglia per pi\u00f9 di quattro generazioni. Nel 2005, ha subito diverse ristrutturazioni in modo da ospitare anche un piccolo ristorante, il \"Leo's Restaurant\") chiamato cos\u00ec in onore del padre di Voyer. In occasione del Canada Day 2006, un franchising di un'importante marca di liquori \u00e8 stato assegnato al Voyer's.\nUna celebre fumettista canadese Lynn Johnston, vive e lavora a Corbeil.\nLe cinque gemelle Dionne (le prime sopravvissute a un parto plurigemellare) sono nate in una fattoria vicino a Corbeil nel maggio 1934. Sempre Corbeil \u00e8 stata la residenza di Marie-Louise Meilleur, una supercentenaria morta a 117 anni nel 1998. \u00c8 stata la persona vivente pi\u00f9 longeva del mondo per gli ultimi otto mesi della sua vita e tuttora rimane la canadese pi\u00f9 anziana mai esistita e la quinta nel mondo. Visse nella casa di cura Nipissing Manor, che fu la stessa ad ospitare le gemelle Dionne: Annette, C\u00e9cile, Emilie, Marie, Yvonne."}
{"id": "1940614", "revid": "838137", "url": "https://it.wikipedia.org/wiki?curid=1940614", "title": "Achille Salvucci", "text": "Biografia.\nOrdinato presbitero il 16 marzo 1907, il 15 ottobre 1935 \u00e8 stato eletto vescovo di Molfetta, Giovinazzo e Terlizzi; \u00e8 stato ordinato vescovo il 17 novembre 1935 da mons. Ettore Fronzi, arcivescovo di Camerino.\nHa retto le diocesi di Molfetta, Giovinazzo e Terlizzi per oltre quarant'anni, fino alla sua morte, anche se a partire dal dicembre 1969 gli sono stati affiancati, quali amministratori apostolici \"sede plena\", prima mons. Settimio Todisco - poi eletto arcivescovo di Brindisi - poi mons. Aldo Garzia come vescovo coadiutore con diritto di successione e suo effettivo successore alla guida delle diocesi che resse fino al 1982.\nHa partecipato al Concilio Ecumenico Vaticano II.\nAl compimento dei 75 anni ha presentato la rinuncia canonica all'incarico di vescovo diocesano. \u00c8 stato tuttavia conservato dalla Santa Sede nella titolarit\u00e0 di vescovo residenziale sino alla sua morte.\nGenealogia episcopale.\nLa genealogia episcopale \u00e8:"}
{"id": "1940619", "revid": "260760", "url": "https://it.wikipedia.org/wiki?curid=1940619", "title": "Lorraine Baines", "text": ""}
{"id": "1940630", "revid": "228587", "url": "https://it.wikipedia.org/wiki?curid=1940630", "title": "Massimo Ippolito", "text": ""}
{"id": "1940631", "revid": "767487", "url": "https://it.wikipedia.org/wiki?curid=1940631", "title": "Somerville (Tennessee)", "text": "Somerville \u00e8 un comune degli Stati Uniti d'America, capoluogo della contea di Fayette, nello Stato del Tennessee. \nLa popolazione era di 2.519 abitanti al censimento del 2000, passati a 2.931 nel 2007.\nSecondo l'Ufficio del censo degli Stati Uniti, la citt\u00e0 ha un'area totale di 11,4 miglia quadrate, di cui 0,2 di acque interne. \nCome nel censimento del 2000, vi erano 2519 persone e 1006 famiglie. La densit\u00e0 di popolazione \u00e8 di225,4 abitanti per miglio quadrato. La composizione etnica della citt\u00e0 \u00e8 del 59% di bianchi, del 39% di afroamericani e dello 0,08% di Nativi Americani. Infine c'\u00e8 lo 0,08% di asiatici e lo 0,04% di altre razze."}
{"id": "1940636", "revid": "1149807", "url": "https://it.wikipedia.org/wiki?curid=1940636", "title": "Distretto di Aichi", "text": "Il \u00e8 uno dei distretti aichi dell'omonima prefettura, in Giappone.\nAttualmente fa parte del distretto solo la cittadina di Togo."}
{"id": "1940641", "revid": "1522738", "url": "https://it.wikipedia.org/wiki?curid=1940641", "title": "Repubblica Popolare di Tuva", "text": "La Repubblica Popolare di Tuva, o di Tannu Tuva (; cirillico \u0422\u044b\u0432\u0430 \u0410\u0440\u0430\u0442 \u0420\u0435\u0441\u043f\u0443\u0431\u043b\u0438\u043a; 1921-1944), fu uno Stato formato sul territorio dell'ex-protettorato cinese di Tuva, noto anche come Urjanchajskij Kraj (\u0423\u0440\u044f\u043d\u0445\u0430\u0439\u0441\u043a\u0438\u0439 \u043a\u0440\u0430\u0439). Il territorio della Repubblica Popolare tuvana \u00e8 ora formalmente conosciuto come Repubblica di Tuva all'interno della Federazione Russa.\nStoria.\nAppartenuta all'Impero cinese fin dal 1757, la regione del Tannu entr\u00f2 nelle mire espansionistiche zariste gi\u00e0 dal 1858. In s\u00e9guito alla caduta della Dinastia Qing in Cina, nel 1911, ed all'instaurazione della repubblica con Sun Yat-sen, la Mongolia e Tuva si dichiararono indipendenti e si posero sotto la protezione zarista. Il modello adottato dai due stati era quello di repubblica teocratica lamaista, il medesimo adottato dal Tibet, con cui condividevano religione e tradizioni. In seguito alla Rivoluzione russa del 1917, le truppe comuniste invasero Tuva nel gennaio 1920. Il caos conseguente consent\u00ec ai Tuvani di proclamare ancora una volta la loro indipendenza. Il 14 agosto 1921 una rivolta bolscevica sostenuta dalla Russia istitu\u00ec la Repubblica Popolare di Tuva, chiamata \"Tannu Tuva\" fino al 1926. Il nome della capitale, Belocarsk (\u0411\u0435\u043b\u043e\u0446\u0430\u0440\u0441\u043a), venne cambiato in Kyzyl ('Rossa', in turco; russo: '\u041a\u044b\u0437\u044b\u043b'). Un trattato tra l'Unione Sovietica e la Repubblica Popolare Mongola nel 1926 afferm\u00f2 l'indipendenza del paese.\nIl Primo Ministro di Tuva fu Donduk Kuular. Kuular favor\u00ec il buddhismo come religione di Stato e cerc\u00f2 di limitare la propaganda proveniente dalla Russia. Egli cerc\u00f2 anche di stabilire legami con la Mongolia. L'Unione Sovietica divenne sempre pi\u00f9 preoccupata di queste iniziative, durate fino al 1929, quando il Primo Ministro Kuular venne arrestato e poi giustiziato.\nIn URSS, nel frattempo (1930), cinque membri del KUTV (\"Universit\u00e0 degli Studi sull'Oriente comunista\"), lo stesso gruppo che Kuular seguiva, furono designati Commissari straordinari di Tuva. Il dominio incondizionato del governo di Stalin purg\u00f2 circa un terzo dei membri del Partito comunista di Tuva e port\u00f2 alla collettivizzazione delle colture all'interno del paese, tradizionalmente nomade. Il nuovo governo cerc\u00f2 di distruggere il buddhismo e lo sciamanesimo in Tuva, una politica voluta da Stalin. Elemento di prova di queste azioni pu\u00f2 essere visto nella diminuzione del numero dei lama nel paese: nel 1929 vi furono 25 lamazioni e quasi 4.000 lama e sciamani presenti; nel 1931 vi fu una sola lamazione ed erano presenti 15 lama e circa 725 sciamani. Il tentativo di repressione del nomadismo risult\u00f2 pi\u00f9 difficile: un censimento nel 1931 dimostr\u00f2 che l'82,2% dei tuvani erano rimasti nomadi.\nSalchak Toka, uno dei commissari speciali, venne nominato Segretario Generale del Partito rivoluzionario popolare di Tuva nel 1932 e rest\u00f2 al potere fino alla sua morte, avvenuta nel 1973.\nTuva entr\u00f2 nella Seconda guerra mondiale con gli alleati il 25 giugno 1941, tre giorni dopo l'Unione Sovietica. L'11 ottobre 1944, con l'approvazione del Khural (parlamento) di Tuva, Tuva venne incluso nell'Unione Sovietica come Oblast' autonoma (Oblast' autonoma di Tuva). A Toka venne assegnato il titolo di segretario del Partito comunista di Tuva. Tuva \u00e8 stata una repubblica autonoma (Repubblica Socialista Sovietica Autonoma di Tuva) dal 10 ottobre 1961 fino al 1992.\nSebbene ci siano stati negoziati per il ripristino della sovranit\u00e0 di Tuva (), essi finora non hanno avuto alcun impatto per diversi motivi, tra i quali la dipendenza dall'economia russa e la \"russificazione\" della popolazione (anche se il 75% circa appartiene al gruppo etnico tuvano)."}
{"id": "1940642", "revid": "599013", "url": "https://it.wikipedia.org/wiki?curid=1940642", "title": "Un colpo di vento", "text": ""}
{"id": "1940647", "revid": "119404903", "url": "https://it.wikipedia.org/wiki?curid=1940647", "title": "Castellazzo de' Barzi", "text": "Castellazzo de' Barzi (\"Castil\u00e0sc di Bars\" in dialetto milanese) \u00e8 una frazione di Robecco sul Naviglio in provincia di Milano di 696 abitanti, distante meno di un chilometro dal capoluogo comunale.\nStoria.\nIl primo nucleo abitativo di Castellazzo de' Barzi risale all'epoca romana, quando il piccolo borgo si trovava legato per interessi alla vicina Robecco sul Naviglio, con la quale condivider\u00e0 gran parte della propria storia. Le testimonianze sono emerse grazie ad alcuni scavi in localit\u00e0 \"Busc di Stregh\" nel 1873 quando venne ritrovata una vasta necropoli di epoca romana con oggetti in ceramica e terracotta, balsamari ed una moneta dell'imperatore Massimiano, materiale in seguito depositato presso il Museo archeologico Villa Pisani Dossi di Corbetta.\nLo sviluppo del primo vero e proprio borgo avvenne per\u00f2 in epoca medioevale, quando attorno al \"castrum\" gi\u00e0 preesistente, presero a sorgere diversi cascinali ed abitazioni rurali: in questo contesto e in quello rinascimentale, crebbe la potenza della nobile famiglia dei Barzi, divenuta feudataria del borgo di Robecco sul Naviglio nel 1433, che rimase in carica sino al 1625, pur non disponendo della feudalit\u00e0 diretta anche su Castellazzo. Qui infatti, secondo le stime derivate dai dati del Catasto di Carlo V, i Barzi possedevano il 95% delle terre ma non avevano possesso dell'amministrazione del borgo. La casata ad ogni modo and\u00f2 coi secoli in rovina venendo meno la predominanza del latifondo rispetto alle industrie ed all'evoluzione dell'artigianato locale legato alla presenza del Naviglio Grande. In un periodo di grande difficolt\u00e0 dell'erario milanese, ad ogni modo, nel 1656 la Regia Camera decise di creare un nuovo feudo costituito dalle terre di Castellazzo de' Barzi, cascina Bardena e Cassinetta de' Biraghi. In un primo momento un notaio milanese, a nome a sua detta di una ricca famiglia, fece pervenire una nota d'interesse all'acquisto, ma la comunit\u00e0 di Castellazzo de' Barzi decise di avanzare dal canto suo la richiesta di emanciparsi dall'infeudazione pagando il riscatto necessario ad evitarsi questa pratica, pagando 30 lire (prezzo di favore rispetto alle 45 chieste ai privati) per le 12 famiglie (\"fuochi\") ivi residenti. Per pagare la somma di 360 lire la popolazione locale chiese una dilazione che concluse definitivamente i pagamenti solo nel 1668.\nDalle mappe del catasto teresiano del 1722, apprendiamo invece la prima radicazione di tali case, sviluppate in prevalenza lungo l'asse della strada che proveniva da Cassinetta di Lugagnano e che conduceva a Robecco, l'attuale via Manzoni. Nel 1736 parte del patrimonio dei Barzi venne smembrato, con la vendita addirittura del \"Castellaccio\", ovvero del Palazzo de' Barzi che ancora oggi \u00e8 presente in centro al borgo. Esso contava all'epoca circa 204 abitanti, mentre nel 1805 dopo la Rivoluzione e le guerre napoleoniche, gi\u00e0 gli abitanti erano ridotti a 180 circa.\nSino al 1\u00ba settembre 1870, Castellazzo de' Barzi costitu\u00ec comune autonomo venendo in seguito, come gi\u00e0 era accaduto in et\u00e0 napoleonica, aggregato a Robecco sul Naviglio, di cui ancora oggi \u00e8 frazione.\nMalgrado l'evoluzione dei tempi, ad ogni modo, Castellazzo \u00e8 rimasta un paese agricolo anche dopo l'unit\u00e0 d'Italia, giungendo sino ai giorni nostri, dove ha acquisito connotati prevalentemente residenziali.\nEdifici notevoli.\nArchitetture religiose.\nChiesa della Madonna Addolorata e di San Carlo Borromeo.\nIntitolata alla Madonna Addolorata ed a San Carlo Borromeo, la piccola chiesa di Castellazzo de' Barzi \u00e8 una costruzione moderna, edificata, per opera di uomini e donne della frazione, nel 1955 per sopperire alle esigenze spirituali degli abitanti dell'area, dal momento che il precedente luogo di culto (l'Oratorio di San Carlo) si dimostrava inadatto ad accogliere la nuova massa di fedeli della frazione. Di una nuova costruzione si era avanzata l'ipotesi gi\u00e0 dal 1931 prima di procedere ad un primo sommario restauro dell'antica chiesa di San Carlo, ma il progetto era stato spostato successivamente in avanti nel tempo sino al 1950 quando, su impulso del cardinale Alfredo Ildefonso Schuster, vennero iniziati i lavori per i progetti sul terreno appositamente donato per la causa della nuova chiesa, lavori che vennero condotti dall'ing. Agostino Mari di Milano e dall'ing. Girolamo Gandini (proprietario di Villa Gaia a Robecco). L'opera venne terminata il 22 novembre 1955 e benedetta da mons. Luigi Oldani, robecchese, futuro vescovo titolare di Gergi. Nel 1963 venne trasferita al nuovo campanile l'antica campana presente nel campanile dell'oratorio di San Carlo.\nRilevante, all'interno della chiesa, \u00e8 la pala dell'altare maggiore altare, opera dell'artista tedesco Giovanni Giorgio Sanz di Passavia, datata 1674, che rappresenta una crocifissione con la Vergine addolorata, Maria Maddalena, San Giovanni evangelista e Giuseppe d'Arimatea. L'opera proviene dall'oratorio privato di Villa Bassana a Robecco sul Naviglio, di propriet\u00e0 dei conti Lurani Cernuschi. Nel corso dell'Ottocento la pala fu donata alla parrocchia di Robecco per l'oratorio maschile, gi\u00e0 esistente in via Pietrasanta, da mons. Giuseppe Lurani, canonico del Duomo di Milano, il quale la fece restaurare nel 1887 assieme alla splendida cornice a lesene lignee d'epoca.\nL'opera pi\u00f9 importante presente all'interno della chiesa \u00e8 per\u00f2 una pala d'altare laterale che \u00e8 costituita da una tela dei primi del Seicento ad opera di Paolo Camillo Landriani, detto il \"Duchino\": essa raffigura la Madonna con Ges\u00f9 Bambino e il piccolo San Giovanni Battista, ai cui piedi si trova una pecora. La scena sacra \u00e8 attorniata dalla presenza di altri santi, vissuti in epoche differenti: a sinistra si trovano San Girolamo eremita e San Carlo Borromeo inginocchiato in venerazione, mentre a destra si trovano Sant'Isidoro, patrono degli agricoltori, che tiene in mano una zappa, sovrastato da cherubini immersi in un panorama di nubi. Anticamente questo dipinto era venerato nella sacrestia dell'Oratorio di San Carlo di Castellazzo de' Barzi e venne trasferito nella nuova chiesa nel 1955. Recentemente l'opera \u00e8 stata oggetto di restauri (2005), interamente finanziati, tramite raccolta fondi, dall'Associazione Gruppo Amici di Castellazzo.\nInteressante \u00e8 anche la Via Crucis presente all'interno della chiesa, ciclo di opere pittoriche ascrivibili al periodo tra la fine del XVIII secolo e la prima met\u00e0 del XIX secolo, donata alla parrocchia di Robecco sul Naviglio nel 1815 dal sacerdote Francesco Visconti, originario del paese, il quale la port\u00f2 con s\u00e9 dal soppresso monastero milanese di Sant'Angelo dove egli aveva prestato servizio sino alla soppressione dello stesso che lo costrinse a prendere l'abito del clero diocesano. La Via Crucis prese posto nella nuova chiesa di Castellazzo de' Barzi con la costruzione della stessa, mentre la chiesa parrocchiale di Robecco sul Naviglio si dot\u00f2 di opere nuove.\nOratorio di San Carlo.\nRiedificato integralmente nel XVII secolo, l'Oratorio di San Carlo di Castellazzo de' Barzi sorgeva anticamente sulla pianta dell'antico oratorio campestre di San Salvatore, eretto gi\u00e0 a partire dall'epoca longobarda per sopperire alle esigenze dei contadini dell'area, che necessitavano di un adeguato luogo di culto in loco e gi\u00e0 citato da Goffredo da Bussero nel suo \"Liber Notitiae Sanctorum Mediolani\" della fine del XIII secolo.\nLa chiesa era ancora dedicata a San Salvatore nel 1567 ed era dipendente dalla parrocchia di Magenta. Durante la visita pastorale di Leonetto Clavone, delegato dell'arcivescovo Carlo Borromeo alla visita pastorale in questa zona, venne rilevato come l'oratorio era nel tempo passato di propriet\u00e0 alla famiglia Barzi che vi faceva occasionalmente celebrare messa. Le disposizioni suggerite dal Clavone vennero sottoscritte dall'arcivescovo il quale torn\u00f2 personalmente in una visita pastorale tre anni pi\u00f9 tardi per verificare lo svolgimento delle disposizioni che ad ogni modo si erano protratte nell'esecuzione per lungaggini coi proprietari e ancora nel 1581 la chiesa vessava in pessime condizioni. Finalmente nel 1592, alla visita pastorale del delegato mons. Paolo Sal\u00f2, i decreti precedentemente emanati erano stati eseguiti e la chiesa era stata completamente restaurata ed ornata al suo interno con figure di santi, oltre ad esservi stato eretto un nuovo altare, mentre mancava ancora un degno campanile e un battistero.\nNel 1623, l'arcivescovo milanese Federico Borromeo autorizz\u00f2 il nobile Carlo Barzi, feudatario, ad esporre nella chiesetta di Castellazzo la reliquia della berretta cardinalizia di San Carlo che era in suo possesso e lentamente ma progressivamente si sent\u00ec il bisogno di ridedicare la chiesa al Borromeo. La chiesa pass\u00f2 sotto la gestione e la giurisdizione della parrocchia di Robecco sul Naviglio solo il 25 novembre 1875.\nL'oratorio venne quindi visitato dal cardinale Andrea Carlo Ferrari, arcivescovo di Milano, nel 1897, ed egli evidenzi\u00f2 il cattivo stato di conservazione in cui vessava l'oratorio, pur ribadendone la responsabilit\u00e0 in capo ai proprietari, i marchesi Arconati Visconti Arese di Cassolo. La chiesa vessava in pessimo stato ancora nel 1928 e ci volle sino al 1943 per vedere i primi restauri consistenti, grazie alla generosit\u00e0 degli abitanti della frazione. Ancora nel 1934 il cardinale Alfredo Ildefonso Schuster, arcivescovo di Milano, in visita pastorale cos\u00ec definiva la chiesa locale: \"San Carlo \u00e8 inservibile, umida, sconcia e merita di essere abbattuta\".\nLa chiesetta, con la costruzione della nuova e pi\u00f9 ampia chiesa parrocchiale della frazione nel 1955, cadde ancora una volta in abbandono e, sconsacrata, venne utilizzata addirittura come deposito di granaglie ed attrezzi agricoli da parte dei contadini locali. Nel 1985 venne avviata una prima opera di restauro complessivo della struttura da parte dell'assessorato del comune di Robecco sul Naviglio che si comp\u00ec nel 1992, riportando la struttura al suo antico semplice splendore. Nel 2013 l'Associazione Gruppo Amici di Castellazzo, che ha ricevuto la gestione del complesso, al fine di perseguire nel pubblico interesse la conservazione del patrimonio storico-culturale della frazione, in attuazione del principio di collaborazione e sussidiariet\u00e0 nei confronti della Pubblica Amministrazione, si \u00e8 impegnata nella ristrutturazione del tetto, operazione resa necessaria a causa di continue infiltrazioni d'acqua.\nLa struttura, di ridotte dimensioni (\u00e8 lunga quasi 7 metri, larga 4 e alta quasi 6), \u00e8 adiacente alla strada ma \u00e8 inglobata all'interno dei fabbricati rurali, parti della propriet\u00e0 di Villa Arconati. La pianta, quadrangolare, \u00e8 preceduta e abbellita da un piccolo protiro su colonne con soffitto a volta; il tetto \u00e8 a capanna e la cappella dispone anche di un piccolo campanile col concerto di una sola campana.\nArchitetture civili.\nVilla Arconati.\nCostruito nel Seicento ad opera della famiglia dei Barzi, probabilmente sul \"castellaccio\" di impianto medievale, il palazzo si staglia ancora oggi imperioso nel centro cittadino. Passato successivamente alla famiglia Arconati, nel 1736 lo stabile venne venduto al Collegio Longoni di Milano che ne mantenne la propriet\u00e0 perlomeno sino agli inizi dell'Ottocento pur alienando, dal 1780, le terre circostanti ad esso legate.\nIl palazzo era utilizzato come un distaccamento utilizzato dagli alunni dell'istituto come sede perlopi\u00f9 estiva, e proprio tra queste sue mura (come ricorda una lapide infissa sul portale) soggiorn\u00f2 anche Alessandro Manzoni:\nPrima del Manzoni, presso questo stesso edificio, aveva soggiornato anche il sacerdote e musicologo lombardo Giovenale Sacchi.\nL'edificio \u00e8 costituito da una struttura quadrangolare, con l'impianto tipico di villa residenziale, ma a corte chiusa (in ricordo dell'antica struttura del castello ivi presente). La facciata, che si trova su un piccolo spiazzo che costituisce la piazza principale del piccolo borgo, \u00e8 abbellita unicamente da un portale arcato e lavorato in forme semplici con delicate decorazioni lineari in cemento sporgenti. La corte interna, si apre su un unico cortile d'onore, che viene distinto sul fondo col tipico ingresso a tre arcate, distinte da colonne doriche in granito. L'interno non presenta tracce di pitture o opere scultoree di rilievo e oggi in esso sono state ricavate unit\u00e0 abitative. Fanno eccezione alcune meridiane a muro settecentesche di pregevole gusto barocco. Al primo piano era un tempo presente anche la cappella eretta dai barnabiti all'interno della struttura per celebrare la messa quotidiana per i ragazzi frequentanti il collegio, ma di essa oggi rimangono solo due lavandini in marmo utilizzati per lavare le mani prima delle celebrazioni."}
{"id": "1940651", "revid": "144796", "url": "https://it.wikipedia.org/wiki?curid=1940651", "title": "Catasto teresiano", "text": ""}
{"id": "1940655", "revid": "1149807", "url": "https://it.wikipedia.org/wiki?curid=1940655", "title": "Distretto di Ama", "text": "Il \u00e8 uno dei distretti della prefettura di Aichi, in Giappone.\nAttualmente fanno parte del distretto i comuni di Kanie, \u014charu e Tobishima."}
{"id": "1940660", "revid": "125842743", "url": "https://it.wikipedia.org/wiki?curid=1940660", "title": "Manowar", "text": "I Manowar sono un gruppo musicale heavy metal nato ad Auburn, New York, nel 1980, dall'incontro tra il bassista del gruppo Joey DeMaio e il chitarrista Ross the Boss.\nIl nome del gruppo deriva da un termine usato nell'inglese arcaico, per l'appunto \"man o' war\" o \"man-o-war\", che indicava una tipologia di navi da guerra a vela in uso tra il XVI e il XIX secolo. Un'altra possibile traduzione \u00e8 quella che intende \"man-o'-war\" una contrazione di \"man of war\", letteralmente \"uomo di guerra\". I temi ricorrenti delle loro canzoni sono la mitologia, la guerra, la lealt\u00e0 e l'onore. I testi delle loro canzoni presentano spesso elogi alla musica \"heavy metal\", che \u00e8 vista non solo come un genere musicale, ma come un vero e proprio stile di vita, di cui i Manowar si vantano di essere gli unici seguaci e portatori della parola.\nI Manowar sono tra i gruppi antesignani e fondatori del sottogenere epic metal; pionieristico in tal senso \u00e8 soprattutto l'album \"Into Glory Ride\", pubblicato nel 1983.\nIl gruppo detiene anche un vasto numero di record. In particolare rivendicano il titolo di \"band pi\u00f9 rumorosa del mondo\" (precedentemente appartenuto ai Mot\u00f6rhead) grazie al Guinness dei primati che ha registrato questo fatto. La band \u00e8 infatti giunta, nel 1994, a quota 129.5 decibel, ed ha battuto i record seguenti nel 2008 (durante il soundcheck della seconda edizione del Magic Circle Festival), arrivando a 138.4 decibel (con punte di 139\u00a0db), attraverso uno speciale equipaggiamento costruito da John \"Dawk\" Stillwell.\nInoltre \u00e8 stata la prima band metal a includere argomenti di guerra, spade e metallo sia nelle loro canzoni che nelle loro copertine, a costruirsi un set di amplificatori e chitarre da s\u00e9 e su propria misura, ad aver registrato un album in Dolby 5.1 e detengono il record per il concerto metal pi\u00f9 lungo della storia, con una prestazione di 5 ore e 1 minuto in cui hanno eseguito oltre 50 brani.\nStoria del gruppo.\nLe origini (1980-1981).\nLa storia dei Manowar inizi\u00f2 nel 1980 nella cittadina di Auburn, New York. Il futuro bassista del gruppo Joey DeMaio, che lavorava come tecnico del basso e responsabile degli effetti pirotecnici per i Black Sabbath nel tour di \"Heaven and Hell\", incontr\u00f2 il chitarrista Ross the Boss, che allora suonava per il gruppo di supporto dei Sabbath, gli \"Shakin' Street\", ma che fu anche ex membro della hard rock band The Dictators. Parlando assieme, compresero di avere le stesse idee riguardo alla musica e in breve tempo, uniti da profonda amicizia, decisero di fondare un gruppo.\nCos\u00ec, finito il tour dei Sabbath, i due, dopo essersi licenziati dai rispettivi lavori, si incontrarono per fondare ufficialmente il gruppo. Per completare la formazione decisero di ingaggiare come cantante l'ex compagno di scuola e amico di Joey DeMaio Eric Adams, mentre alla batteria fu chiamato Karl Kennedy.\nLa neo fondata band inizi\u00f2 a raggranellare un po' di denaro suonando in piccoli concerti e proponendo cover di artisti famosi in vari locali della loro citt\u00e0. Dopo pochi mesi dalla fondazione, i Manowar iniziarono a comporre le prime canzoni e a firmare i primi contratti con le case discografiche, che permisero al gruppo di pubblicare nel 1981 un demo, noto col nome di \"Demo 1981\".\nDopo tale pubblicazione, Kennedy, vinto dallo stress delle continue esibizioni, abbandon\u00f2 il gruppo, venendo in poco tempo sostituito dal talentuoso Donnie Hamzik.\nIl primo album (1981-1982).\nNel 1981 gli ancora acerbi Manowar riuscirono ad assicurarsi, anche grazie all'ottima qualit\u00e0 del precedente demo, un contratto discografico con l'etichetta Liberty Records. Compreso il grande potenziale del gruppo, la casa discografica fece pressione sulla band perch\u00e9 producesse in breve tempo un buon numero di canzoni cos\u00ec da poter iniziare le registrazioni per un album. Fu cos\u00ec che, nel 1982, venne pubblicato il primo disco del gruppo, intitolato \"Battle Hymns\" (\"Inni di Battaglia\"). L'album fu ben accolto dal pubblico e dalla critica, che rimase soprattutto colpita dal \"sound\" estremamente potente e aggressivo del gruppo, oltre che per i testi molto curati e la notevole estensione vocale del cantante Eric Adams. Inoltre, per alcune tracce dell'album e in particolare per la canzone \"Dark Avenger\", i Manowar si avvalsero della collaborazione del noto attore e regista Orson Welles nel ruolo di voce narrante.\nSubito dopo l'uscita dell'album, i Manowar ottennero l'occasione di partecipare al loro primo tour. In esso furono gruppo di spalla del musicista Ted Nugent, ma tale collaborazione dur\u00f2 pochi mesi poich\u00e9 il quartetto di Auburn fu allontanato da Nugent in quanto, secondo l'interpretazione di Adams e dei suoi compagni, il musicista aveva l'impressione che i Manowar gli stessero \"rubando la scena\" con le loro esibizioni live molto potenti e coinvolgenti per il pubblico.\nI Manowar decisero allora di organizzarsi da soli un piccolo tour che fu allestito in poche settimane dal loro manager. Anche in questo caso non mancarono per\u00f2 i problemi, che videro il gruppo contestato dalle citt\u00e0 ospitanti i concerti a causa dei volumi altissimi degli strumenti che il gruppo amava utilizzare durante le esibizioni live. Attraverso questo piccolo tour la band acquist\u00f2 comunque una buona fama negli Stati Uniti e inizi\u00f2 anche a coinvolgere i primi fan europei, in particolare nel Regno Unito e in Germania.\nAlla fine della serie di esibizioni, anche Donnie Hamzik, stressato dalle continue esibizioni, decise di abbandonare la band e venne cos\u00ec sostituito dal giovane ed esordiente Scott Columbus.\n\"Into Glory Ride\" e la nascita dell'epic metal (1982-1988).\nNel 1982 la band decise di cambiare etichetta discografica lasciando la Liberty Records poich\u00e9 non era stata in grado di pubblicizzare il disco precedente con un adeguato numero di copie in Europa. Il gruppo firm\u00f2 cos\u00ec per la ben pi\u00f9 nota e internazionale Music for Nations.\nCon tale casa i Manowar ritornarono subito in uno studio di registrazione per produrre quello che, nelle intenzioni del gruppo, avrebbe dovuto essere un semplice EP (pubblicato nel 1983 con il titolo \"Defender\" e contenente, come traccia principale, l'omonima canzone caratterizzata dalla nuova partecipazione del regista Orson Welles), ma che invece divenne, grazie alla quantit\u00e0 e alla qualit\u00e0 delle tracce realizzate in quel periodo, il secondo album della band, intitolato \"Into Glory Ride\" (\"Cavalca nella Gloria\"). Esso ottenne un gran numero di vendite ed \u00e8 considerato da molti critici una pietra miliare del metal. Le atmosfere evocative della guerra dei testi (di classica ispirazione \"fantasy\" e mitologica) fanno infatti di questo album il primo esempio del genere epic metal. La nuova uscita fu dotata di svariati elementi innovativi, sia nello stile che nel \"sound\" in generale, e port\u00f2 a un enorme incremento del numero dei fan del gruppo, particolarmente nel Regno Unito, dove la band pianific\u00f2 un lungo tour (poi cancellato a causa dei problemi familiari del manager del gruppo).\nProprio per farsi perdonare il mancato tour, i Manowar decisero di dedicare al Regno Unito il loro album successivo che usc\u00ec nei primi mesi del 1984 con il titolo \"Hail to England\" (\"Ave all'Inghilterra\") e fu registrato e mixato in soli sei giorni. Il disco riscosse nuovamente grande successo, grazie anche al ritmo ancora una volta rinnovato in particolare nella velocit\u00e0 di esecuzione dei brani e nella maggiorata potenza sonora. I Manowar partirono cos\u00ec per un nuovo tour promozionale, intitolato \"Spectacle of Might Tour 1984\" (\"spettacolo di potenza\"), che ebbe un gran numero di tappe in Inghilterra. Il tour vide inizialmente i Manowar come band d'appoggio ai Mercyful Fate, ma l'entusiasmo dimostrato dal pubblico nei confronti della band fece s\u00ec tuttavia che il tour fosse ripensato in corso d'opera, con il gruppo di DeMaio come headliner.\nEsaltati dall'apporto del pubblico, i Manowar tornarono presto al lavoro e alla registrazione. Abbandonata l'etichetta Music for Nations, il quartetto si un\u00ec con la Ten Records per pubblicare, a distanza di soli dieci mesi dal precedente album, un nuovo disco, denominato \"Sign of the Hammer\" (\"Il Segno del Martello\"). Il disco present\u00f2 un ritmo ancora una volta modificato, caratterizzato da tracce lente e molto tecniche, come l'epica \"Mountains\", e rapide, come l'eponima \"Sign of the Hammer\", e ottenne un nuovo successo di vendite che permise alla band di partire per un nuovo tour mondiale, della durata di circa due anni, che registr\u00f2 ovunque un grandissimo afflusso di pubblico. Al termine di questo continuo viaggio, la band si prese nel 1986 un anno di pausa.\nNel 1987 i Manowar, a causa di nuovi problemi con la loro etichetta, decisero di effettuare un ulteriore cambio passando sotto contratto della major Atlantic Records. Grazie a tale scelta il gruppo pot\u00e9 dare alle stampe lo stesso anno un nuovo disco, che fu chiamato \"Fighting the World\" (\"Combattendo il Mondo\"), per il quale la nuova etichetta fece un ottimo lavoro di promozione e distribuzione in tutto il mondo. Attraverso tale pubblicazione la band fece il definitivo salto di qualit\u00e0, ottenendo un ulteriore incremento del numero di fan europei che rese la band una delle maggiori realt\u00e0 musicali del periodo. Il disco ricevette per\u00f2 le prime critiche a causa della sua scarsa originalit\u00e0 derivata dai temi mitologici a volte troppo ripetuti della band statunitense.\n\"Kings of Metal\" (1988-1992).\nNel 1988 i Manowar pubblicarono un nuovo disco, \"Kings of Metal\", che \u00e8 da molti considerato il vero capolavoro della band. Brani come \"Heart of Steel\", \"Kings of Metal\" e \"Hail and Kill\" divennero veri e propri inni per i fan del gruppo e furono riproposti regolarmente nei concerti. \"Kings of Metal\" fu l'album del gruppo che registr\u00f2 il maggior numero di copie vendute nel mondo.\nNonostante tale successo di vendite, questo disco attir\u00f2 molte critiche sui Manowar, in particolare con riferimento ai testi dei brani \"Pleasure Slave\" (\"schiava del piacere\") e \"Blood of the Kings\" (\"sangue dei re\"). Il primo brano fu attaccato dalle femministe per versi come \"woman be my slave\", \"donna sii la mia schiava\". Il secondo parve ad alcuni un omaggio al nazismo a causa di versi come \"back to the glory of Germany\" (\"tornare alla gloria della Germania\"), che i Manowar ribadirono pi\u00f9 volte essere solo un omaggio ai numerosissimi fan tedeschi. La stessa aquila dell'iconografia della band fu letta da taluni come simbolo nazista, sebbene derivata dalla cultura classica (l'aquila di Zeus e dell'antica Roma, e, soprattutto, facilmente riconducibile alle \"eagles\" americane). Addirittura venne da taluni intesa \"in malam partem\" perfino la ben nota ammirazione del gruppo per Richard Wagner (\"il vero creatore dell'heavy metal\", ma anche fondamentale innovatore della musica moderna in genere). Inoltre il brano \"Sting Of The Bumblebee\" successivamente nel 2008 venne nominato al 9\u00ba posto come peggior assolo di tutti i tempi dalla rivista internazionale Guitar World.\nIgnorando tali voci, i Manowar partirono per un nuovo tour mondiale, nuovamente della durata di circa tre anni, con tappe in quasi tutte le nazioni europee. Durante tale tour, Ross the Boss annunci\u00f2 per\u00f2 il suo ritiro dal gruppo a causa dell'estenuante vita \"on the road\", decidendo di dedicarsi a un progetto solista di stampo rock-blues. Il suo sostituto venne trovato in David Shankle, musicista che fu scelto dai membri del gruppo dopo una ricerca tra ben 150 candidati. Successivamente anche Scott Columbus lasci\u00f2 i Manowar; la band giustific\u00f2 il suo abbandono dicendo che il batterista doveva prendersi cura del proprio figlio da tempo malato di leucemia (notizia smentita proprio da Columbus nel 2010). Lo stesso Scott scelse come suo sostituto Kenny Earl Edwards (presto soprannominato Rhino).\nNuovi album e le prime pubblicazioni video e live (1992-2002).\nTrovata una nuova unit\u00e0 musicale dopo i cambi di formazione, i Manowar pubblicarono nel 1992 un nuovo disco, intitolato \"The Triumph of Steel\" (\"Il trionfo dell'acciaio\"). Esso ottenne un discreto successo e rimase famoso in particolare per la presenza di una \"suite\" di ben 28 minuti intitolata \"Achilles, Agony and Ecstasy in Eight Parts\" (\"Achille, agonia ed estasi in otto parti\"), ispirata alle vicende dell'Iliade e dell'eroe Achille.\nDopo tale uscita, la band part\u00ec per un tour mondiale di due anni. Al suo termine, il gruppo dovette sottoscrivere un contratto con una nuova etichetta discografica poich\u00e9 quello con la Atlantic Records era terminato gi\u00e0 da un anno. La band firm\u00f2 cos\u00ec con la Geffen Records. Nel 1993 avvenne anche l'abbandono dal gruppo di David Shankle, che fu sostituito da Karl Logan, musicista conosciuto da DeMaio durante un motoraduno, e l'inaspettato ritorno di Columbus che provoc\u00f2 l'allontanamento di Rhino.\nNel 1994 i Manowar pubblicarono la loro prima raccolta, denominata \"The Hell of Steel\", contenente i maggiori successi del gruppo.\nNel 1996, dopo ben quattro anni di attesa, produssero un nuovo disco, denominato \"Louder Than Hell\" (\"Pi\u00f9 forte dell'Inferno\"). Nonostante il successo economico e la fama ottenuta da alcune tracce come \"Brothers Of Metal\", \"Courage\" e \"Number 1\", l'album fu criticato a lungo per il suo stile semplice e per gli arrangiamenti poco ispirati. La maggiore contestazione giunse da Andre Matos, l'allora cantante degli Angra, che afferm\u00f2 su una rivista del settore che \"Louder than Hell\" era un metal talmente pessimo da poter essere definito \"metal per ragazzini\".\nDisinteressandosi delle critiche, i Manowar partirono per un nuovo lungo tour e nel 1997 pubblicarono con l'etichetta Connoisseur Records una nuova raccolta, denominata \"Anthology\", e il loro primo \"live album\", ovvero \"Hell on Wheels\", pubblicato dalla BMG International nella veste di doppio CD e contenente tutte le canzoni pi\u00f9 famose del gruppo. Ancora privi delle tracce per pubblicare un nuovo disco a causa dei continui tour promozionali, i Manowar pubblicarono varie raccolte, un secondo live album, \"Hell on Stage\", e il primo DVD della serie \"Hell on Earth\".\nNel 1999 viene svolto in Svezia un tour in compagnia di Mot\u00f6rhead e Dio, chiamato \"Monsters of the Millennium Tour\".\n\"Warriors of the World\" e \"Gods of War\" (2002-2007).\nNel 2002, dopo sei anni dall'ultima pubblicazione in studio, usc\u00ec un nuovo album dei Manowar, \"Warriors of the World\" (\"Guerrieri del Mondo\"). I tempi sempre pi\u00f9 lunghi che intercorsero tra le pubblicazioni dei dischi fece formulare dai critici varie teorie riguardanti la band. La prima annunciava una crisi d'ispirazione del gruppo, causata da una carenza di idee e dall'adesione quasi fanatica dei membri del gruppo al ruolo di \"veri metallari\", che con il tempo aveva cominciato a stancare parte del pubblico. Altri spiegarono che i lunghi tempi di pubblicazione erano necessari per la cura maniacale che la band aveva dedicato alla produzione del nuovo album.\nComunque il disco vendette un discreto numero di copie, dimostrando che i fan del gruppo non avevano dimenticato i loro eroi. \"Warriors of the World\" present\u00f2 un \"sound\" a tratti rinnovato nello stile ma che mantenne la sua solita energia e potenza. Le tracce pi\u00f9 famose dell'album divennero \"Warriors of the World United\", \"House of Death\" e \"Call to Arms\", oltre all'aria pucciniana \"Nessun Dorma\", reinterpretata in onore dei fan italiani ed esibita per la prima volta dal gruppo proprio in un concerto a Milano.\nI Manowar successivamente iniziarono un lungo tour mondiale, denominato \"Warriors of the World United Tour\" che li tenne a lungo lontano dagli studi di registrazione. Per non rimanere totalmente inattiva sul piano delle pubblicazioni discografiche, la band pubblic\u00f2 vari DVD. Nel 2002 uscirono infatti i video \"Warriors of the World United\" e \"Fire and Blood\", nel 2003 \"Hell on Earth Part III\" e nel 2005 il DVD Hell on Earth Part IV.\nNel 2003 il bassista Joey DeMaio fond\u00f2 un'etichetta discografica, la Magic Circle Music, che divenne la casa ufficiale della band e fu creata su misura per le esigenze dei Manowar e di altre band di genere simile. Nel 2005, terminato l'estenuante tour, i Manowar pubblicarono con essa il demo \"King of Kings - The Ascension\". Con la Magic Circle furono anche pubblicati l'EP \"The Sons of Odin\" e un DVD, denominato \"The Day The Earth Shock - The Absolute Power\", ripreso durante la partecipazione all'Earthshaker Fest 2005 in cui era presente un'orchestra sinfonica e si alternarono sul palco anche gli ex membri della band. Ross the Boss e David Shankle (chitarra) Donnie Hamzik e Kenny Earl Edwards (batteria), in occasione della canzone Battle Hymn inoltre sono saliti tutti sul palco e il pezzo \u00e8 stato suonato con 3 chitarre e 3 batterie.\nI Manowar hanno pubblicato nei primi mesi del 2007, sempre con la Magic Circle, un nuovo album, intitolato \"Gods of War\". Il disco, carico di influenze e atmosfere tipiche del symphonic metal, \u00e8 stato pubblicato in Europa a fine febbraio (il 23 febbraio in Germania e il 28 febbraio nel resto del continente) e ad aprile in America. La band \u00e8 immediatamente partita un tour europeo, il \"Demons, Dragons and Warriors Tour 2007\", che ha avuto inizio il 14 marzo ed \u00e8 terminato il 7 aprile.\nProgetti recenti e il futuro del gruppo (2007-oggi).\nDopo appena due anni dalla pubblicazione del loro 15\u00ba album, \"Gods of War\", i Manowar hanno iniziato un progetto denominato \"The Asgard Saga\" in collaborazione con lo scrittore fantasy Wolfgang Holbein che, secondo quanto riportato nelle prime dichiarazioni di Joey DeMaio , avrebbe dovuto comprendere oltre a un album denominato \"Hammer of the Gods\", anche un romanzo, un film e un videogioco. L'uscita dell'album, dapprima prevista per il 2009 , \u00e8 stata posticipata per la fine del 2011. Nel 2009 il quartetto pubblica \"Thunder in the Sky\", un EP formato da sette canzoni, tra le quali anche una rivisitazione in chiave metal dell'ormai celeberrima \"The Crown And The Ring\". Una particolarit\u00e0 che caratterizza questo EP \u00e8 la traduzione in molteplici lingue della canzone \"Father\", ben quindici.\n\"Thunder in the Sky\", secondo quanto dichiarato dalla band , \u00e8 un'introduzione a quella che dovr\u00e0 essere la \"The Asgard Saga\".\nDal 2007 organizzano annualmente con la Magic Circle Music un festival, il Magic Circle Festival, che li vede protagonisti insieme ad altre band sia della stessa casa discografica che non.\nAlla fine del 2010 i Manowar hanno nuovamente registrato il loro album di debutto, \"Battle Hymns\", con tecnologie pi\u00f9 moderne e aggiungendo due tracce bonus inedite risalenti al 1982, inoltre hanno annunciato ufficialmente l'abbandono del gruppo da parte di Scott Columbus (venuto poi improvvisamente a mancare il 4 aprile 2011, a soli 54 anni) e il ritorno di Donnie Hamzik alla batteria, hanno partecipato al Gods Of Metal 2012.\nIl 16 giugno 2012 \u00e8 stato pubblicato in formato digitale il nuovo album, \"The Lord of Steel\". Questo album \u00e8 stato distribuito in formato CD, una prima volta nella versione \"Hammer Edition\", esclusivamente abbinato alla rivista Metal Hammer britannica, e in una seconda versione, pubblicato dalla Magic Circle Music. La canzone \"El gringo\" di questo album \u00e8 parte della colonna sonora del film \"El gringo\". Tra il 2012 ed il 2013 hanno realizzato un tour a sostegno dell'album, al termine del quale hanno pubblicato un EP contenente sei canzoni tratte dal loro ultimo lavoro e registrate durante i relativi concerti.\nA febbraio del 2014 \u00e8 uscito \"Kings of Metal MMXIV\", un doppio CD che include nuove versioni dei brani originariamente contenuti nell'omonimo album pubblicato nel 1988.\nIl 25 ottobre 2018 viene rivelato che Logan \u00e8 stato arrestato il 9 agosto a Charlotte, North Carolina, con l'accusa di possesso di materiale pedopornografico. In un post su Facebook, il gruppo ha specificato che Logan non suoner\u00e0 con i Manowar nell'attuale tour.\nA gennaio 2019 i Manowar annunciano che il chitarrista E.V. Martel accompagner\u00e0 la band in tour.\nStile e influenze musicali.\nTrue metal.\nFin dagli esordi, i componenti si vantarono di aver sempre mantenuto una loro identit\u00e0 musicale, disco dopo disco, senza essere mai diventati troppo \"alla moda\". Proponendosi come difensori dello spirito del metal, affermarono di essere uno dei pochi gruppi a suonare ancora il \"Vero Metal\" (in inglese \"True Metal\"), ovvero un genere incontaminato, puro nel suo suono, legato agli stili classici dell'heavy metal e sensibilmente migliore rispetto a ogni altro proposto da altri gruppi.\nJoey DeMaio, leader del gruppo, descrisse il loro genere in questo modo:\nSubendo anche le prime contestazioni dovute a questa loro definizione di unico gruppo detentore del vero metal, i Manowar iniziarono ad attaccare verbalmente altri artisti, in particolare quelli emergenti, elencandone i difetti e le incongruenze col genere metal. Questi gruppi furono definiti di bassa qualit\u00e0, monotoni, finti e, in breve, incapaci.\nDa questo atteggiamento scatur\u00ec anche una netta divisione tra il pubblico, che si suddivise tra coloro che supportavano la band e quelli che la contestavano. A favore dei fan, le \"legioni di fan\" (cos\u00ec i Manowar definiscono i loro sostenitori), il gruppo statunitense rilasci\u00f2 molte dichiarazioni. Ancora una volta DeMaio disse:\nInfluenze musicali.\nCome visto nel precedente paragrafo, i Manowar si ritengono unici esponenti del \"Vero Metal\" e per questo motivo sono poche le band che ne hanno influenzato le sonorit\u00e0.\nI Manowar hanno per\u00f2 spesso mostrato rispetto a band come i Venom, i Celtic Frost e i Mercyful Fate. Inoltre hanno spesso invitato a partecipare ai loro tour gli Immortal, band sempre sostenuta dal gruppo epic. In un'intervista DeMaio disse:\nI Metallica non hanno sicuramente avuto un ruolo importante nella nascita del \"sound\" del gruppo, vista la pesante dichiarazione che Joey DeMaio rilasci\u00f2, in seguito al loro cambiamento di genere, nel 2004, in seguito alla domanda se lui prendesse ispirazione dalla musica della band californiana:\nElementi mitologici.\nI Manowar, fedeli al loro genere musicale epico, si sono ispirati all'Iliade di Omero per la suite \"Achilles, Agony and Ecstasy in Eight Parts\" (contenuta nell'album \"The Triumph of Steel\"). Il brano \u00e8 stato oggetto anche di approfondita analisi da parte di un gruppo di ricerca dell'Universit\u00e0 di Bologna, che fra l'altro ha evidenziato l'accuratezza del testo attraverso un puntuale confronto con il modello omerico.\nLa band, tuttavia, ha preso soprattutto molti spunti dai racconti mitologici delle tradizioni germaniche e scandinave, inserendo tali storie nei testi, ma non sempre approfondendo il ruolo delle varie divinit\u00e0. La figura pi\u00f9 presente nelle tracce del gruppo \u00e8 senza dubbio il Dio Thor, padrone del tuono, del fulmine e dei terremoti. A tale divinit\u00e0 segue, in ordine di apparizioni, Odino, padre di Thor e di tutti gli dei ma soprattutto dio della guerra e protettore degli eserciti, oltre che dio della conoscenza e della saggezza. Egli vive nel palazzo di V\u00e1laskj\u00e1lf nel regno di \u00c1sgar\u00f0r.\nIn tale edificio \u00e8 contenuto il salone del Valhalla, luogo dove sono raccolte le anime dei guerrieri morti in battaglia e degli eroi. Dopo aver combattuto per l'intero giorno in attesa del Ragnar\u01ebk (la battaglia finale tra gli \u00c6sir e le forze del caos), i guerrieri ad ogni tramonto si rialzano dal campo di battaglia e rientrando nel Valhalla per cenare alla mensa di Odino. Ogni giorno seguir\u00e0 questo scandire finch\u00e9 il mondo non conoscer\u00e0 la sua battaglia finale.\nLa donna era tenuta in considerazione e non vista solo come un elemento capace di soddisfare i piaceri sessuali (proprio per questo a essa era concessa la possibilit\u00e0 di scegliere il guerriero con cui avere il rapporto liberamente). Lo stupro era ritenuto uno dei peccati pi\u00f9 spregevoli e degni di tormento eterno.\nIl \"culto di Wagner\".\nI Manowar hanno presentato fin dai loro esordi una grandissima ammirazione per il compositore tedesco di musica classica Richard Wagner, descritto dal gruppo come \"il vero creatore dell'heavy metal\" ma anche come il fondamentale innovatore della musica moderna in genere. In particolare Joey DeMaio ha incentrato la sua intera carriera musicale sulla base dei componimenti classici di questo artista e ne ha pi\u00f9 volte ricordato la figura, anche durante le innumerevoli esibizioni live della band. In un'intervista il bassista dichiar\u00f2:\nQuesto passionale \"culto di Wagner\" ha portato pi\u00f9 volte la band in contrasto con la famiglia del compositore. I discendenti dei Wagner si sono pi\u00f9 volte definiti offesi dalle dichiarazioni del gruppo che, invece che portare giovamento alla memoria dell'artista e della famiglia, avrebbero infangato la sua leggendaria figura, collegandola a generi musicali che Richard non avrebbe mai ammirato o sostenuto."}
{"id": "1940663", "revid": "36426", "url": "https://it.wikipedia.org/wiki?curid=1940663", "title": "Alto rilievo", "text": ""}
{"id": "1940665", "revid": "1149807", "url": "https://it.wikipedia.org/wiki?curid=1940665", "title": "Distretto di Chita", "text": "Il \u00e8 uno dei distretti della prefettura di Aichi, in Giappone.\nAttualmente fanno parte del distretto i comuni di Agui, Higashiura, Mihama, Minamichita e Taketoyo."}
{"id": "1940666", "revid": "275648", "url": "https://it.wikipedia.org/wiki?curid=1940666", "title": "Terry Paine", "text": "Carriera.\nHa disputato 713 partite in Football League con la maglia del Southampton F.C. record per la squadra e quarto assoluto per il campionato inglese. Ala, a fine carriera ha giocato anche per l'Hereford United.\nCon la Nazionale inglese ha collezionato 19 presenze e 7 gol, vincendo il ."}
{"id": "1940667", "revid": "1935652", "url": "https://it.wikipedia.org/wiki?curid=1940667", "title": "Salvatore Ligorio", "text": "Biografia.\nNasce a Grottaglie, in provincia e arcidiocesi di Taranto, il 13 ottobre 1948. Appartiene alla famiglia Ligorio.\nFormazione e ministero sacerdotale.\nCompie gli studi nel seminario minore di Taranto, nel Pontificio Seminario Regionale Pugliese \"Pio XI\" di Molfetta e infine, alla Pontificia Universit\u00e0 Lateranense di Roma.\nIl 13 luglio 1972 \u00e8 ordinato presbitero.\n\u00c8 viceparroco nella parrocchia della Santa Famiglia di Martina Franca; rettore del seminario arcivescovile di Martina Franca; canonico del capitolo metropolitano di Taranto; vicario zonale di Grottaglie e membro di diritto del Consiglio presbiterale; membro del collegio dei consultori. Dal 1984 \u00e8 parroco della parrocchia della Madonna delle Grazie a Grottaglie.\nMinistero episcopale.\nIl 19 dicembre 1997 papa Giovanni Paolo II lo nomina vescovo di Tricarico; succede a Francesco Zerrillo, precedentemente nominato vescovo di Lucera-Troia. L'11 febbraio 1998 riceve l'ordinazione episcopale, nella concattedrale Gran Madre di Dio a Taranto, dall'arcivescovo Benigno Luigi Papa, coconsacranti gli arcivescovi Ennio Appignanesi e Guglielmo Motolese. Il 1\u00ba marzo seguente prende possesso della diocesi.\nPresso la Conferenza episcopale della Basilicata ricopre l'incarico di segretario ed \u00e8 delegato per la formazione culturale dei seminari della Basilicata, per il clero e la vita consacrata e per i servizi della carit\u00e0 e della salute.\nIl 20 marzo 2004 lo stesso papa lo nomina arcivescovo di Matera-Irsina; succede ad Antonio Ciliberti, precedentemente nominato arcivescovo metropolita di Catanzaro-Squillace. Il 24 aprile successivo prende possesso dell'arcidiocesi.\nIl 5 ottobre 2015 \u00e8 nominato da papa Francesco arcivescovo metropolita di Potenza-Muro Lucano-Marsico Nuovo; succede ad Agostino Superbo, dimessosi per raggiunti limiti di et\u00e0. Il 9 gennaio 2016 prende possesso dell'arcidiocesi. Il 29 giugno riceve da papa Francesco, nella basilica di San Pietro in Vaticano, il pallio, che gli viene imposto dal nunzio apostolico Adriano Bernardini il 29 ottobre seguente.\nGi\u00e0 vicepresidente della Conferenza episcopale della Basilicata, il 10 febbraio 2016 ne diviene presidente. \u00c8 stato membro della Commissione episcopale per le migrazioni della Conferenza Episcopale Italiana.\nGenealogia episcopale.\nLa genealogia episcopale \u00e8:"}
{"id": "1940668", "revid": "339392", "url": "https://it.wikipedia.org/wiki?curid=1940668", "title": "XIII Paralimpiadi", "text": ""}
{"id": "1940669", "revid": "1073514", "url": "https://it.wikipedia.org/wiki?curid=1940669", "title": "Associazione dei Comitati Olimpici Nazionali", "text": "L'Associazione dei Comitati Olimpici Nazionali (acronimo: ANOC) \u00e8 un'organizzazione internazionale che ha come affiliati attuali, 205 comitati olimpici nazionali (CNO) riconosciuti dal Comitato Olimpico Internazionale.\nComitati Olimpici Continentali.\n\u00c8 divisa tra cinque associazioni continentali:"}
{"id": "1940670", "revid": "1632387", "url": "https://it.wikipedia.org/wiki?curid=1940670", "title": "La luna e i fal\u00f2", "text": "La luna e i fal\u00f2 \u00e8 l'ultimo romanzo dello scrittore Cesare Pavese, scritto tra il 18 settembre e il 9 novembre 1949 e pubblicato nell'aprile del 1950. Il romanzo, dedicato all'ultima donna della vita di Pavese, Constance Dowling, presenta elementi autobiografici dello scrittore piemontese ed \u00e8 quello che conclude la sua carriera di narratore.\nStruttura.\nLa storia, raccontata in prima persona, non concerne solo il protagonista, di cui viene detto solo il soprannome \"Anguilla\", ma tanti altri personaggi che entrano in relazione con lui, in un paese della valle del Belbo che non viene mai nominato, ma che \u00e8 Santo Stefano Belbo (Piemonte). Il romanzo \u00e8 un misto tra passato e presente e proprio per questo non \u00e8 narrato nei minimi dettagli, ma vengono raccontati eventi che non sono (apparentemente) collegati tra loro, se non dai pensieri e dalle riflessioni del protagonista.\nTrama.\nLa storia inizia quando Anguilla, tornato emigrante dall'America dopo la Liberazione, ritorna con il pensiero al momento in cui, neonato, era stato abbandonato all'ingresso del Duomo di Alba e quindi portato all'ospedale di Alessandria, dove era stato adottato da Padrino e da Virgilia, che per questa adozione ricevevano una mesata di cinque lire. \nDopo la morte di Virgilia, e dopo una grandinata che aveva distrutto la loro piccola vigna, Padrino aveva deciso di vendere il casotto dove vivevano. Anguilla si era allora trasferito alla fattoria della Mora, dove aveva iniziato a lavorare per la prima volta. C'era benessere in quel casale insieme a sor Matteo e alle tre figlie, Irene, Silvia, Santa (la pi\u00f9 piccola). Pur essendosi affezionato a loro a quell'epoca, ora, tornato dall'America, aveva preferito non ritornarci.\nIn trentadue capitoli il lettore si perde nei ricordi, spesso tristi, che Anguilla rivive con l'amico Nuto e capisce quanto sia importante per ognuno avere un paese, una famiglia, un punto di riferimento che leghi alla vita; di questo Anguilla si rende conto quando, lontano dalla sua valle, viene richiamato alla sua patria non da un amico o dalla patria stessa, bens\u00ec da quel senso di appartenenza al suo paese che si porta dentro insieme alla nostalgia. \nProprio per questo, per prima cosa Anguilla va a vedere la casa del Padrino, rimasta uguale, e conosce il nuovo proprietario, il Valino, e suo figlio Cinto, un ragazzo gracile e solitario. Quest'ultimo gli ricorda i tempi in cui lui era ragazzo, quando il suo amico Nuto, pi\u00f9 grande di lui, cercava di insegnargli tutto ci\u00f2 che sapeva. Anguilla vuole essere per Cinto ci\u00f2 che Nuto era stato per lui.\nTrascorrono molto tempo insieme e nasce un'amicizia tra loro, e Cinto sa di potersi fidare di Anguilla. Quando il padre, Valino, in preda ad un raptus di follia, uccide la nonna e la zia, d\u00e0 fuoco alla casa e si suicida impiccandosi, Cinto va subito da Anguilla che, insieme a Nuto, cerca di aiutarlo. \nAnguilla sa che Irene e Silvia, come tanti altri, sono morte male, ma non sa nulla della sorte di Santa, che Nuto gli rivela solo alla fine: di notevole bellezza sin da quando era piccola, la donna, inquieta, era diventata spia prima dei tedeschi e dopo dei partigiani, poi ancora dei tedeschi e dei repubblichini, prima di essere uccisa quando era ancora giovane. \n\u00c8 con la scoperta di questa triste vicenda che si conclude il romanzo, ma sicuramente non il viaggio di Anguilla. Da ragazzo pensava che il paese in cui viveva fosse tutto il mondo, ma ora che, viaggiando, ha capito come veramente \u00e8 fatto il mondo, si rende conto che il proprio paese \u00e8 in fondo la propria famiglia, \u00abun paese vuol dire non essere mai soli, sapere che nella gente, nelle piante, nella terra c'\u00e8 qualcosa di tuo che anche quando non ci sei resta ad aspettarti\u00bb. Come lui stesso dice: \u00abun paese ci vuole, non fosse che per il gusto di andarsene via\u00bb.\nAnguilla per\u00f2 aveva sentito il bisogno di tornare, perch\u00e9 quegli stessi vigneti, alberi di fichi e valli non li aveva trovati da nessun'altra parte. Appena giunge alla valle del Salto si accorge che nulla \u00e8 cambiato: ci sono gli stessi suoni, gli stessi odori e gli stessi sapori che si \u00e8 sempre portato dentro. \u00c8 vero che ritrova la stessa vita di un tempo, ma non le stesse persone. Ritrova solo Nuto, il suo pi\u00f9 caro amico e mentore, a cui rivela tutti i suoi pensieri, e con cui si perde nei ricordi passati, a volte allegri e spensierati, spesso tristi. Alla ricerca, sempre, anche inconsapevolmente, della consapevolezza: se non si pu\u00f2 aggiustare il mondo - come vorrebbe la coscienza sociale di Nuto, che infine si scopre propria anche del protagonista -, almeno conoscere gli archetipi, i ritmi, la terra, gli uomini e le loro storie, spesso disperate, sempre inquiete.\nPersonaggi.\nAnguilla.\nIl protagonista del romanzo di cui non \u00e8 specificato il nome e di cui si conosce solo il soprannome Anguilla, \u00e8 un trovatello che al momento della narrazione ha circa quarant'anni. Sa che la campagna e i luoghi dove ha passato tutta la giovinezza non gli appartengono, bench\u00e9 l'unica cosa che abbia imparato \u00e8 la vita nei campi. Cos\u00ec comincia a sentire, da quando rimane a fissare il cielo aperto, che deve viaggiare e conoscere il resto del mondo (\u00abvolevo andare lontano [\u2026] ma che sia lontano, che nessuno del mio paese ci sia stato\u00bb). Dovunque vada per\u00f2 \u2013 Genova, diverse citt\u00e0 in America e di nuovo la campagna \u2013 non si trova a suo agio, sentendosi solo e perduto e vedendo la sua vita un fallimento .(\u00abcapii che quelle stelle non erano le mie [\u2026] Valeva la pena essere venuto? Dove potevo ancora andare? Buttarmi dal molo?\u00bb).\nNuto.\nAmico intimo del protagonista, deciso, scaltro e sapiente. Nella realt\u00e0 si tratta di Giuseppe \"Pinolo\" Scaglione, falegname e clarinettista e la sua casa \u00e8 ancora l\u00ec. \u00c8 per il protagonista un ideale di vita, una persona che Anguilla non smette mai di stimare per i suoi comportamenti, per le cose che conosce, per il suo modo di parlare e di suonare. A sua volta lo stesso Nuto sta volentieri con l'amico (pi\u00f9 piccolo di lui), anche se non sempre lo capisce, in particolare quando comincia il travagliato periodo dei viaggi incessanti.\nCinto.\n\u00c8 un ragazzino con una grave malformazione alle gambe che gli impedisce di muoversi agilmente e di condurre una vita al pari dei suoi coetanei. Cinto impietosisce il protagonista, che cerca di interessarlo con i suoi racconti e di essergli amico, riconoscendo in Cinto la sua fanciullezza. Nonostante alcuni vedano in Cinto e Anguilla il rapporto che lega padre e figlio, Anguilla non prende il posto del padre quando il ragazzo rimane orfano, affidandolo a Nuto e promettendogli che l'avrebbe portato con s\u00e9 quando sarebbe stato pi\u00f9 grande.\nIrene, Silvia e Santa.\nSono tre sorellastre, figlie del proprietario della fattoria della Mora. Sono bellissime e contese da molti giovani; partecipano frequentemente alla vita mondana del paese, appartenendo anche a un ceto di grado elevato. Irene per\u00f2 viene condannata ad un infelice matrimonio, dopo essere stata smagrita dal tifo; Silvia muore per un aborto segreto e Santa, ritenuta spia delle camicie nere, viene uccisa da alcuni partigiani, e il suo corpo viene bruciato. \nAnalisi.\nNel significato del titolo \"La luna e i fal\u00f2\" vi \u00e8 il chiaro riferimento mitico al ciclo delle stagioni che affianca tutte le vicende del destino dell'uomo.\nLa luna, che ha qui funzione di simbolo, serve a scandire il ritmo dell'opera e ad instaurare il rapporto tra la terra e il cielo.\nIl racconto \u00e8 strutturato su due piani narrativi, quello dell'infanzia, con le sue scoperte e il desiderio di avventura e quello della maturit\u00e0 e della delusione. Ai bagliori dei fal\u00f2, che venivano accesi di notte durante le feste contadine e illuminando il cielo rappresentavano per il bambino un momento magico e di scoperta, si contrappongono altri fal\u00f2 che comportano per il protagonista la perdita delle illusioni e la decisione di lasciare il paese. Uno di questi fal\u00f2 \u00e8 reso dall'autore in senso metaforico con l'episodio dell'incendio che il padre di Cinto appicca al \"casotto di Gaminella\" distruggendolo insieme al passato, mentre un altro fa riferimento a quanto accaduto a Santa. Ed \u00e8 con le parole di Nuto che fanno riferimento alla fine della giovane che il romanzo si chiude:\nTrasposizioni.\n\"La luna e i fal\u00f2\" ha ispirato la seconda parte del film \"Dalla nube alla Resistenza\", diretto e sceneggiato da Jean-Marie Straub e Dani\u00e8le Huillet, uscito nelle sale nel 1979. La prima parte del film \u00e8 invece ispirata ai \"Dialoghi con Leuc\u00f2\". \nNel 2021 ne viene pubblicato un adattamento a fumetti ad opera di Marino Magliani e Marco D\u2019Aponte, edito da Tunu\u00e9. \nAudiolibri.\nCesare Pavese, \"La luna e i fal\u00f2\", audiolibro, letto da Chiara Foianesi, Youtube"}
{"id": "1940679", "revid": "767487", "url": "https://it.wikipedia.org/wiki?curid=1940679", "title": "Distretto di Hazu", "text": "Il \u00e8 stato uno dei distretti della prefettura di Aichi, in Giappone.\nIl 1\u00ba aprile 2011 il distretto \u00e8 stato soppresso, ed i comuni di Hazu, Isshiki e Kira, che ne facevano parte, sono stati inglobati nella municipalit\u00e0 di Nishio. A seguito di tale fusione, Nishio, che fino ad allora era una cittadina, ha acquisito lo \"status\" di citt\u00e0."}
{"id": "1940690", "revid": "1573940", "url": "https://it.wikipedia.org/wiki?curid=1940690", "title": "Distretto di Hoi", "text": "Il \u00e8 stato uno dei distretti della prefettura di Aichi, in Giappone.\nIl 1\u00ba febbraio 2010 il suo unico comune, Kozakai, \u00e8 stato assorbito dalla citt\u00e0 di Toyokawa ed il distretto \u00e8 stato soppresso."}
{"id": "1940693", "revid": "8596", "url": "https://it.wikipedia.org/wiki?curid=1940693", "title": "Russell Bennett", "text": ""}
{"id": "1940695", "revid": "76963", "url": "https://it.wikipedia.org/wiki?curid=1940695", "title": "Robert Russell Bennett", "text": ""}
{"id": "1940699", "revid": "767487", "url": "https://it.wikipedia.org/wiki?curid=1940699", "title": "Jay Blackton", "text": ""}
{"id": "1940709", "revid": "15756", "url": "https://it.wikipedia.org/wiki?curid=1940709", "title": "Calliope (torpediniera)", "text": "La Calliope \u00e8 stata una torpediniera della Regia Marina e successivamente una corvetta della Marina Militare.\nStoria.\nLa seconda guerra mondiale.\nUna volta in servizio la nave disimpegn\u00f2 un primo periodo di addestramento nelle acque del Mar Ligure.\nAll'inizio del 1939 la \"Calliope\" effettu\u00f2 una crociera che la condusse a Tripoli.\nLa nave venne poi assegnata alla II Squadriglia Torpediniere nell'ambito della Divisione Scuola Comando di base ad Augusta.\nAll'ingresso dell'Italia nella seconda guerra mondiale la nave faceva parte della XIII Squadriglia Torpediniere di base a Messina, che formava insieme alle gemelle \"Calipso\", \"Circe\" e \"Clio\". Nei primi mesi della guerra oper\u00f2 nelle acque dell'Italia meridionale con compiti di vigilanza e caccia antisommergibile e scorta a navi maggiori. Successivamente l'unit\u00e0 venne destinata a missioni di scorta da e per la Libia e lungo le coste di Cirenaica e Tripolitania, ed in seguito anche tra l'Egeo e l'Africa settentrionale. Poco prima della perdita della Tunisia la \"Calliope\" svolse anche alcune missioni di evacuazione di truppe italo-tedesche da Biserta verso la Sicilia. Complessivamente la nave, dal giugno 1940 al settembre 1943, svolse 138 missioni di guerra (117 delle quali di scorta al traffico mercantile) totalizzando oltre 77.500 miglia nautiche percorse. Durante tale attivit\u00e0 la \"Calliope\" ebbe modo di svolgere alcune cacce antisom dall'esito non accertato, di abbattere 6 velivoli nemici (e di recuperare i sopravvissuti di cinque di essi) e di recuperare naufraghi di navi sia italiane che inglesi.\nAlle sette di sera del 16 giugno 1940 l'unit\u00e0 faceva parte di un rastrello antisom insieme alle gemelle \"Polluce\", \"Circe\" e \"Clio\", quando quest'ultima avvist\u00f2 il periscopio di un sommergibile, dal quale poi partirono alcuni siluri: la \"Circe\", la \"Polluce\" e la \"Clio\", evitate le armi, iniziarono a gettare bombe di profondit\u00e0 sul punto dell'avvistamento finch\u00e9, al nono passaggio, emerse una grossa quantit\u00e0 di rottami. L'unit\u00e0 affondata era il sommergibile britannico \"Grampus\", che s'inabiss\u00f2 nel punto 37\u00b005' N e 17\u00b030' E (105 miglia a levante di Siracusa), senza superstiti tra i 59 membri dell'equipaggio.\nIl 24 febbraio 1941 la torpediniera lasci\u00f2 Napoli per scortare a Tripoli, insieme al cacciatorpediniere \"Vivaldi\" ed alle torpediniere \"Orsa\" e \"Procione\", un convoglio composto dai trasporti tedeschi \"Arcturus\", \"Alikante\", \"Giulia\", \"Leverkusen\" e \"Wacthfels\".\nDal 1\u00b0 al 3 marzo scort\u00f2 sulla rotta di rientro Tripoli-Napoli, insieme al \"Vivaldi\", all\"Orsa\" ed alla \"Procione\", i piroscafi \"Alicante\", \"Arcturus\", \"Leverkusen\" e \"Wachtfels\".\nDal 18 al 21 aprile 1941 la nave scort\u00f2 da Palermo a Tripoli, insieme alle vetuste torpediniere \"La Farina\" e \"Mosto\" ed alle pi\u00f9 moderne \"Climene\" ed \"Orione\" (queste ultime due aggregatesi in seguito) un convoglio composto dai piroscafi \"Isarco\", \"Nicol\u00f2 Odero\" e \"Maddalena Odero\" e dalle navi cisterna, aggiuntesi in un secondo tempo, \"Luisiano\" ed \"Alberto Fassio\".\nIl 24 maggio la nave fu inviata, insieme alla gemella \"Perseo\" ed alla pi\u00f9 anziana torpediniera \"Calatafimi\", a rinforzare la scorta (cacciatorpediniere \"Freccia\", torpediniere \"Procione\", \"Orione\" e \"Pegaso\") di un convoglio composto dai trasporti truppe \"Conte Rosso\", \"Marco Polo\", \"Esperia\" e \"Victoria\", diretto in Libia. \"Perseo\", \"Calliope\" e \"Calatafimi\" lasciarono il convoglio per tornare alla base alle 19.10 (in serata il convoglio fu attaccato dal sommergibile britannico \"Upholder\" che silur\u00f2 ed affond\u00f2 il \"Conte Rosso\", con la morte di 1297 uomini).\nIl 26 maggio la \"Calliope\", insieme alle gemelle \"Circe\", \"Clio\" e \"Perseo\", effettu\u00f2 una missione di posa di mine al largo di Malta(Cap Carlo Unger di L\u00f6wenberg).\nA met\u00e0 del 1941 assunse il comando della nave il capitano di corvetta Giuseppe Pighini, che rimase comandante dell'unit\u00e0 sino al luglio 1942: in una missione di scorta al comando di tale ufficiale la \"Calliope\" abbatt\u00e9 ben tre aerei su sei che avevano attaccato, impedendo che le unit\u00e0 del convoglio venissero danneggiate.\nAlle 9.02 del 19 agosto 1941 il convoglio \u2013 partito alle 20.20 del 16 \u2013 che la \"Calliope\" stava scortando, formato dai piroscafi \"Una\" e \"Cadamosto\", venne attaccato con il lancio di quattro siluri, al largo di Bengasi, dal sommergibile britannico \"Tetrarch\": la torpediniera evit\u00f2 due siluri e nemmeno i mercantili furono colpiti.\nIl 4 agosto la Calliope salp\u00f2 da Napoli, di scorta ad un convoglio composto dai piroscafi \"Nita\", \"Aquitania\", \"Ernesto\", \"Nirvo\" e \"Castelverde\" (il resto della scorta era costituito dai cacciatorpediniere \"Gioberti\", \"Geniere\", \"Oriani\", \"Aviere\" e \"Camicia Nera\"), cui poi si aggiunse la motocisterna \"Pozarica\"; il 6 agosto il \"Nita\", fu colpito da aerei dell'830\u00b0 Squadron britannico: il \"Camicia Nera\" e la \"Calliope\" cercarono di salvarlo, ma il trasporto affond\u00f2 infine nel punto 35\u00b015' N e 12\u00b017' E (le altre navi del convoglio giunsero a destinazione l'indomani).\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm. Vennero inoltre imbarcati altri due lanciabombe di profondit\u00e0.\nIl 18 agosto il sommergibile HMS \"Tetrarch\" lanci\u00f2 diversi siluri contro la \"Calliope\" che si trovava ormeggiata nel porto di Bengasi, ma tutte le armi andarono a finire nelle reti parasiluri.\nIl 29 settembre, alle sette di sera, la \"Calliope\" ed un'altra torpediniera, la \"Pegaso\", partirono da Napoli di scorta ai piroscafi \"Savona\" e \"Castellon\" diretti a Bengasi, dove l'arrivo era previsto alle undici del 2 ottobre: lo stesso 2 ottobre, tuttavia, alle tre di notte, il convoglio venne attaccato dal sommergibile HMS \"Perseus\" che lanci\u00f2 infruttuosamente due siluri contro il \"Savona\" ma colp\u00ec con un siluro il \"Castellon\", che affond\u00f2 in posizione 32\u00b030' N e 19\u00b009' E (ad una decina di miglia da Bengasi).\nIl 2 ottobre 1941 la nave salp\u00f2 da Bengasi insieme alla gemella \"Partenope\" e si aggreg\u00f2 alla scorta \u2013 cacciatorpediniere \"Euro\", \"Gioberti\", \"Antonio da Noli\" ed \"Antoniotto Usodimare\" \u2013 di un convoglio formato dai trasporti \"Vettor Pisani\", \"Fabio Filzi\", \"Rialto\" e \"Sebastiano Venier\"; il 5 ottobre la \"Rialto\", fu affondata da aerosiluranti britannici dell'830\u00b0 Squadron in posizione 33\u00b030' N e 15\u00b053' E (al salvataggio di 145 uomini che erano a bordo della nave provvide il \"Gioberti\").\nDal 16 al 19 ottobre l'unit\u00e0 fece parte della scorta (cacciatorpediniere \"Folgore\", \"Fulmine\", \"Gioberti\", \"Usodimare\", \"Sebenico\" e \"da Recco\") di un convoglio in navigazione da Napoli a Tripoli (trasporti \"Beppe\", \"Marin Sanudo\", \"Probitas\", \"Paolina\" e \"Caterina\"), cui si aggregarono poi il motopeschereccio \"Amba Aradam\" e la torpediniera \"Cascino\"; il \"Beppe\" fu silurato il 18 dal sommergibile HMS \"Ursula\", dovendo essere preso a rimorchio dal rimorchiatore \"Max Barendt\", cui fornirono assistenza la stessa \"Calliope\" ed il cacciatorpediniere \"Da Recco\", giungendo a Tripoli il 21, mentre il \"Caterina\" affond\u00f2 nel punto a 62 miglia per 350\u00b0 da Tripoli in seguito ai danni riportati in un attacco aereo; il resto del convoglio arriv\u00f2 a Tripoli il 19.\nIl 13 dicembre la \"Calliope\" e la vecchia torpediniera \"Cantore\" sarebbero dovute venire incontro alla IV Divisione incrociatori (\"Alberico da Barbiano\" ed \"Alberto di Giussano\") diretta a Tripoli con un importante carico di carburante, ma la IV Divisione venne distrutta da cacciatorpediniere inglesi al largo di Capo Bon e non arriv\u00f2 quindi al punto dell'incontro.\nAlle tre del pomeriggio del 3 gennaio 1942 la \"Calliope\", nell'ambito dell'operazione \u00abM 43\u00bb, salp\u00f2 da Taranto per scortare a Tripoli, insieme alle torpediniere \"Aretusa\", \"Orsa\" ed \"Antares\", la moderna motonave \"Monviso\" e la grande motonave cisterna \"Giulio Giordani\"; il convoglio giunse indenne a destinazione il 5 gennaio.\nIl 30 gennaio \"Orsa\" e \"Calliope\" lasciarono Tripoli di scorta al piroscafo \"San Giovanni Battista\", che nello stesso giorno venne silurato da aerei Fairey Swordfish dell'830\u00b0 Squadron della RAF, mentre transitava al largo di Zuara: il mercantile rimase a galla e, assistito dal cacciatorpediniere \"da Noli\" (inviato sul luogo il 31 gennaio) riusc\u00ec a rientrare in porto. Uno degli Swordfish inglesi and\u00f2 perduto nell'attacco.\nAlle 10.04 del 7 febbraio 1942 il sommergibile HMS \"Unbeaten\" lanci\u00f2 quattro siluri contro il piroscafo \"Bosforo\", in navigazione in posizione 34\u00b020' N e 12\u00b023' E scortato dalla \"Calliope\": nessuna delle armi and\u00f2 a segno.\nVerso met\u00e0 anno la torpediniera venne sottoposta a lavori di manutenzione ed imbarco di attrezzature antisom, terminandoli nel giugno 1942.\nVerso le 23.30 del 4 luglio la \"Calliope\" lasci\u00f2 il molo Lagora di La Spezia unitamente al moderno cacciatorpediniere \"Corsaro\" ed assunse la scorta dell'incrociatore pesante \"Bolzano\" e dell'incrociatore leggero \"Duca degli Abruzzi\". Intorno alle cinque del 6 luglio il \"Bolzano\" si separ\u00f2 dalla formazione nello stretto di Messina facendo rotta per Messina, mentre le altre tre navi proseguirono alla volta di Navarino, dove giunsero alle due di quel pomeriggio.\nA mezzanotte dell'8 luglio la torpediniera part\u00ec da Navarino ed alle quattro dell'indomani, al largo di Zante, si aggreg\u00f2 ad un convoglio composto dal piroscafo \"Enrichetta\", dalla nave cisterna \"Po\" e dai dragamine \"Magnxet\" e \"Persiglia\", scortati dalla vecchia torpediniera \"Mosto\". Il convoglio giunse a Navarino a mezzogiorno.\nIl 9-10 luglio la nave pattugli\u00f2 le acque di Argostoli e della circostante costa greca alla ricerca di sommergibili nemici, poi, alle 16 del 10, diresse per aggregarsi ad un numeroso convoglio (quattro grandi e moderne motonavi scortate dai cacciatorpediniere \"Lampo\", \"Freccia\" e \"Folgore\" e dalle torpediniere \"Orsa\", \"Polluce\", \"Circe\" e \"Partenope\") diretto in Libia. Ad un centinaio di miglia dal litorale libico una motonave e due cacciatorpediniere si separarono e fecero rotta verso Tobruch, mentre le altre tre motonavi (\"Unione\", \"Lerici\" e \"Ravello\") con relativa scorta, \"Calliope\" compresa, diressero per Bengasi, giungendovi alle 17 dell'11 luglio.\nIntorno alle otto di sera dello stesso giorno la nave ripart\u00ec da Bengasi insieme all\u2019\"Orsa\", al \"Freccia\" ed al \"Folgore\" e scort\u00f2 a Brindisi, ove giunse alle 15.30 dell'indomani, le motonavi \"Nino Bixio\" e \"Monviso\" cariche di prigionieri.\nDopo undici giorni di sosta a Brindisi, all'una del pomeriggio del 13 luglio la \"Calliope\" e l\u2019\"Orsa\" lasciarono il porto pugliese, e dopo cinque ore s'incontrarono, al largo di Santa Maria di Leuca, con la moderna motonave \"Vettor Pisani\" partita da Taranto con la scorta della torpediniera \"Antares\": quest'ultima rientr\u00f2 alla base tarantina, mentre il trasporto prosegu\u00ec verso Bengasi insieme ad \"Orsa\" e \"Calliope\". Alle 9.34 del 24 luglio la \"Vettor Pisani\" venne attaccata ad una decina di miglia da Capo Gherogambo da 9 aerosiluranti Bristol Beaufort scortati da 5 caccia Bristol Beaufighter: nonostante la reazione della scorta (la \"Calliope\" abbatt\u00e9 un aereo e l\u2019\"Orsa\" due), la nave venne colpita da un siluro e da una bomba e, completamente in fiamme (era carica di benzina in fusti), venne presa a rimorchio dall\u2019\"Orsa\" e da alcuni rimorchiatori e portata ad incagliare nei (alle 17.45 del giorno seguente) pressi di Argostoli, continuando a bruciare per alcuni giorni. Le unit\u00e0 di scorta ed alcuni MAS recuperarono circa 300 superstiti. Terminate le operazioni di soccorso, alle 18 del 25 luglio la \"Calliope\" assunse rotta per Taranto, dove giunse l'indomani mattina alle sei.\nAlle dieci di sera del 26 luglio la torpediniera ripar\u00ec ed il mattino seguente giunse a Brindisi, da dove ripart\u00ec alle due del pomeriggio per scortare a Bengasi, insieme al cacciatorpediniere \"Freccia\", la motonave \"Monviso\". Nella mattinata del 28 il convoglio fu individuato da ricognitori ed alle 12.12 venne attaccato da dieci aerosiluranti Beaufort: la \"Calliope\" ed il \"Freccia\" abbatterono un aereo ciascuno, ma la \"Monviso\" venne centrata da un siluro. Mentre il \"Freccia\" trainava a Navarino la nave danneggiata, la \"Calliope\" provvide alla ricerca di naufraghi e trasse in salvo tre avieri britannici, sbarcandoli quindi a Navarino.\nAlle 00.45 del 30 luglio \"Calliope\" e \"Partenope\" lasciarono il porto per una missione di rastrello antisom lungo la costa greca, poi, alle 18.30, le navi si unirono ad un convoglio al largo di Navarino proseguendo con esso sino alle 21, quando si separarono nuovamente per ricominciare il rastrello.\nTra il 3 ed il 5 agosto la nave scort\u00f2 un convoglio composto dalle motonavi \"Ankara\", \"Nino Bixio\" e \"Sestriere\" (con destinazione Tobruk per la prima e Bengasi per le altre due; il carico era costituito da 92 carri armati, 340 automezzi, 3 locomotive, una gru, 292 militari, 4381\u00a0t di combustibili ed olii lubrificanti, 5256\u00a0t di altri rifornimenti), insieme ai cacciatorpediniere \"Legionario\", \"Freccia\", \"Corsaro\", \"Folgore\", \"Grecale\" e \"Turbine\", nonch\u00e9 la torpediniera \"Partenope\": le navi giunsero a destinazione nonostante numerosi ed intensi attacchi aerei; in quell'occasione si verific\u00f2 peraltro il primo attacco condotto da velivoli statunitensi contro unit\u00e0 italiane (si tratt\u00f2 di un attacco di bombardieri Consolidated B-24 Liberator).\nIl 14 agosto l'unit\u00e0 part\u00ec da Brindisi insieme alla gemella \"Castore\" e di scorta alla motonave \"Lerici\", diretta Bengasi, aggregandosi poi ad un secondo convoglio partito dalla motonave \"Ravello\" scortata dal cacciatorpediniere \"Da Recco\" e dalla torpediniera \"Polluce\". Alle 18.35 del 15 agosto, in posizione 34\u00b050' N e 21\u00b030' E, la \"Lerici\" fu centrata da due siluri lanciati dal sommergibile HMS \"Porpoise\" ed incendiata: \"da Recco\", \"Castore\" e \"Ravello\" proseguirono verso Bengasi, la \"Polluce\" diede la caccia al sommergibile attaccante, danneggiandolo, mentre alla \"Calliope\" fu assegnato il compito di assistere la \"Lerici\". In fiamme ed in lento affondamento di poppa, la motonave si rivel\u00f2 ormai condannata e, a mezzogiorno dell'indomani, fu la stessa \"Calliope\" a doverla finire a cannonate, colandola a picco circa 120 miglia a settentrione di Ras Aamer. La torpediniera provvide quindi, insieme alla \"Polluce\", al recupero dei naufraghi della \"Lerici\", rientrando a Navarino il 16 mattina e da l\u00ec proseguendo a Patrasso ove giunse alle 20.30 e mise a terra i sopravvissuti della \"Lerici\".\nIl 17 agosto, verso le quattro, la \"Calliope\" ripart\u00ec da Patrasso ed effettu\u00f2 un'infruttuosa missione di rastrello antisom al largo di Capo Dukato, per poi unirsi, alle 16.30, ad un convoglio \u2013 motonave \"Unione\", cacciatorpediniere \"Folgore\", torpediniera \"Antares\" \u2013 partito da un porto italiano e diretto a Patrasso, ove giunse alle 18.\nAlle 11.30 del 18 la torpediniera ripart\u00ec per una nuova missione antisom tra Patrasso ed Argostoli ed al contempo scort\u00f2 la motonave tedesca \"Ankara\", tornando ad Argostoli alle sei del mattino del 19.\nAlle 4.30 del 21 agosto la \"Calliope\" riprese il mare per un'altra missione di rastrello antisommergibile, dopo di che, dopo le 16, and\u00f2 a prestare assistenza ad un convoglio che era stato pesantemente attaccato da aerei: mentre le altre unit\u00e0 riparavano a Corf\u00f9, la \"Calliope\" scort\u00f2 la nave cisterna \"Pozarica\", che era stata danneggiata, ed assieme ad un'altra torpediniera la port\u00f2 a mettersi alla fonda nei pressi della costa, su fondali poco profondi, provvedendo inoltre a vigilare contro eventuali sommergibili per tutta la notte. Dopo che un'altra nave cisterna, scortata dalla torpediniera \"Antares\", ebbe recuperato il carburante della \"Pozarica\", la \"Calliope\" diresse per Corf\u00f9 dove arriv\u00f2 alle 12.30 del 22 agosto.\nAlle quattro del pomeriggio del 24 agosto la \"Calliope\" e la torpediniera \"Orione\" effettuarono un rastrello antisom al largo di Capo Dukato (tra Corf\u00f9 ed il canale di Corinto), proseguendo sino al 25 sera, dopo di che le due navi si misero alla fonda. Alle sei del mattino del 26 agosto \"Calliope\" ed \"Orione\" vennero incontro, all'imbocco del canale di Corinto, al convoglio composto da un trasporto scortato dal cacciatorpediniere \"da Recco\" e dalla torpediniera \"Centauro\", fornendogli protezione antisom a distanza, dopo di che fecero rotta per il Pireo, arrivandovi a mezzogiorno. Alle 16 dello stesso giorno l'unit\u00e0 ripart\u00ec ed a mezzanotte giunse al largo di Creta, per un nuovo pattugliamento antisommergibile; dopo aver incontrato, alle dieci del mattino del 27, il convoglio da proteggere a distanza ed averlo seguito per alcune ore, all'alba del 28 (intorno alle quattro del mattino) la nave rilev\u00f2 la presenza di un sommergibile. Segu\u00ec una caccia antisom durata un'ora, che vide il lancio di 27 cariche di profondit\u00e0 da 150\u00a0kg e cinque da 30\u00a0kg, e che si concluse con il presunto affondamento dell'unit\u00e0 subacquea nemica (ma non esistono conferme in tale senso). Alle cinque del pomeriggio del 28 agosto la \"Calliope\" rientr\u00f2 al Pireo.\nAlle otto del 2 settembre 1942 la \"Calliope\" salp\u00f2 dal Pireo per scortare a Tobruch, insieme alle gemelle \"Lupo\", \"Castore\" e \"Polluce\", un convoglio composto dai piroscafi \"Padenna\", \"Sportivo\" e \"Bianchi\". Verso le 16 del 3 settembre un ricognitore avversario venne abbattuto dalla scorta aerea ed il suo equipaggio recuperato dalla \"Lupo\". Alle 18.45 dello stesso giorno il convoglio sub\u00ec un primo attacco da parte di bombardieri Consolidated B-24 Liberator: la reazione della scorta disperse la formazione attaccante, obbligandola a ritirarsi. Intorno alla mezzanotte ebbe inizio un nuovo attacco aereo: il \"Bianchi\" venne colpito ed esplose, affondando in pochi secondi, mentre le altre unit\u00e0 si divisero: la \"Lupo\" e la \"Castore\" si allontanarono insieme allo \"Sportivo\", la \"Polluce\" e la \"Calliope\" proseguirono in altra direzione con il \"Padenna\". Nelle prime ore del 4 settembre ebbe inizio un nuovo attacco aereo: un velivolo buttatosi in picchiata sulla \"Polluce\", la colp\u00ec con una bomba incendiaria sul ponte di poppa, distruggendo il cannone poppiero da 100\u00a0mm e provocando un vasto incendio e numerose vittime e feriti. La \"Calliope\" accorse in aiuto dell'unit\u00e0 gemella, affiancandosi ad essa e lasciando proseguire da solo il \"Padenna\" (che alle 2.57 venne colpito da due siluri lanciati dal sommergibile HMS \"Thrasher\" e s'inabiss\u00f2 nel punto 32\u00b044' N e 24\u00b011' E). Le fiamme vennero parzialmente domate prima che potessero raggiungere i depositi di nafta e la \"Polluce\" venne presa a rimorchio dalla \"Calliope\" che tent\u00f2 di trainarla verso la costa, ma le condizioni del mare andavano peggiorando e ad un certo punto un'onda invest\u00ec la zona poppiera della nave danneggiata, che affond\u00f2 rapidamente al largo di Tobruk (i sopravvissuti vennero salvati dalla nave ospedale \"Virgilio\"). La \"Calliope\" giunse a Tobruch alle 14.\nDalle otto di sera del 4 settembre al 6 del mese la nave scort\u00f2 da Tobruk a Bengasi il piroscafo \"Tripolino\", ripartendo alle cinque dell'8 settembre per scortare il piroscafo \"Iseo\" a Tobruk, dove giunse alle 15.30 del 9 dopo un allarme antisom (dall'1.30 alle 2) ed uno aereo (fino alle 4). Alle 18.30 la torpediniera lasci\u00f2 Tobruk insieme all'incrociatore ausiliario \"Brioni\" diretto al Pireo carico di truppe: appena salpate le due navi scamparono indenni ad un bombardamento aereo su Tobruch compiuto da dieci bombardieri Consolidated B-24 Liberator mentre erano in partenza, poi, alle 11.06 del 10 settembre, evitarono anche un attacco da parte del sommergibile HMS \"Una\" effettuato in posizione 35\u00b012' N e 23\u00b029' E e diretto contro il \"Brioni\".\nAlle otto di sera del 18 settembre la torpediniera salp\u00f2 da Brindisi, insieme ai cacciatorpediniere \"Freccia\" e \"Zeno\", per scortare a Bengasi (con arrivo previsto per le 16.40 del 20) le grandi e moderne motonavi \"Monginevro\" ed \"Apuania\": alle 9.25 del 20 settembre il sommergibile HMS \"Taku\" lanci\u00f2 tre siluri contro l\u2019\"Apuania\" in posizione 33\u00b030' N e 21\u00b010' E (a nord di Bengasi), tuttavia nessuna nave fu colpita.\nAlle otto di sera del 20 settembre la \"Calliope\" ripart\u00ec da Bengasi diretta a Tobruk, di scorta al piroscafo \"Santa Fe\" carico di esplosivi, arrivando in porto alle otto di mattina del 22. Portatasi alla fonda durante il giorno, evitando cos\u00ec un attacco aereo su Tobruk, la nave, alle 6 del 23 settembre, venne inviata a Derna ove giunse alle otto di sera, dopo aver svolto un pattugliamento antisom lungo il litorale cirenaico. Nella mattinata del 24, dopo aver passato la notte alla fonda, la torpediniera entr\u00f2 nel porto di Derna e si riforn\u00ec, quindi, alle otto di sera, ripart\u00ec per scortare a Tobruk il pontone \"Giulio\" ed i rimorchiatori \"Ciclope\" e \"Priomart\", giungendo a destinazione a mezzogiorno del 25. Alle 19 la nave ripart\u00ec di scorta al \"Ciclope\" ed arriv\u00f2 a Derna alle 8 dell'indomani, restando alla fonda tutto il giorno e ripartendo alle ore 20, scortando il \"Ciclope\" a Bengasi dove arriv\u00f2 alle 13 del 27 settembre. Dalle 18.30 alle 19 Bengasi venne bombardata da sei bombardieri, cui segu\u00ec un secondo attacco aereo tra le 23.30 e le 00.37: in entrambi i casi la \"Calliope\" venne mancata di pochi metri da una bomba, caduta a poppavia della nave durante il primo attacco ed a pochi metri dal fianco sinistro nel secondo.\nAlle 7 del 28 settembre la torpediniera ripart\u00ec di scorta al piroscafo \"Creta\" diretto a Tobruk. Durante il mattino del 29 una mina vagante venne distrutta con le armi di bordo, poi, dalle otto di sera alle dieci e mezza, la torpediniera effettu\u00f2 una caccia antisom con bombe di profondit\u00e0 da 150\u00a0kg, ritenendo (a torto) di aver affondato il sommergibile nemico. Alle 8 del 30 settembre la \"Calliope\" arriv\u00f2 a Tobruk, dove rimase poi bloccata per quattro giorni causa avarie ai motori. Il 7 ottobre, alle sette, la nave ripart\u00ec per una duplice missione di pattugliamento antisom e scorta del piroscafo \"Creta\" a Bengasi. Dalle 20.30 alle 22.30 venne eseguita caccia contro un'unit\u00e0 subacquea e nel frattempo anche un aereo sorvol\u00f2 la formazione mantenendosi in quota, mentre alle 22.45 vi fu un lancio di bengala. Fu per\u00f2 alle sette del mattino seguente che il \"Creta\" venne centrato da due siluri ed affond\u00f2 spezzandosi in due.\nDopo una missione di scorta ad un convoglio insieme alla torpediniera di scorta \"Groppo\" fino alle coste tunisine, dove venne rilevata il 6 novembre dalla torpediniera di scorta \"Animoso\", la \"Calliope\", rientrata a Trapani alle 6 dell'8 novembre, rimase a disposizione sino al 10 per un eventuale attacco contro un grosso convoglio britannico diretto a Malta. Alle quattro del 10 novembre la \"Calliope\" e la \"Clio\" lasciarono Trapani e si diressero a Napoli dove giunsero alle 18 del giorno stesso, dopo alcune esercitazioni di tiro e scoperta antisom. Alle 00.30 dell'11 novembre la nave e la gemella \"Cigno\" lasciarono il porto partenopeo e scortarono un mercantile a Palermo, dove giunsero alla mezzanotte del 12. Alle otto del 15 novembre \"Calliope\" e \"Clio\" ripartirono, con mare molto mosso, per scortare a Biserta il piroscafo tedesco \"Menes\" e la piccola nave cisterna \"Labor\": durante tale navigazione, alle 90.07 ed alle 10.48 del 16 novembre, i due trasporti vennero infruttuosamente attaccati dapprima dal sommergibile britannico \"Saracen\", con il lancio di tre siluri in posizione 37\u00b040' N e 10\u00b040' E (a nord del golfo di Tunisi) e poi dal sommergibile britannico \"Parthian\" con il lancio di tre siluri, in posizione 38\u00b003' N e 11\u00b051' E (a nordest di Marettimo), ma il problema maggiore rimase il mare tempestoso, che faceva sbandare la \"Calliope\" sino quasi al capovolgimento e che le fece perdere il contatto con il convoglio. Alle sette del 16 novembre la torpediniera riusc\u00ec ad essere in vista delle altre navi ma, avendo timone e turbodinamo guasti, dovette dirigere su Trapani ove giunse alle 16 del 17 novembre.\nLe riparazioni durarono due giorni, poi, alla mezzanotte del 19 novembre, la \"Calliope\" ripart\u00ec per scortare a Palermo, insieme alla torpediniera \"Orsa\", una nave cisterna, arrivando a destinazione l'indomani mattina alle otto.\nDal 21 novembre al 15 dicembre 1942 la torpediniera fu sottoposta a lavori di manutenzione nell'arsenale di Palermo, restando in bacino di carenaggio dal 13 al 15 dicembre.\nAlle 23.30 del 15 dicembre, dopo essersi rifornita di munizioni, la \"Calliope\" salp\u00f2 dal molo Piave di Palermo diretta a Trapani di scorta ad un piroscafo. Dopo una breve navigazione con mare mosso, alle 9 del 16 dicembre le due navi entrarono a Trapani. Alle 16.30 dello stesso giorno la nave prese di nuovo il mare insieme alle gemelle \"Cigno\" e \"Perseo\" per un pattugliamento antisommergibile da effettuarsi al largo della costa della Tunisia, dove le tre navi giunsero alle otto di quella sera. La missione prosegu\u00ec, con alcuni allarmi aerei e di sommergibili, sino alle 12.30 del 17, quando, rimpiazzate dalla torpediniera di scorta \"Fortunale\", \"Calliope\" e \"Perseo\" diressero per il luogo dell'affondamento del cacciatorpediniere \"Aviere\", silurato alle 11.40 di quel giorno dal sommergibile HMS \"Splendid\". Dopo aver incontrato due motosiluranti tedesche inizialmente scambiate per inglesi ma presto identificate, le due torpediniere giunsero sul luogo dell'affondamento solo alle 17 e vi trovarono un ormai sparuto gruppo di naufraghi: la \"Calliope\" recuper\u00f2 cinque superstiti tra cui due ufficiali, e due cadaveri, la \"Perseo\" salv\u00f2 dodici uomini, pochi altri vennero recuperati da una nave ospedale e da un aereo della CRI. Le due torpediniere diressero quindi per Trapani, dove arrivarono a mezzanotte.\nAlle dieci del 18 dicembre \"Calliope\" e \"Perseo\" partirono per una nuova missione di rastrello antisom nel canale di Sicilia. Alle 16 venne rilevato ci\u00f2 che si ritenne essere un sommergibile e si pass\u00f2 quindi all'attacco, con il lancio, da parte della \"Calliope\", di 15 bombe di profondit\u00e0 da 150\u00a0kg. L'affiorare di grandi chiazze di olio e nafta fece ritenere che l'unit\u00e0 nemica fosse stata affondata (ma un affondamento od un danneggiamento in tale occasione non \u00e8 mai stato riferito). Causa il mare mosso, che ostacolava l'ascolto da parte delle apparecchiature di rilevamento, le due torpediniere dovettero poco dopo interrompere la missione e rientrare a Trapani, giungendovi alle 23.30.\nAlle sette del 21 dicembre la nave riprese il mare unitamente alla gemella \"Sagittario\" per un'altra missione antisommergibile al largo della Tunisia, ma il tempo and\u00f2 peggiorando sino a giungere alle 11.30 a mare agitato ed all'una del pomeriggio la \"Sagittario\" dovette tornare in porto per guasti all'apparato motore. Verso le due di notte, con tempo leggermente migliorato, la \"Calliope\" venne sorvolata da un aereo, presto respinto dal fuoco delle armi di bordo. Lo stesso episodio si ripet\u00e9 un'ora pi\u00f9 tardi. Verso le otto del 22 dicembre la nave venne dirottata sul punto del possibile affondamento di un trasporto arrivandovi due ore dopo, ma non trovando \u2013 cos\u00ec come due MAS gi\u00e0 sopraggiunti\u00a0\u2013 nessuna traccia del presunto affondamento. Alle 12.30 dello stesso giorno l'unit\u00e0 si ormeggi\u00f2 a Trapani.\nAlle 10.30 del 23 dicembre la nave ripart\u00ec per un ulteriore pattugliamento antisom lungo il litorale tunisino ed il mattino successivo si pose in avanguardia, con funzioni antisommergibile, ad un convoglio diretto a Tunisi. Alle 11.30 venne individuato un sommergibile e seguirono alcune ore di caccia, con il lancio di 27 bombe di profondit\u00e0 da 150\u00a0kg. A mezzogiorno del 25 dicembre la \"Calliope\" fece ritorno a Trapani, dove, appena ormeggiata, venne visitata dal principe Umberto di Savoia. Alle tre di notte del 26 l'unit\u00e0 dovette ripartire, alle sei ci fu un breve allarme navale, un'ora dopo venne incontrato al largo di Pantelleria un mercantile da scortare a Palermo: alle otto di sera le due navi giunsero nel porto siciliano.\nDopo una sosta protrattasi dal 27 al 31 dicembre per lavori, alle undici di sera del 31 dicembre la \"Calliope\" dovette ripartire, scortando due piroscafi a Trapani con mare molto mosso.\nA mezzogiorno del 16 gennaio 1943 \"Calliope\" e \"Perseo\" partirono da Tripoli di scorta alla motonave \"D'Annunzio\", ma dopo appena quaranta minuti la \"Calliope\" dovette tornare in porto per via del mare molto mosso (il resto del convoglio venne poi attaccato da cacciatorpediniere inglesi che affondarono la \"D'Annunzio\" e danneggiarono gravemente la \"Perseo\"). A mezzanotte del 17 gennaio la \"Calliope\" ripart\u00ec di scorta ai piroscafi \"Sportivo\" ed \"Amba Alagi\" diretti in Italia, ma alle 10.20 del mattino seguente, al largo di Zuara, lo \"Sportivo\" affond\u00f2 rapidamente in posizione 33\u00b000' N e 12\u00b008' E colpito da due dei tre siluri lanciati dal sommergibile HMS \"Unseen\": mentre l\u2019\"Amba Alagi\" recuperava i naufraghi, la torpediniera diede inizio ad una pesante caccia antisommergibile nella quale impieg\u00f2 tutte le 52 cariche di profondit\u00e0 di cui era dotata. Alle 12.30 riprese la navigazione ed undici ore dopo le due navi giunsero a Sfax, dopo aver evitato un altro siluro lanciato dall\u2019\"Unseen\" contro l\u2019\"Amba Alagi\". Alle sette del 19 gennaio la nave ripart\u00ec verso l'Italia ma alle 11.30 vi fu un attacco da parte di sei aerosiluranti Bristol Beaufort: la torpediniera apr\u00ec il fuoco respingendo gli aerei, ed ebbe analogo esito anche un secondo attacco aereo, svoltosi alle 13. Alle 19 la \"Calliope\" approd\u00f2 a Trapani.\nAlle 12.30 del 22 gennaio l'unit\u00e0 ripart\u00ec per fornire protezione antisommergibile ad alcuni cacciatorpediniere impegnati nella posa di sbarramenti di mine, ma dovette presto tornare in porto a causa delle avverse condizioni meteomarine e di avarie all'apparato motore. Dal 23 al 25 gennaio la \"Calliope\" fu sottoposta a lavori di riparazione e manutenzione a Trapani, poi, alle otto del 26 gennaio, lasci\u00f2 il porto siculo per scortare due trasporti (cui se ne aggiunse poi un terzo proveniente da Palermo) a Messina. La torpediniera e due piroscafi arrivarono a Messina alle 9 del 27 gennaio, mentre il terzo mercantile prosegu\u00ec per Reggio Calabria.\nAlle due di notte del 28 gennaio la \"Calliope\", le vetuste torpediniere \"Cascino\" e \"Prestinari\" e la moderna torpediniera di scorta \"Ardito\" lasciarono Messina per scortare quattro mercantili a Biserta, ma giunti al largo di Palermo la \"Calliope\" entr\u00f2 in porto (dove si ormeggi\u00f2 alle 17), mentre al convoglio si aggregavano due corvette ed un mercantile.\nDal 29 gennaio al 6 febbraio la torpediniera fu sottoposta a Palermo a lavori di manutenzione alle macchine.\nAlle otto di mattina del 6 febbraio la \"Calliope\" ripart\u00ec ed alle 16 raggiunse il convoglio che avrebbe dovuto scortare verso Biserta, mettendosi in formazione alle 17. Le navi giunsero a destinazione a mezzanotte. Alle dieci del 7 febbraio la nave e le moderne torpediniere di scorta \"Ciclone\" e \"Fortunale\" ripartirono per scortare due piroscafi a Napoli, ma alle tre del pomeriggio il convoglio venne individuato da ricognitori ed alle undici di sera, al traverso della Sardegna, ebbe luogo un attacco di aerosiluranti: grazie anche alla manovra della scorta, che copr\u00ec i trasporti con cortine fumogene, non si ebbero a lamentare danni e l'incursione termin\u00f2 alle 00.40, dopo di che il convoglio giunse a Napoli alle due del pomeriggio dell'8 febbraio. Alle otto del 10 febbraio la \"Calliope\" torn\u00f2 in mare insieme ad una petroliera da scortare a Biserta; alle sette del giorno seguente le due navi giunsero nel porto di Palermo e vi sostarono sino a mezzogiorno, quando ripartirono insieme al cacciatorpediniere \"Lampo\", alle torpediniere \"Castore\" e \"Libra\" ed a sette trasporti. Le condizioni meteomarine andarono per\u00f2 peggiorando e per le otto di sera il mare era in tempesta: il convoglio si disperse e la \"Calliope\", rimasta isolata, s'immobilizz\u00f2 e divenne ingovernabile, con avarie a timone ed apparato motore, lottando per restare a galla. Intorno alle cinque del mattino del 12 febbraio il mare inizi\u00f2 a bonacciare e la malconcia torpediniera, pesantemente danneggiata, diresse per Palermo dove arriv\u00f2 faticosamente a mezzogiorno.\nI lavori di riparazione provvisoria dei danni riportati nella tempesta si protrassero dal 13 al 19 febbraio, poi la nave lasci\u00f2 il molo Santa Lucia e si trasfer\u00ec nei cantieri navali ove fu sottoposta a lavori pi\u00f9 approfonditi, protrattisi per alcune settimane.\nIl 4 maggio 1943 la \"Calliope\" e la moderna torpediniera di scorta \"Groppo\" salparono da Napoli per scortare a Tunisi il piroscafo \"Sant'Antonio\": si trattava del penultimo convoglio fatto partire per la Tunisia. Il convoglio venne attaccato in quota (oltre 10.000 metri, quota non raggiungibile dal tiro delle torpediniere) da bombardieri statunitensi che sganciarono circa 120 bombe: mentre le due torpediniere riuscirono a scampare alla distruzione manovrando a zig zag alla massima velocit\u00e0 (32 nodi), il piroscafo venne centrato da diverse bombe e s'inabiss\u00f2 rapidamente. Le unit\u00e0 della scorta recuperarono circa 30 tra morti e superstiti. Alle 16 \"Groppo\" e \"Calliope\" iniziarono la navigazione di ritorno: la prima diresse su Trapani, la seconda arriv\u00f2 a Napoli all'una di notte del 5 maggio. Alle cinque della stessa giornata la torpediniera salp\u00f2 da Napoli e si trasfer\u00ec a Gaeta (arrivandovi alle nove): l\u00e0 rimase circa tre giorni.\nAlle quattro dell'8 maggio la \"Calliope\" ripart\u00ec per scortare a Catania un piroscafo ed un rimorchiatore, ma presto rientr\u00f2 a Pozzuoli (arrivandovi alle undici) causa il mare agitato. All'una di pomeriggio dell'11 maggio la torpediniera ripart\u00ec per fare ritorno a Gaeta (dove arriv\u00f2 alle 15.45) e qui fu sottoposta a brevi lavori protrattisi sino al 18 maggio. Alle 16 del 19 maggio l'unit\u00e0 usc\u00ec in mare per un'esercitazione ed esegu\u00ec nove serie di dieci salve ognuna con i propri cannoni, poi, alle 18, si mise alla fonda in attesa dell'oscurit\u00e0 per le esercitazioni di tiro notturno. Calato il buio, la nave salp\u00f2 le ancore alle 20.30 e mezz'ora dopo e quindi, fino alle 23.30, esegu\u00ec quattro serie di dieci salve con tiro illuminante ed all'1.30 si ormeggi\u00f2 nuovamente in porto. Alle 11.30 dell'indomani ripart\u00ec per eseguire esercitazioni di tiro antiaereo: vennero eseguite cinque serie di tre salve; seguirono due serie di dodici salve di tiro navale, poi, alle 15, la nave torn\u00f2 in porto. Alle 21 la \"Calliope\" torn\u00f2 in mare ed alle 21.30 inizi\u00f2 il tiro notturno (quattro serie di dieci salve; due cannoni sparavano con tiro battente, il terzo con tiro illuminante). Ultimata l'esercitazione a mezzanotte, la nave torn\u00f2 ad ormeggiarsi alle due. Alle tre del 23 maggio la nave ripart\u00ec e si trasfer\u00ec a Pozzuoli, dove arriv\u00f2 alle 6.30, quindi, dopo aver preso a bordo, alle dieci, 4 siluri per esercitazioni, alle 13.15 prese il mare unitamente al cacciatorpediniere \"Vivaldi\" e dalle 14.30 alle 19 esegu\u00ec lanci diurni di siluri. Dopo aver trascorso alcune ore alla fonda nei pressi di Torre del Greco, la \"Calliope\" ripart\u00ec alle 22 ed esegu\u00ec esercitazioni di lancio notturno di siluri, facendo ritorno a Pozzuoli alle 2.30 del 24 maggio.\nIl 26 maggio, alle sei del mattino, l'unit\u00e0 ripart\u00ec per scortare un piroscafo a Trapani, ma entro le nove il mare inizi\u00f2 ad essere piuttosto burrascoso. Mentre la nave, giunta ad una ventina di miglia da Pozzuoli, accostava verso sud per dirigere verso la Sicilia, due violente ondate colpirono l'unit\u00e0 di traverso in rapida successione, spazzandone i ponti: un marinaio che si trovava a poppa venne trascinato in mare. Fortunatamente a bordo ci si accorse della scomparsa e la \"Calliope\" invert\u00ec la rotta e si mise alla ricerca del marinaio scomparso, riuscendo a recuperarlo nel giro di tre ore.\nIl 21 luglio, mitragliata, lament\u00f2 il ferimenti di 28 uomini dell'equipaggio e la morte di altri 7 uomini (tra cui Giovanni Raicevich, figlio omonimo di Giovanni Raicevich).\nAlle 19.30 dell'8 settembre 1943, dopo la proclamazione dell'armistizio, la \"Calliope\" part\u00ec da Pozzuoli insieme alla moderna torpediniera di scorta \"Fortunale\" e alla vetusta torpediniera \"Carini\" per portarsi a La Spezia, ma alle dieci del mattino del 9 settembre le tre navi ricevettero l'ordine di dirigersi a La Maddalena. Alle cinque del pomeriggio dello stesso giorno le tre navi vennero nuovamente dirottate su Portoferraio, dove giunsero in serata. Nella mattinata dell'11 settembre la \"Calliope\", insieme ad altre sei torpediniere, lasci\u00f2 Portoferraio diretta a Palermo, ove giunse l'indomani alle dieci. Fino alla sera del 18 settembre le navi rimasero in rada, poi entrarono in porto ove si approvvigionarono di acqua e provviste e quindi, l'indomani all'alba, ripartirono alla volta di Malta. Giunte alla Valletta il 20 settembre, le torpediniere rifornirono con i viveri imbarcati a Palermo le navi maggiori che si trovavano internate a Malta gi\u00e0 da diversi giorni.\nIl 4 ottobre 1943 la \"Calliope\", insieme alla gemella \"Libra\" ed a svariate altre unit\u00e0 (tre incrociatori, due cacciatorpediniere, sei corvette, altrettante motosiluranti e nove VAS) lasci\u00f2 Malta e rientr\u00f2 in Italia.\nDurante la cobelligeranza (1943-1945) la \"Calliope\" fu impiegata in 52 missioni, prevalentemente di scorta convogli per conto degli Alleati. La prima missione di tale tipo ebbe inizio l'8 ottobre 1943, con la scorta di un convoglio di navi italiane impiegate per conto degli Alleati da Taranto ad Algeri.\nIl secondo dopoguerra.\nConcluse le ostilit\u00e0, l'unit\u00e0 fu tra le navi lasciate all'Italia dal trattato di pace e pass\u00f2 quindi alla Marina Militare.\nInizialmente fu adibita a missioni di trasporti di truppe e materiali principalmente nel Tirreno, partecipando anche ad occasionali esercitazioni. Nel 1947, destinata alla I Squadriglia, ricominci\u00f2 l'attivit\u00e0 di squadra.\nTra il 1952 ed il 1953 la \"Calliope\" venne riclassificata corvetta veloce e sottoposta a grandi lavori di rimodernamento nell'arsenale di Taranto: vennero rimossi i quattro tubi lanciasiluri ed uno dei cannoni da 100/47\u00a0mm, mentre fu installato un lanciatore antisommergibile \u00abPorcospino\u00bb. In seguito all'ingresso dell'Italia nella NATO la nave ricevette inoltre (1953) la nuova sigla identificativa \"F 551\".\nLa nave prese parte ad esercitazioni con le forze NATO, sia lungo le coste italiane che in acque straniere, toccando porti quali Bona, Malta, Smirne e Tolone.\nCon l'assegnazione al I Gruppo Forze Navali di riserva (maggio 1956) l'attivit\u00e0 dell'unit\u00e0 sub\u00ec un considerevole ridimensionamento, riducendosi a scarso servizio locale.\nNel 1958 la \"Calliope\" sub\u00ec ulteriori ammodernamenti, quali l'eliminazione dei due rimanenti pezzi da 100\u00a0mm, sostituiti con 2 mitragliere singole da 40/60\u00a0mm Mk 3.\nRadiata il 1\u00ba agosto 1958, la nave venne quindi avviata alla demolizione."}
{"id": "1940711", "revid": "767487", "url": "https://it.wikipedia.org/wiki?curid=1940711", "title": "Fredrik Hermansson", "text": "\u00c8 stato membro della band progressive metal Pain of Salvation.\n\u00c8 entrato a far parte dei Pain of Salvation nel 1996, con cui ha fatto uscire sei album, un cd live e un dvd live. Fa anche parte della band fusion Programming Defaced con il bassista dei Pain of Salvation Simon Andersson e della band tango chiamata Tango Coraz\u00f3n. Fredrik ha studiato sia classica che jazz piano alla Birka Folkh\u00f6gskola ad \u00d6stersund, Svezia, e musica da camera a V\u00e4ster\u00e5s, Svezia, dove ha conseguito il Master's Degree."}
{"id": "1940714", "revid": "285333", "url": "https://it.wikipedia.org/wiki?curid=1940714", "title": "Ken Darby", "text": ""}
{"id": "1940717", "revid": "93556", "url": "https://it.wikipedia.org/wiki?curid=1940717", "title": "Libra (torpediniera)", "text": "La Libra \u00e8 stata una torpediniera della Regia Marina e successivamente una corvetta della Marina Militare.\nStoria.\nIl primo periodo di attivit\u00e0 della nave fu caratterizzato da sperimentazioni nel rimorchio di MAS.\nAll'ingresso dell'Italia nel secondo conflitto mondiale la nave faceva parte della VIII Squadriglia Torpediniere di base a Rodi, che formava insieme alle gemelle \"Lupo\", \"Lince\" e \"Lira\". Fu inizialmente impiegata nel Mar Egeo, assolvendo compiti di scorta convogli, dragaggio di mine e pattugliamento antisommergibile nelle acque del Dodecaneso.\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm. Vennero inoltre imbarcati altri due lanciabombe di profondit\u00e0.\nIl 28 maggio 1941, durante la battaglia di Creta, la \"Libra\", insieme alle gemelle \"Lince\" e \"Lira\" ed all'anziano cacciatorpediniere \"Crispi\", fu destinata alla scorta del convoglio (piroscafetti \"Giorgio Orsini\", \"Giampaolo\" e \"Tarquinia\", rimorchiatori \"Aguglia\" ed \"Impero\", motonavi frigorifere \"Assab\" ed \"Addis Abeba\", piroscafo fluviale \"Porto di Roma\", motopescherecci \"Sant\u2019Antonio\", \"San Giorgio\", \"Plutone\" e \"Navigatore\", nave cisterna \"Nera\", cisterne portuali \"CG 89\" e \"CG 167\") che, partito da Rodi il giorno precedente, avrebbe dovuto trasportare e sbarcare nella baia di Sitia (Creta) un corpo di spedizione italiano consistente in 2450 uomini, 13 carri armati, 350 muli, due auto ed altrettanti camion, equipaggiamenti ed artiglieria, provviste e munizioni per cinque giorni. Alle 15.45 dello stesso giorno, ormai in vista di Sitia, poco prima che iniziasse lo sbarco, le tre torpediniere vennero richiamate per altro compito (le operazioni di sbarco si svolsero comunque senza problemi).\nAlle 7.25 del 2 luglio la motonave \"Citt\u00e0 di Tripoli\", in navigazione, insieme alla \"Citt\u00e0 di Savona\", da Samo al Pireo sotto scorta della \"Libra\", venne colpita da uno dei sei siluri lanciati dal sommergibile HMS \"Torbay\" ed affond\u00f2 nel punto 37\u00b042' N e 24\u00b016' E. 48 dei 59 membri dell'equipaggio della \"Citt\u00e0 di Tripoli\" vennero salvati dalla \"Citt\u00e0 di Savona\", mentre la \"Libra\" contrattacc\u00f2 con il lancio di 18 bombe di profondit\u00e0 tra le 7.30 e le 8.40, senza per\u00f2 riuscire a causare danni al sommergibile.\nIl 26 settembre la \"Libra\" lasci\u00f2 il Pireo insieme al vecchio cacciatorpediniere \"Sella\" e all'incrociatore ausiliario \"Brioni\" per scortare a Candia i trasporti \"Citt\u00e0 di Bastia\", \"Citt\u00e0 di Marsala\", \"Trapani\" e \"Sant'Agata\", ma l'indomani il convoglio venne attaccato dal sommergibile britannico \"Tetrarch\" che, dopo un primo attacco andato a vuoto, alle 6.36 colp\u00ec con una coppiola di siluri il \"Citt\u00e0 di Bastia\", che affond\u00f2 in posizione 36\u00b021' N e 24\u00b023' E (una decina di miglia a sud di Milo).\nIl 1\u00ba ottobre 1941 i piroscafi \"Lauretta\" ed \"Arkadia\", che la \"Libra\" stava scortando nel canale di Zea (6 miglia a sudovest di Capo Colonna) durante la navigazione dal Pireo a Kavaliani, vennero infruttuosamente attaccati dal sommergibile britannico \"Talisman\". Anche il pesante contrattacco da parte della torpediniera fu privo di risultati.\nIl 25 ottobre la nave, insieme alla gemella \"Sirio\" ed al cacciatorpediniere \"Sella\", diede la caccia e danneggi\u00f2 il sommergibile britannico \"Triumph\", che alle 13.30 di quel giorno aveva silurato ed affondato, in posizione 37\u00b041' N e 23\u00b053' E (al largo di Atene) il piroscafo \"Monrosa\".\nIl 27 novembre 1941 la \"Libra\" e la vecchia torpediniera \"La Masa\", insieme ai MAS \"510\" e \"515\", scortarono l'incrociatore leggero \"Bande Nere\" impegnato in esercitazioni di tiro nelle acque di La Spezia.\nIl 1\u00ba aprile 1942 la \"Libra\" ed i cacciatorpediniere \"Aviere\" e \"Fuciliere\" vennero destinati a scortare l'incrociatore \"Bande Nere\" che da Messina si trasferiva a La Spezia per riparazioni, ma poco dopo il passaggio delle ostruzioni l'ecogoniometro della \"Libra\" si guast\u00f2, mentre il \"Fuciliere\" dovette rientrare in porto per avaria alle macchine. Alle 8.30 la \"Libra\" si dispose un miglio a dritta del \"Bande Nere\", ma mezz'ora dopo, quando la formazione si venne a trovare a 11 miglia per 144\u00b0 da Stromboli, il gruppo venne attaccato dal sommergibile HMS \"Urge\": centrato da due siluri, il \"Bande Nere\" affond\u00f2 rapidamente spezzato in due, portando con s\u00e9 381 uomini, mentre 391 poterono essere salvati dalla \"Libra\".\nA partire da met\u00e0 del 1942 la \"Libra\" inizi\u00f2 ad operare nel canale di Sicilia, scortando convogli da e per la Libia e successivamente la Tunisia.\nIl 24 settembre 1942 la \"Libra\" e la gemella \"Lira\", di scorta alla nave cisterna \"Proserpina\", si unirono al largo di Creta ad un convoglio (piroscafi \"Menes\" ed \"Anna Maria Gualdi\", cacciatorpediniere \"da Recco\", torpediniere \"Lupo\", \"Sirio\" e \"Castore\") partito dal Pireo e diretto a Tobruch. Una delle due torpediniere fatic\u00f2 per diverso tempo prima di riuscire a posizionarsi correttamente all'interno della formazione. Nonostante un attacco aereo notturno (durante il quale il convoglio ebbe un momento di temporaneo sbando, in quanto i mercantili accostarono dopo aver equivocato un colpo di cannone sparato da una torpediniera contro un aereo per il segnale convenuto \u2013 ma di giorno \u2013 per segnalare un attacco di sommergibili) tutte le navi poterono giungere a destinazione indenni, il giorno seguente.\nIl 17 gennaio 1943, alle 2.30, la \"Libra\" lasci\u00f2 Palermo insieme alla gemella \"Castore\" ed alla vecchia torpediniera \"Montanari\" per scortare a Tunisi i trasporti \"Campania\", \"Jacques Schiaffino\" e \"Gerda Toft\". Le navi giunsero a destinazione indenni alle 7 del 18 gennaio, dopo aver evitato un attacco con siluri da parte di un sommergibile (a nordovest di Marettimo, alle 20.30 del 17) ed un attacco aereo (al largo delle Egadi, alle 00.30 del 18).\nAlle due del 28 gennaio la torpediniera salp\u00f2 da Messina per scortare a Tunisi i piroscafi \"Parma\" e \"Lanusei\" insieme alla moderna torpediniera di scorta \"Ardito\". Il convoglio sub\u00ec un attacco aereo alle 11.15 del 29 e ne usc\u00ec indenne, ma alle 8.10 del giorno seguente il \"Parma\" urt\u00f2 una mina posata dal sommergibile HMS \"Rorqual\" e s'inabiss\u00f2 a est dell'Isle of Dogs, a una ventina di miglia da Tunisi. Il resto del convoglio giunse a destinazione alle 10 del 30 gennaio.\nIl 12 marzo 1943 la \"Libra\", al comando del capitano di corvetta Gustavo Lovatelli, stava scortando da Napoli a Tunisi, unitamente alle torpediniere \"Cigno\" e \"Orione\", alle corvette \"Cicogna\" e \"Persefone\" ed ai cacciasommergibili \"VAS 231\" e \"VAS 232\", i trasporti \"Caraibe\", \"Sterope\" ed \"Esterel\", quando \u2013 alle 22.19 \u2013 il convoglio venne attaccato dal sommergibile britannico \"Thunderbolt\", che silur\u00f2 danneggi\u00f2 gravemente l\u2019\"Esterel\" a due miglia da San Vito Lo Capo. Nella notte tra il 12 ed il 13 la torpediniera riusc\u00ec ad individuare il sommergibile ed effettu\u00f2 sette attacchi con bombe di profondit\u00e0, ma senza riuscire a colpirlo (il \"Thunderbolt\" fu affondato l'indomani dalla corvetta \"Cicogna\").\nIl 16 aprile l'unit\u00e0 soccorse i superstiti degli equipaggi di quattro bombardieri Savoia Marchetti S.M.82 abbattuti da caccia britannici Supermarine Spitfire al largo della Tunisia.\nAlle 12.18 del 21 aprile 1943 la moderna motonave \"Marco Foscarini\", che la \"Libra\" stava scortando insieme alla torpediniera di scorta \"Ardimentoso\" da Biserta (da dove il convoglio era partito alle 4.30) a Napoli, venne attaccata con il lancio di quattro siluri dal sommergibile HMS \"Unison\" e, colpita, affond\u00f2 in posizione 37\u00b050' N e 11\u00b030' E.\nNella serata del giorno successivo la nave condusse nel porto di Napoli il piroscafo \"Caserta\", rimasto danneggiato in seguito ad una collisione.\nNel settembre 1943 la \"Libra\", al comando del capitano di corvetta Nicola Riccardi, aveva base a La Spezia.\nIn seguito all'annuncio dell'armistizio, alle 2.45 del 9 settembre 1943, la nave salp\u00f2 da Genova insieme agli incrociatori leggeri \"Duca degli Abruzzi\", \"Garibaldi\" e \"Duca d\u2019Aosta\". Alle 6.15 le quattro navi si unirono al grosso della squadra navale \u2013 corazzate \"Italia\", \"Vittorio Veneto\" e \"Roma\", incrociatori leggeri \"Attilio Regolo\", \"Eugenio di Savoia\", \"Montecuccoli\", cacciatorpediniere \"Artigliere\", \"Fuciliere\", \"Legionario\", \"Carabiniere\", \"Mitragliere\", \"Velite\", \"Grecale\", \"Oriani\" \u2013 partita da La Spezia e diretta alla Maddalena. Alle 9.06 la \"Libra\" ricevette l'ordine di portarsi 4500 metri a proravia della \"Roma\". Poco dopo mezzogiorno le torpediniere giunsero nelle acque prospicienti La Maddalena, ma a quel punto ricevettero la comunicazione che la base stava venendo occupata dai tedeschi: le navi dovettero quindi invertire la rotta insieme al resto della flotta, che diresse a nord dell'Asinara. Alle 15.15 del 9 settembre, tuttavia, la formazione fu attaccata da bombardieri Dornier Do 217 tedeschi: dapprima fu leggermente danneggiata la corazzata \"Italia\" (da una bomba caduta vicino allo scafo), poi, alle 15.42, la corazzata \"Roma\" fu raggiunta da una bomba-razzo che, perforati tutti i ponti, scoppi\u00f2 sotto la chiglia provocando gravi danni tra i quali una falla nello scafo, danni alle artiglierie contraeree e un locale macchine fuori uso (con riduzione della velocit\u00e0 a 16 nodi); dieci minuti pi\u00f9 tardi la stessa nave fu centrata da una seconda bomba in corrispondenza di un deposito munizioni: devastata da una colossale deflagrazione, la \"Roma\" si capovolse ed affond\u00f2, spezzandosi in due, in 19 minuti, portando con s\u00e9 1393 uomini.\nLa \"Libra\" avrebbe dovuto riunirsi alle torpediniere della propria squadriglia (\"Orsa\", \"Pegaso\", \"Impetuoso\", \"Orione\", \"Ardimentoso\"), ma durante l'attacco non riusc\u00ec a prendere contatto con la caposquadriglia \"Pegaso\" a causa di problemi alla radio ad ultracorte di quest'ultima, andando infine ad aggregarsi alla XIV Squadriglia Cacciatorpediniere (\"Legionario\", \"Artigliere\", \"Oriani\" e \"Grecale\") e restando in coda alla squadra. Dunque la nave non partecip\u00f2 alle operazioni di soccorso dei naufraghi della \"Roma\", ma prosegu\u00ec insieme al resto della squadra da battaglia verso Malta, ove la flotta si sarebbe consegnata agli Alleati. Nella mattinata del 10 settembre \"Libra\" ed \"Orione\" (anch'essa aveva perso il contatto con il resto della squadriglia) fecero tappa a Bona, dove si rifornirono; ripartite nel tardo pomeriggio, giunsero a Malta il 12 settembre, ormeggiandosi a Marsa Scirocco. Il 13 settembre le due torpediniere, insieme ad altre unit\u00e0, si portarono nella Baia di San Paolo, per rientrare a Marsa Scirocco qualche giorno dopo. Il 4 ottobre 1943 \"Libra\", \"Orione\" ed una terza torpediniera, la \"Calliope\", lasciarono Malta insieme a svariate altre navi e rientrarono in Italia.\nDurante la cobelligeranza (1943-1945) la \"Libra\" fu impiegata in missioni per conto degli Alleati.\nNel dopoguerra l'unit\u00e0 fu tra le navi lasciate all'Italia dal trattato di pace e pass\u00f2 quindi alla Marina Militare.\nTra il 1950 ed il 1952 la \"Libra\" venne riclassificata corvetta veloce e sottoposta a grandi lavori di rimodernamento: vennero sbarcati i quattro tubi lanciasiluri ed uno dei cannoni da 100/47\u00a0mm, mentre fu imbarcato un lanciatore antisommergibile \u00abPorcospino\u00bb. In seguito all'ingresso dell'Italia nella NATO la nave assunse inoltre (1953) la nuova sigla identificativa \"F 552\".\nLa torpediniera prese parte ad esercitazioni con le forze NATO.\nNel 1958 la \"Libra\" venne ulteriormente rimodernata con l'eliminazione dei due rimanenti pezzi da 100\u00a0mm, rimpiazzati da 2 mitragliere singole da 40/60\u00a0mm Mk 3.\nRadiata il 1\u00ba aprile 1964, l'ormai vecchia \"Libra\" venne avviata alla demolizione."}
{"id": "1940722", "revid": "15756", "url": "https://it.wikipedia.org/wiki?curid=1940722", "title": "Sirio (torpediniera)", "text": "Nave Sirio \u00e8 stata una torpediniera della Regia Marina e successivamente una corvetta della Marina Militare.\nStoria.\nLa \"Sirio\" divenne operativa negli ultimi mesi del 1936, venendo dapprima impiegata nelle acque della Libia.\nNel 1937 la torpediniera prese parte alla guerra civile spagnola, svolgendo azioni di contrasto del contrabbando di rifornimenti a favore delle truppe spagnole repubblicane.\nSuccessivamente, prima dello scoppio del secondo conflitto mondiale, l'unit\u00e0 oper\u00f2 nel Dodecaneso.\nSeconda guerra mondiale.\nAll'ingresso dell'Italia nella seconda guerra mondiale la \"Sirio\" faceva parte della X Squadriglia Torpediniere di base a La Spezia, che formava unitamente alle gemelle \"Vega\", \"Sagittario\" e \"Perseo\". Fu assegnata a missioni di scorta inizialmente in Libia e poi in Egeo, per poi tornare sulle coste libiche e tunisine sino alla caduta di tali territori in mano alleata.\nDal 9 al 15 giugno 1940 la nave partecip\u00f2, insieme alle torpediniere \"Curtatone\" e \"Carini\" ed ai posamine \"Crotone\", \"Fasana\", \"Orlando\" e \"Gasperi\", alle operazioni di minamento delle acque prospicienti l'isola d'Elba.\nDal 29 al 31 agosto la \"Sirio\" scort\u00f2 da Palermo a Tripoli la pirocisterna \"Marangona\" ed il piroscafo \"San Giovanni Battista\".\nDal 6 all'11 novembre l'unit\u00e0 fu di scorta, sulla rotta Tripoli-Palermo, alla nave cisterna \"Ticino\" ed al piroscafo \"Sirena\".\nAlle 00:33 del 27 novembre 1940 la \"Sirio\", in missione nel canale di Sicilia (era partita da Trapani alle 17 del 26), avvist\u00f2 al largo di Capo Bon le sagome di sette navi britanniche \u2013 la corazzata HMS \"Ramillies\", gli incrociatori \"Newcastle\", \"Berwick\" e \"Coventry\" e tre cacciatorpediniere (questi ultimi in realt\u00e0 erano cinque) \u2013 con rotta verso nordovest (si trattava della Forza D britannica, in mare per l'operazione Collar) e le attacc\u00f2 infruttuosamente con il lancio di due siluri da 1800 metri (le armi non vennero nemmeno notate da bordo delle navi inglesi). Dopo l'attacco la \"Sirio\" ripieg\u00f2 e lanci\u00f2 un segnale di scoperta, che permise alla flotta italiana in mare di dirigere verso la squadra britannica (ne deriv\u00f2 poi l'infruttuosa battaglia di Capo Teulada).\nIl 19 maggio 1941, la \"Sirio\" part\u00ec dal Pireo di scorta ad un convoglio di 21 caicchi con a bordo 2331 militari tedeschi, che avrebbero dovuto raggiungere Creta per partecipare ai combattimenti in corso per l\u2019occupazione dell'isola. Tuttavia fu immobilizzata da una grave avaria all'elica di dritta e costretta a rientrare in porto, cos\u00ec come 7 dei caicchi. La nave guasta venne rimpiazzata dapprima dalla vecchia torpediniera \"Curtatone\", che salt\u00f2 su mine nel golfo di Atene prima di poter raggiungere il convoglio, e poi dalla torpediniera \"Lupo\", che nella notte tra il 21 ed il 22 maggio affront\u00f2 una preponderante formazione britannica nel tentativo di difendere il piccolo convoglio.\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm. Vennero inoltre imbarcati altri due lanciabombe di profondit\u00e0.\nIl 23 luglio 1941 la \"Sirio\" partecip\u00f2, insieme al rimorchiatore di soccorso \"Hercules\", alle operazioni di disincaglio della nave ospedale \"Gradisca\", aretatasi sei giorni prima su un banco di sabbia al largo di Capo Kara (Grecia).\nAlle 11:58 del 15 agosto il sommergibile britannico \"Thrasher\" attacc\u00f2 infruttuosamente con quattro siluri il piroscafo tedesco e posamine ausiliario \"Bulgaria\" (secondo altre fonti la motonave tedesca \"Ankara\"), che la \"Sirio\" stava scortando, in posizione 37\u00b036' N e 24\u00b003' N (al largo di Capo Sounion).\nIl 4 settembre dello stesso anno la torpediniera lasci\u00f2 il Pireo per scortare ai Dardanelli la pirocisterna \"Maya\" ed il piroscafo rumeno \"Balcik\", ma l'indomani, alle 7:45, la \"Maya\" venne colpita da un siluro lanciato dal sommergibile ellenico \"Perseus\" circa 6 miglia a sud di Tenedo. Dopo infruttuosi tentativi di rimorchio la \"Maya\" dovette essere finita a cannonate dalla stessa \"Sirio\", inabissandosi nel punto 39\u00b043' N e 25\u00b057' E.\nAlle 9:53 del 15 ottobre il sommergibile HMS \"Thunderbolt\" attacc\u00f2 con tre siluri, in posizione 37\u00b040' N e 23\u00b051' E, il convoglio \u2013 piroscafi tedeschi \"Burgas\" ed \"Arthemis\", navi cisterna \"Petrakis Nomikos\" (tedesca) e \"Torcello\" (italiana) \u2013 che la \"Sirio\" stava scortando insieme alla gemella \"Alcione\" ed al cacciatorpediniere \"Quintino Sella\": nessuno dei siluri and\u00f2 a segno, cos\u00ec come risult\u00f2 infruttuoso il lancio da parte della scorta di una decina di bombe di profondit\u00e0.\nIl 25 ottobre 1941, alle 13:18, il sommergibile britannico \"Triumph\" centr\u00f2 con due siluri (su tre lanciati) il piroscafo \"Monrosa\", che la \"Sirio\" ed il cacciatorpediniere \"Sella\" stavano scortando insieme al piroscafo \"Sant'Agata\" dal Pireo a Candia, provocandone l'affondamento in dodici minuti in posizione 37\u00b041' N e 23\u00b053' E (tra gli isolotti di Gaidaro e Phleva). La reazione delle navi italiane (cui si era aggiunta la torpediniera \"Libra\") danneggi\u00f2 il sommergibile attaccante.\nAlle 14:55 del 16 settembre 1942 la \"Sirio\" salp\u00f2 da Suda per scortare a Tobruk, unitamente alla gemella \"Lupo\", i trasporti \"Dora\" (con a bordo 192 tonnellate di rifornimenti), \"C. Fougier\" (carico di 1347 tonnellate di munizioni ed altri rifornimenti) e \"Nerucci\" (con a bordo 1019 tonnellate di benzina e 134 di altri materiali): il convoglio arriv\u00f2 a destinazione alle 10.15 del 18, dopo aver eluso un attacco da parte del sommergibile HMS \"Taku\" con obiettivo il \"Dora\" (il sommergibile britannico aveva infruttuosamente lanciato quattro siluri contro il mercantile alle 3.20 del 18, mentre si trovava in posizione 32\u00b029' N e 23\u00b034' E, circa 35 miglia a nordovest di Tobruk).\nIl 24 settembre la torpediniera, al comando del capitano di corvetta Bortone, lasci\u00f2 il Pireo per scortare a Tobruk, insieme al cacciatorpediniere \"da Recco\" ed alle torpediniere \"Lupo\" e \"Castore\", i piroscafi \"Menes\" (tedesco) ed \"Anna Maria Gualdi\" (italiano), cui poi si aggiunsero la nave cisterna \"Proserpina\" e le torpediniere \"Libra\" e \"Lira\". Il convoglio giunse a destinazione indenne dopo aver respinto un attacco aereo.\nAll'1:45 del 25 novembre la nave lasci\u00f2 Palermo per scortare a Biserta, insieme alla torpediniera di scorta \"Groppo\", un convoglio composto dai piroscafi \"Carlo Zeno\", \"Etruria\" e \"XXI Aprile\" e dalle motozattere \"MZ 705\" e \"MZ 756\". Alle 13.50 dello stesso giorno il sommergibile HMS \"Utmost\" attacc\u00f2 infruttuosamente il convoglio una quarantina di miglia a sudovest di Capo San Vito, venendo poi affondato (in posizione 38\u00b031' N e 12\u00b001' E) dalla reazione della \"Groppo\". Le navi del convoglio giunsero a destinazione a mezzogiorno del 26.\nAlle 14:30 del 30 novembre la \"Sirio\" salp\u00f2 da Napoli per scortare in Tunisia il convoglio \u00abB\u00bb (piroscafi \"Arlesiana\", \"Achille Lauro\", \"Campania\", \"Menes\" e \"Lisboa\") insieme alle torpediniere \"Pallade\", \"Groppo\" ed \"Orione\"; alla scorta furono successivamente aggregati anche la torpediniera \"Uragano\" (alle 17.10 del 1\u00ba dicembre) e la X Squadriglia Cacciatorpediniere (\"Maestrale\", \"Grecale\" ed \"Ascari\", aggiuntisi alle 19.35 dello stesso giorno), ma il convoglio fu comunque fatto rientrare alla notizia dell'uscita in mare della Forza Q britannica (incrociatori leggeri \"Aurora\", \"Sirius\" ed \"Argonaut\", cacciatorpediniere canadesi \"Quiberon\" e \"Quentin\"), che poi, nella notte del 2 dicembre, intercett\u00f2 e distrusse il convoglio \u00abH\u00bb, che invece era stato fatto proseguire.\nAlle 21:00 del 23 dicembre 1942 la \"Sirio\" lasci\u00f2 Palermo insieme alla gemella \"Perseo\" ed al cacciatorpediniere \"Lampo\" per scortare a Biserta le motonavi \"Viminale\" e \"Col di Lana\" ed il trasporto militare tedesco \"KT 2\". Alle dieci del 24 il sommergibile britannico \"P 48\" cerc\u00f2 di silurare il \"Viminale\" al largo di Capo Bon, senza riuscirvi, mentre la reazione della \"Perseo\" danneggi\u00f2 il sommergibile attaccante (poi affondato due giorni dopo dalla torpediniera \"Ardente\"). Il convoglio giunse a destinazione alle sette di sera dello stesso giorno.\nAlle 4:30 del 31 gennaio 1943 la torpediniera part\u00ec da Napoli di scorta, insieme alla gemella \"Clio\", alle moderne torpediniere di scorta \"Monsone\" ed \"Uragano\" ed al cacciatorpediniere \"Saetta\", ad un convoglio composto dalle moderne motonavi \"Alfredo Oriani\", \"Manzoni\" e \"Mario Roselli\". Dopo aver evitato un attacco da parte del sommergibile HMS \"Turbulent\" il 31 gennaio, il convoglio fece tappa a Palermo (dalle 17.45 del 1\u00ba febbraio alle 00.30 del 2) e ne ripart\u00ec poi per arrivare a Biserta alle tre del pomeriggio del 2 febbraio.\nAlle 5.30 del 3 febbraio 1943 la \"Sirio\" lasci\u00f2 Biserta per Napoli di scorta, insieme al cacciatorpediniere \"Saetta\" ed alle torpediniere \"Monsone\", \"Uragano\" e \"Clio\", alla grossa nave cisterna \"Thorsheimer\" in navigazione di rientro in Italia. La navigazione era ostacolata da foschia, mare forza 5 e vento di Maestrale forza 6, che provocavano rollio e scarrocciamento e rendevano difficoltoso il calcolo della posizione e l'uso di scandaglio ed ecogoniometro. Alle 9.38 di quello stesso giorno l\u2019\"Uragano\" urt\u00f2 una mina (posata dal posamine britannico \"Abdiel\"), che le asport\u00f2 la poppa, e rimase immobilizzata. Alle 9.40 \"Clio\" e \"Saetta\" si avvicinarono per fornire soccorso, ma otto minuti pi\u00f9 tardi quest'ultimo urt\u00f2 una mina ed affond\u00f2 spezzato in due in meno di un minuto, trascinando nella sua fine 170 uomini. Anche il tentativo di soccorso del \"Clio\" a mezzo imbarcazioni di bordo, avvenuto alle 9.51, risult\u00f2 infruttuoso, ed alle 10 il resto del convoglio ricevette l'ordine di proseguire, giungendo indenne a Napoli alle 12.50. Nell'affondamento di \"Uragano\" e \"Saetta\" scomparvero 284 uomini, mentre solo 54 poterono essere salvati.\nAlle 11:20 del 15 febbraio 1943 la \"Sirio\", al comando del capitano di corvetta Antonio Cuzzaniti, lasci\u00f2 Palermo insieme alla moderna torpediniera di scorta \"Monsone\", al vetusto cacciatorpediniere \"Augusto Riboty\" (che rientr\u00f2 poi, dopo circa otto ore, per avarie, venendo sostituito l'indomani mattina dalla torpediniera \"Clio\") ed alle moderne corvette \"Antilope\" e \"Gabbiano\", per scortare a Biserta un convoglio composto dai piroscafi \"Alcamo\", \"Frosinone\" e \"Chieti\" e dalla piccola motonave cisterna \"Labor\". Alle 23:30 la \"Monsone\" e la \"Gabbiano\" rilevarono con l'ecogoniometro il rumore prodotto da motori a scoppio a circa 3000 metri di distanza: si trattava delle unit\u00e0 britanniche \"MTB 77\", \"MTB 82\" ed \"MGB 61\", due motosiluranti ed una motocannoniera, che stavano manovrando per attaccare il convoglio. Le unit\u00e0 della scorta aprirono il fuoco con le proprie artiglierie, mentre quelle britanniche sparavano con le proprie mitragliere e, giunte a breve distanza, la \"MTB 77\" e la \"MTB 82\" lanciarono due siluri contro l\u2019\"Alcamo\", mancandolo. Poi le tre unit\u00e0, due delle quali danneggiate (la \"MTB 77\" colpita pi\u00f9 volte da schegge e con un ufficiale morto a bordo, la \"MTB 82\" raggiunta da un proiettile a poppa) ripiegarono, inseguite inutilmente da \"Sirio\" e \"Monsone\"; quando, alle quattro del mattino, tornarono per tentare un secondo attacco, vennero nuovamente respinte dal fuoco della \"Sirio\". Il convoglio, scampando anche ad alcuni attacchi aerei, arriv\u00f2 indenne a Biserta alle 23.45 del 16 febbraio.\nIl 12 marzo 1943 la \"Sirio\" era caposcorta di un convoglio in navigazione da Napoli a Tunisi, comprensivo, oltre che della scorta delle torpediniere \"Cigno\", \"Libra\" ed \"Orione\", delle corvette \"Cicogna\" e \"Persefone\" e dei cacciasommergibili \"VAS 231\" e \"VAS 232\", dei trasporti \"Caraibe\", \"Sterope\" ed \"Esterel\", quando \u2013 alle 22.19 \u2013 il convoglio venne attaccato dal sommergibile britannico \"Thunderbolt\", che silur\u00f2 danneggi\u00f2 gravemente l\u2019\"Esterel\" a due miglia da San Vito Lo Capo. Precedentemente un attacco di aerosiluranti Bristol Beaufort del 39\u00b0 Squadron (uno dei quali era stato abbattuto) aveva gi\u00e0 posto fuori uso la Sterope, che aveva dovuto essere rimorchiata a Palermo. Dopo un infruttuoso attacco da parte della Libra, l'indomani la \"Cicogna\" riusc\u00ec ad affondare il \"Thunderbolt\".\nAlle 22 del 14 marzo 1943 la \"Sirio\" lasci\u00f2 Biserta di scorta, insieme ad altre tre unit\u00e0 (la torpediniera \"Cigno\" e le corvette \"Cicogna\" e \"Persefone\"), ad un convoglio di cinque mercantili (\"Ethylene\", \"Labor\", \"Volta\", \"Teramo\", \"Forl\u00ec\") di rientro in Italia. Alle 12.11 del 17 marzo il convoglio, ridottosi alla sola motocisterna \"Labor\" ed al piroscafo \"Forl\u00ec\" scortati da \"Sirio\", \"Cigno\" e \"Persefone\", venne attaccato dal sommergibile britannico \"Trooper\" tra Palermo e Napoli: i siluri diretti contro la \"Labor\" non andarono a segno, mentre il \"Forl\u00ec\" venne colpito alle 12.20 e s'inabiss\u00f2 rapidamente in posizione 40\u00b011' N e 14\u00b023' E (18 miglia a sud di Capri e 23 ad ovest di Punta Licosa). Il resto del convoglio giunse a Napoli alle 16.30 dello stesso giorno.\nIl 22 marzo la torpediniera rimorchi\u00f2 il piroscafo tedesco \"Prasident Herrenschmidt\", che, in navigazione scortato dalla \"Sirio\", era stato colpito a poppa da un siluro lanciato dal sommergibile HMS \"Tribune\" in posizione 39\u00b014' N e 15\u00b059' E, una decina di miglia a nordovest di Capo Suvero.\nNell'estate 1943 la \"Sirio\" aveva base a Napoli ed era inquadrata nella I Squadriglia Torpediniere, con \"Aretusa\", \"Lince\", \"Sagittario\", \"Clio\" e \"Cassiopea\"). Dopo l'armistizio riusc\u00ec a raggiungere un porto sotto il controllo alleato.\nComandanti\nCapitano di corvetta Giovanni Dessy \"(nato ad Oristano il 21 giugno 1904)\" (agosto - dicembre 1940)\nCapitano di corvetta Romualdo Bertone \"(nato il 1 agosto 1907)\" (settembre 1942 - gennaio 1943)\nCapitano di corvetta Antonio Cuzzaniti \"(nato a La Spezia il 23 gennaio 1908)\" (gennaio - dicembre 1943)\nCobelligeranza.\nDopo la proclamazione dell'armistizio, il 19 settembre \"Sirio\" e \"Clio\", insieme alla motonave \"Probitas\", furono inviate a Santi Quaranta dove imbarcarono 1750 militari italiani, trasferendoli l'indomani a Brindisi.\nNel settembre 1943 \"Sirio\" e \"Clio\" parteciparono inoltre a missioni di evacuazione delle truppe italiane da Corf\u00f9.\nA met\u00e0 settembre le due torpediniere, su iniziativa ed al comando del contrammiraglio Giovanni Galati, lasciarono Brindisi stipate di rifornimenti (munizioni per cannoni e mitragliere, pezzi d'artiglieria, medicinali, bombe da mortaio, proiettili contraerei) destinati alla Divisione \u00abAcqui\u00bb, assediata dai tedeschi a Cefalonia. Quando tuttavia gli Alleati si accorsero della missione in corso, non autorizzata da essi, ingiunsero il rientro a Brindisi delle due unit\u00e0 senza che queste avessero raggiunto Cefalonia.\nNella sera del 22 settembre la \"Sirio\", insieme alla corvetta \"Sibilla\" ed ai trasporti \"Dubac\" e \"Salvore\", effettu\u00f2 una prima missione di evacuazione di truppe italiane da Santi Quaranta, imbarcando feriti e prigionieri fuggiti del 130\u00ba Reggimento della Divisione \u00abParma\u00bb.\nAlle dieci di sera del 24 settembre la \"Sirio\" venne inviata a Santi Quaranta per sostituire la vecchia torpediniera \"Stocco\", dirottata su Corf\u00f9 ed affondata da aerei tedeschi, nella scorta di un altro convoglio \u2013 piroscafo \"Dubac\" e motonavi \"Salvore\" e \"Probitas\", scortati dalla corvetta \"Sibilla\" \u2013 incaricato di evacuare soldati da quella localit\u00e0. Le unit\u00e0 trasportarono all'andata una ridotta quantit\u00e0 di viveri (5-6 tonnellate), mentre prima di ripartire (mattina del 25) imbarcarono 2700 militari della Divisione \u00abPerugia\u00bb. La \"Probitas\" non pot\u00e9 partire per un'avaria ai motori, e venne affondata nel pomeriggio da attacchi aerei. Durante il viaggio il convoglio venne attaccato da bombardieri tedeschi Junkers Ju 87 \"Stuka\": mentre la \"Sirio\", la \"Sibilla\" e la \"Salvore\" poterono evitare le bombe, il \"Dubac\" venne centrato da due o tre ordigni che massacrarono oltre 200 uomini e provocarono gravi danni alla nave, che inizi\u00f2 a sbandare sul lato sinistro. La \"Sirio\" si port\u00f2 sottobordo alla nave colpita (che pot\u00e9 poi portarsi all'incaglio un miglio a nord del faro di Otranto) e ne prese a bordo i feriti pi\u00f9 gravi per portarli a Brindisi (dove giunse con la tolda cosparsa di sangue).\nDurante la cobelligeranza (1943-1945) la torpediniera effettu\u00f2 missioni di scorta a naviglio mercantile alleato.\nIl 15 gennaio 1945 la nave venne incontro, al largo di Algeri, alla formazione navale costituita dall'incrociatore leggero \"Attilio Regolo\", i cacciatorpediniere \"Carabiniere\", \"Mitragliere\" e \"Fuciliere\" e la torpediniera \"Orsa\", che rientrava dalle Baleari dopo essere stata internata in seguito alle vicende armistiziali ed all'affondamento della corazzata \"Roma\", accompagnandola nella navigazione verso Taranto, dove le navi giunsero il 23 gennaio.\nServizio nella Marina Militare.\nNel dopoguerra l'unit\u00e0 fu tra le navi lasciate all'Italia dal trattato di pace e pass\u00f2 quindi alla Marina Militare. \nTra il 1951 ed il 1952 la \"Sirio\" venne riclassificata corvetta veloce e sottoposta a grandi lavori di ammodernamento, che comportarono l'eliminazione di 2 cannoni da 100/47\u00a0mm e dei 4 tubi lanciasiluri, nonch\u00e9 l'installazione di un lanciatore antisommergibile \u00abPorcospino\u00bb. In seguito all'ingresso dell'Italia nella NATO la nave ricevette inoltre (1953) la nuova sigla identificativa \"F 554\".\nLa nave prese parte ad esercitazioni insieme ad unit\u00e0 della NATO.\nNel 1958 la corvetta sub\u00ec la rimozione dell'ultimo cannone da 100\u00a0mm, imbarcando invece 2 mitragliere da 40/60\u00a0mm Mk 3.\nRadiata il 31 ottobre 1959, l'anziana \"Sirio\" venne avviata alla demolizione."}
{"id": "1940725", "revid": "93556", "url": "https://it.wikipedia.org/wiki?curid=1940725", "title": "Clio (torpediniera)", "text": "La Clio \u00e8 stata una torpediniera della Regia Marina e successivamente una corvetta della Marina Militare.\nStoria.\nDopo i collaudi ed un periodo di addestramento nel Tirreno settentrionale, la nave venne destinata alla Divisione Scuola Comando di Augusta ed oper\u00f2 lungo le coste siciliane in frequente attivit\u00e0 di addestramento. Tra i suoi primi comandanti vi fu il tenente di vascello Costantino Borsini, che mantenne il comando dell'unit\u00e0 sino al gennaio 1940.\n1940.\nAll'ingresso dell'Italia nella seconda guerra mondiale la nave faceva parte della XIII Squadriglia Torpediniere di base a Messina, che formava insieme alle gemelle \"Calipso\", \"Circe\" e \"Calliope\". Fu impiegata principalmente in attivit\u00e0 di scorta costiera in Nord Africa (sino a dopo la met\u00e0 del 1942), poi anche lungo le coste della Grecia, oltre che della Cirenaica. Svolse in tutto 118 missioni di scorta.\nAlle sette di sera del 16 giugno 1940 l'unit\u00e0 faceva parte di un rastrello antisom insieme alle gemelle \"Calliope\", \"Polluce\" e \"Circe\", quando quest'ultima avvist\u00f2 il periscopio di un sommergibile, dal quale poi partirono alcuni siluri: la \"Circe\", la \"Polluce\" e la \"Clio\", evitate le armi, iniziarono a gettare bombe di profondit\u00e0 sul punto dell'avvistamento finch\u00e9, al nono passaggio, emerse una grossa quantit\u00e0 di rottami. L'unit\u00e0 affondata era il sommergibile britannico \"Grampus\", che s'inabiss\u00f2 nel punto 37\u00b005' N e 17\u00b030' E (105 miglia a levante di Siracusa), senza superstiti tra i 59 membri dell'equipaggio.\nDal 29 al 31 luglio la \"Clio\" e le gemelle \"Centauro\", \"Circe\" e \"Climene\" scortarono da Napoli a Messina e quindi (con il rinforzo delle torpediniere \"Airone\", \"Alcione\", \"Ariel\" ed \"Aretusa\") a Bengasi, nell'ambito dell'operazione \u00abTrasporto Veloce Lento\u00bb, un convoglio formato dal trasporto truppe \"Marco Polo\" e dagli incrociatori ausiliari \"Citt\u00e0 di Palermo\" e \"Citt\u00e0 di Napoli\".\nUn'azione antisommergibile effettuata dalla \"Clio\" nel canale d'Otranto il 18 dicembre 1940 potrebbe essere la causa della scomparsa del sommergibile britannico \"Triton\", che tuttavia potrebbe anche essere saltato su mine o rimasto vittima di altre azioni antisom.\nIl 21 dicembre 1940 il convoglio che la \"Clio\" stava scortando nel canale di Sicilia, formato dai piroscafi \"Aquitania\" e \"Bainsizza\" e dalle motonavi \"Assiria\" e \"Rialto\", venne attaccato da aerosiluranti della Royal Air Force: insieme a quello che si scaten\u00f2 pressoch\u00e9 contemporaneamente contro il convoglio \u00ab\"Vega\"\u00bb, si tratt\u00f2 di uno dei primi attacchi di aerosiluranti ai danni dei convogli italiani. La reazione dell'unica unit\u00e0 di scorta, comunque, abbatt\u00e9 un aereo e costrinse gli altri a ritirarsi senza provocare danni.\n1941.\nAlle sei di sera del 7 gennaio 1941 la \"Clio\" e la gemella \"Castore\" lasciarono Tobruch per scortare a Bengasi i mercantili \"Edda\", \"Assiria\" e \"Fianona\". Alle 22:08 dello stesso giorno il sommergibile britannico \"Rover\" lanci\u00f2 quattro siluri contro l\u2019\"Edda\" in posizione 32\u00b013' N e 23\u00b040' E: la nave non fu colpita e nel contrattacco \"Clio\" e \"Castore\" danneggiarono con bombe di profondit\u00e0 l'unit\u00e0 nemica, che rimase poi fuori uso per 13 mesi per riparazioni a Malta. Il convoglio giunse a Bengasi alle undici di mattina del 9 gennaio.\nAlcune fonti attribuiscono all'azione della \"Clio\" del 7 gennaio 1941, quando la torpediniera ritenne di aver speronato ed affondato, al largo di Tobruk un'unit\u00e0 subacquea, l'affondamento del sommergibile franco-gollista \"Narval\". Il ritrovamento del relitto del \"Narval\", avvenuto nel 1957 al largo delle isole Kerkenna, fa tuttavia ritenere che questa unit\u00e0 sia in realt\u00e0 saltata su una mina il precedente 14 dicembre.\nDal 1\u00b0 al 3 marzo la nave, insieme alle torpediniere \"Pegaso\" ed \"Orione\", scort\u00f2 da Napoli a Tripoli un convoglio (piroscafi \"Amsterdam\", \"Castellon\", \"Maritza\" e \"Ruhr\") carico di rifornimenti per l'Afrika Korps. Il viaggio si svolse senza problemi.\nIl 10 marzo la \"Clio\" e la gemella \"Centauro\" partirono da Tripoli e vennero incontro a due convogli (trasporti \"Ankara\", \"Marburg\", \"Kybfels\" e \"Reichenfels\" scortati dai cacciatorpediniere \"Vivaldi\", \"da Noli\", \"Malocello\", \"Folgore\" e \"Lampo\"; motonavi \"Andrea Gritti\" e \"Sebastiano Venier\" scortate dalle torpediniere \"Alcione\", \"Pallade\" e \"Polluce\").\nIl 9 aprile 1941 la nave salp\u00f2 da Napoli per scortare a Tripoli, insieme al cacciatorpediniere \"Dardo\" ed alle vecchie torpediniere \"Papa\" e \"Cosenz\", le motonavi \"Andrea Gritti\", \"Sebastiano Venier\", \"Rialto\", \"Birmania\" e \"Barbarigo\"; il convoglio giunse a Tripoli senza problemi il giorno 11.\nNei giorni successivi al 16 aprile la torpediniera partecip\u00f2 con numerose altre unit\u00e0 alle operazioni di soccorso dei naufraghi del convoglio Tarigo, distrutto da cacciatorpediniere inglesi dopo un violento combattimento: su circa 3000 persone a bordo delle navi affondate, i superstiti risultarono essere in tutto 1248.\nIl 12 maggio la \"Clio\" part\u00ec da Tripoli di scorta, insieme ad \"Orione\" e \"Pegaso\" ed ai piroscafi \"Maddalena Odero\" e \"Nicol\u00f2 Odero\". Alle 20:30 dello stesso giorno, al largo della costa tripolina, la \"Pegaso\" bombard\u00f2 con cariche di profondit\u00e0 un sommergibile, vedendo poi emergere una grossa chiazza di nafta: in tale attacco potrebbe essere stato affondato il sommergibile britannico \"Undaunted\", che per\u00f2 potrebbe essere anche saltato su mine.\nIl 25 maggio la torpediniera partecip\u00f2 alle operazioni di salvataggio dei 1432 superstiti (su 2729 uomini a bordo) del trasporto truppe \"Conte Rosso\", silurato ed affondato dal sommergibile britannico \"Upholder\" a 10 miglia per 85\u00b0 da Capo Murro di Porco, mentre navigava in convoglio verso la Libia.\nIl giorno seguente la nave, insieme alle gemelle \"Calliope\", \"Circe\" e \"Perseo\", effettu\u00f2 una missione di posa di mine al largo di Malta.\nAlle 5:30 del 26 agosto la torpediniera part\u00ec da Napoli per scortare \u2013 insieme cacciatorpediniere \"Euro\" ed \"Oriani\" e torpediniere \"Orsa\", \"Procione\" e \"Pegaso\", quest'ultima aggiuntasi l'indomani dopo essere partita da Trapani \u2013 di un convoglio formato dai piroscafi \"Ernesto\" ed \"Aquitania\", dalla motonave \"Col di Lana\" e dalla nave cisterna \"Pozarica\", in navigazione da Napoli a Tripoli; lo stesso giorno, intorno alle sette del mattino, circa 7 miglia a nord di Trapani, il convoglio fu attaccato due volte dal sommergibile HMS \"Urge\", che manc\u00f2 la \"Pozarica\" ma danneggi\u00f2 l\u2019\"Aquitania\" (che dovette rientrare a Trapani assistito dall\u2019\"Orsa\"): la \"Clio\" reag\u00ec effettuando forti lanci di bombe di profondit\u00e0, ma non riusc\u00ec a danneggiare l\u2019\"Urge\". Le altre navi giunsero a destinazione il 29.\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm. Vennero inoltre imbarcati altri due lanciabombe di profondit\u00e0.\nAlle 17:40 del 13 dicembre la nave salp\u00f2 da Taranto insieme alle corazzate \"Littorio\" e \"Vittorio Veneto\", ai cacciatorpediniere \"Granatiere\", \"Bersagliere\", \"Fuciliere\" ed \"Alpino\" ed alla torpediniera \"Centauro\" (formazione poi rinforzata con l'invio dei cacciatorpediniere \"Vivaldi\", \"Malocello\", \"da Recco\", \"Da Noli\" e \"Zeno\") fungere da forza di copertura dell'operazione \u00abM 41\u00bb (tre convogli per la Libia composti da 6 mercantili, 5 cacciatorpediniere ed una torpediniera), che per\u00f2 fu funestata dagli attacchi sottomarini, che affondarono due trasporti (il \"Fabio Filzi\" ed il \"Carlo del Greco\") e danneggiarono seriamente \u2013 alle dieci di mattina del 14 dicembre, in posizione 37\u00b052' N e 15\u00b030' E \u2013 la corazzata \"Vittorio Veneto\". Il giorno seguente la \"Clio\" diede infruttuosamente la caccia al sommergibile britannico \"Urg\"e, autore del siluramento della \"Vittorio Veneto\".\n1942.\nAlle 16:40 del 27 settembre 1942 la motonave \"Francesco Barbaro\", che la \"Clio\" stava scortando da Brindisi a Bengasi insieme al cacciatorpediniere \"Lampo\" ed alla torpediniera \"Partenope\", venne silurata dal sommergibile britannico \"Umbra\" al largo di Cefalonia in posizione 37\u00b015' N e 19\u00b055' E (a 60 miglia per 275\u00b0 da Navarino): nonostante un tentativo di rimorchio, la motonave, in fiamme, colpita da un altro siluro dell\u2019\"Umbra\" alle 22:40, affond\u00f2 in seguito ad un'esplosione alle 4:41 del 28, nel punto 37\u00b015' N e 19\u00b055' E. La \"Clio\" cerc\u00f2 senza risultato di affondare l\u2019\"Umbra\".\nAlle otto di sera del 12 ottobre la nave salp\u00f2 da Brindisi di scorta, insieme al cacciatorpediniere \"Folgore\" e \"da Recco\" ed alla moderna torpediniera di scorta \"Ardito\", alla moderna motonave \"D'Annunzio\". Il convoglio si congiunse poi con un altro proveniente da Corf\u00f9 (torpediniera \"Partenope\" e cacciatorpediniere \"Lampo\" di scorta alla motonave \"Foscolo\") e giunse indenne in porto il 14, nonostante continui attacchi aerei che vennero respinti con il fuoco delle armi di bordo. La \"Clio\" e le altre unit\u00e0 della scorta ripartirono in giornata e scortarono poi le motonavi \"Sestriere\" e \"Ruhr\" in rotta di rientro, senza venire attaccati.\nIl 4 novembre l'unit\u00e0 part\u00ec da Napoli per fungere da scorta \u2013 insieme ai cacciatorpediniere \"Velite\", \"Maestrale\", \"Grecale\", \"Oriani\" e \"Gioberti\" ed alla torpediniera di scorta \"Animoso\" \u2013 alle motonavi \"Giulia\" e \"Chisone\" ed al piroscafo \"Veloce\", diretti a Tripoli: nonostante i diversi attacchi dal cielo, il convoglio fu uno degli ultimi a poter arrivare in Libia senza danni.\nAlle quattro del 10 novembre la \"Clio\" e la gemella \"Calliope\" lasciarono Trapani e si diressero a Napoli dove giunsero alle 18 del giorno stesso, dopo alcune esercitazioni di tiro e scoperta antisom.\nAlle otto e mezza del 15 novembre \"Clio\" e \"Calliope\" partirono da Palermo, con mare molto mosso, per scortare a Biserta il piroscafo tedesco \"Menes\" e la piccola nave cisterna \"Labor\": durante tale navigazione, alle 9:07 ed alle 10:48 del 16 novembre, i due trasporti vennero infruttuosamente attaccati dapprima dal sommergibile britannico \"Saracen\", con il lancio di tre siluri in posizione 37\u00b040' N e 10\u00b040' E (a nord del golfo di Tunisi) e poi dal sommergibile britannico \"Parthian\" con il lancio di tre siluri, in posizione 38\u00b003' N e 11\u00b051' E (a nordest di Marettimo), ma il problema maggiore rimase il mare tempestoso, che tra l'altro fece perdere alla \"Calliope\" il contatto con il convoglio riducendo la scorta alla sola \"Clio\". Il convoglio giunse comunque a destinazione alle 15:30 del giorno successivo.\nAlle 20 del 16 novembre la \"Clio\" ripart\u00ec da Biserta per scortare a Palermo l'incrociatore ausiliario \"Citt\u00e0 di Napoli\", dove le due navi giunsero alle 10:30 del giorno seguente dopo aver eluso, alle 7:30 del 17, un attacco da parte di un sommergibile sconosciuto.\nAlle dieci di sera del 1\u00ba dicembre la nave (al comando dell'ufficiale in seconda, tenente di vascello Vito Asaro, in quanto il comandante era malato) salp\u00f2 da Palermo per scortare a Biserta, insieme ai cacciatorpediniere \"da Recco\", \"Folgore\" e \"Camicia Nera\" ed alla torpediniera \"Procione\", il convoglio \u00abH\u00bb (trasporti truppe \"Aventino\" e \"Puccini\", trasporto militare tedesco \"KT 1\", traghetto \"Aspromonte\", con a bordo in tutto 1766 militari, 698\u00a0t di materiali, soprattutto munizioni, 32 automezzi, 4 carri armati, 12 pezzi d\u2019artiglieria). Mediante l'organizzazione Ultra la Royal Navy venne a sapere del convoglio e invi\u00f2 contro di esso la Forza Q (incrociatori leggeri , e , cacciatorpediniere e ). Alle 00:37 le navi britanniche intercettarono il convoglio \u00abH\u00bb e lo attaccarono presso il banco di Skerki (costa tunisina): nel violento scontro, che si protrasse per un'ora, furono affondati tutti i trasporti (tranne il \"Puccini\", irrimediabilmente danneggiato ed autoaffondato in un secondo tempo) ed il \"Folgore\" e gravemente danneggiato il \"Da Recco\". La \"Clio\", al momento dell'attacco, si trovava a fianco del convoglio, intenta ad assistere la motonave \"Puccini\", danneggiata poco prima, alle 00:15, in una collisione con l\u2019\"Aspromonte\" (era infatti stata ordinata una modifica della rotta, ma la \"Puccini\" non aveva ricevuto l'ordine): la torpediniera fu l'unica a non essere inviata al contrattacco, ricevendo invece l'ordine di restare con i mercantili e favorirne l'allontanamento. Mentre il resto della scorta andava al contrattacco subendo gravi perdite, la \"Clio\" cerc\u00f2 di coprire i mercantili con cortine fumogene, ma il provvedimento serv\u00ec a poco ed uno dopo l'altro i trasporti vennero tutti incendiati od affondati. All'1:21 anche la \"Clio\" venne presa di mira, dapprima con tiro illuminante e poi con quello battente: a quel punto l'unit\u00e0 cess\u00f2 l'emissione di cortine nebbiogene e, avvistate le vampe dei cannoni dell'unit\u00e0 attaccante, apr\u00ec il fuoco da 4500 metri con i cannoni poppieri da 100\u00a0mm, sparando quattro salve. La nave inglese attaccante a quel punto cess\u00f2 il fuoco, allontanandosi e gli illuminanti si spensero. Non vedendo pi\u00f9 le vampe, anche la \"Clio\" cess\u00f2 il fuoco e si pose quindi alla ricerca di naufraghi e di eventuali mercantili che fossero scampati alla distruzione. Ultimate le operazioni di soccorso, la nave rientr\u00f2 a Trapani alle dieci di sera di quello stesso giorno.\n1943.\nAlle 17 del 10 gennaio 1943 la \"Clio\" part\u00ec da Napoli per scortare a Biserta, insieme al cacciatorpediniere \"Camicia Nera\" ed alle torpediniere di scorta \"Ardente\" ed \"Ardito\", le moderne motonavi \"Mario Roselli\", \"Manzoni\" ed \"Alfredo Oriani\". Alle 11:10 del giorno seguente il sommergibile britannico \"Umbra\" attacc\u00f2 il convoglio lanciando un siluro una settantina di miglia a nord di Biserta, ma l'arma non and\u00f2 a segno ed il convoglio arriv\u00f2 in porto senza danni alle 18 dell'11 gennaio.\nAlle cinque del pomeriggio del 15 gennaio la torpediniera lasci\u00f2 Napoli, insieme alle moderne torpediniere di scorta \"Groppo\" ed \"Uragano\", di scorta alle moderne motonavi \"Emma\", con a bordo truppe ed un carico di rifornimenti che includevano 300 tonnellate di munizioni, ed \"Ankara\", dirette a Biserta con arrivo previsto per le dieci dell'indomani. Quando il convoglio si venne a trovare ad una decina di miglia da Ischia, alle 19:40, il sommergibile britannico \"Splendid\" attacc\u00f2 la formazione, colpendo l\u2019\"Emma\" con un siluro: la grossa unit\u00e0 rimase immobilizzata, alla deriva nel mare mosso da maestrale. La \"Clio\" si affianc\u00f2 al mercantile nel tentativo di portare aiuto, ma causa il mare mosso venne ripetutamente sbattuta contro la fiancata dell\u2019\"Emma\" sino a riportare seri danni, che la costrinsero a rientrare a Napoli. Quando il mattino dopo due rimorchiatori d'alto mare raggiunsero la motonave e si prepararono a rimorchiarla, lo \"Splendid\" colp\u00ec l\u2019\"Emma\" con un altro siluro: la nave esplose ed affond\u00f2 in posizione 40\u00b025' N e 13\u00b056' E, lasciando solo sette sopravvissuti su 350 uomini a bordo.\nAlle 4:30 del 31 gennaio la torpediniera part\u00ec da Napoli di scorta, insieme alla gemella \"Sirio\", alle moderne torpediniere di scorta \"Monsone\" ed \"Uragano\" ed al cacciatorpediniere \"Saetta\", ad un convoglio composto dalle moderne motonavi \"Alfredo Oriani\", \"Manzoni\" e \"Mario Roselli\". Dopo aver evitato un attacco da parte del sommergibile HMS \"Turbulent\" il 31 gennaio, il convoglio fece tappa a Palermo (dalle 17:45 del 1\u00ba febbraio alle 00:30 del 2) e ne ripart\u00ec poi per arrivare a Biserta alle tre del pomeriggio del 2 febbraio.\nAlle 5:30 del 3 febbraio la \"Clio\" lasci\u00f2 Biserta per Napoli di scorta, insieme a \"Saetta\", \"Sirio\", \"Monsone\" ed \"Uragano\", alla grossa nave cisterna \"Thorsheimer\" in navigazione di rientro in Italia. La navigazione era ostacolata da foschia, mare forza 5 e vento di Maestrale forza 6, che provocavano rollio e scarrocciamento e rendevano difficoltoso il calcolo della posizione e l'uso di scandaglio ed ecogoniometro. Alle 9:38 di quello stesso giorno l\u2019\"Uragano\" urt\u00f2 una mina (posata dal posamine britannico \"Abdiel\"), che le asport\u00f2 la poppa, e rimase immobilizzata. Alle 9:40 \"Clio\" e \"Saetta\" si avvicinarono per fornire soccorso, ma otto minuti pi\u00f9 tardi quest'ultimo urt\u00f2 una mina ed affond\u00f2 spezzato in due in meno di un minuto, trascinando nella sua fine 170 uomini. Alle 9:51 la \"Clio\" cerc\u00f2 di mettere a mare delle imbarcazioni per recuperare i naufraghi, ma il mare burrascoso rese tutto inutile: alle ore 10 il convoglio ricevette l'ordine di proseguire, giungendo poi indenne a Napoli alle 12:50. Nell'affondamento di \"Uragano\" e \"Saetta\" scomparvero 284 uomini, mentre solo 54 poterono essere salvati.\nNella mattina del 16 febbraio la \"Clio\", al comando del capitano di corvetta Carlo Brambilla, and\u00f2 a sostituire il vecchio cacciatorpediniere \"Augusto Riboty\", andato in avaria, nella scorta di un convoglio partito alle 11:20 del giorno precedente da Palermo e diretto a Biserta, composto dai piroscafi \"Frosinone\", \"Alcamo\" e \"Chieti\" e dalla piccola motocisterna \"Labor\", e scortato dalle torpediniere \"Sirio\" e \"Monsone\" e dalle corvette \"Antilope\" e \"Gabbiano\". Nelle ore precedenti il convoglio era stato attaccato due volte da motosiluranti inglesi, ma la scorta le aveva sempre respinte senza danni. Tutte le unit\u00e0 del convoglio arrivarono indenni a Biserta alle 23:45 del 16 febbraio.\nAlle 7:15 del 23 febbraio la torpediniera lasci\u00f2 Biserta di scorta alla motocisterna \"Labor\" ed al trasporto tedesco \"KT 2\", con destinazione Palermo. Dopo un infruttuoso attacco (che non fu nemmeno notato), lo stesso 23 febbraio, da parte del sommergibile HMS \"Splendid\" a nord di Capo San Vito, il convoglio giunse indenne a Palermo alle dieci del 24.\nIl 24 maggio 1943 la \"Clio\" rimorchi\u00f2 a Messina la grande e moderna motonave cisterna \"Carnaro\", che alle otto di quel giorno era stata silurata dal sommergibile polacco \"Dzik\" a 16 miglia per 091\u00b0 da Capo Spartivento Calabro durante la navigazione da Augusta a Messina, riportando gravi danni.\nIl 1\u00ba agosto 1943 la \"Clio\" prese base a Napoli, venendo inquadrata nella I Squadriglia Torpediniere (con \"Aretusa\", \"Lince\", \"Sirio\", \"Sagittario\" e \"Cassiopea\") della V Divisione navale, destinata a scorta al naviglio mercantile in acque italiane. Dopo l'armistizio riusc\u00ec a raggiungere un porto sotto il controllo alleato.\nLa cobelligeranza (1943-1945), il secondo dopoguerra ed il servizio nella Marina Militare.\nIl 6 settembre la \"Clio\" e la corvetta \"Urania\", scortando da Augusta a Taranto una nave cisterna britannica, furono le prime unit\u00e0 italiane a scortare naviglio alleato nel corso della cobelligeranza.\nNel settembre 1943 la \"Clio\" partecip\u00f2 inoltre all'evacuazione dei reparti italiani dall'Albania e dalla Grecia, nonch\u00e9 da Corf\u00f9. Svolse inoltre attivit\u00e0 di collegamento tra Brindisi e Taranto.\nIl 19 settembre la \"Clio\" e la \"Sirio\", insieme alla motonave \"Probitas\", furono inviate \u2013 dopo una tappa a Corf\u00f9\u00a0\u2013 a Santi Quaranta, dove imbarcarono 1750 militari italiani, trasferendoli l'indomani a Brindisi.\nA met\u00e0 settembre le due torpediniere, su iniziativa ed al comando del contrammiraglio Giovanni Galati, lasciarono Brindisi stipate di rifornimenti (munizioni per cannoni e mitragliere, pezzi d'artiglieria, medicinali, bombe da mortaio, proiettili contraerei) destinati alla Divisione \u00abAcqui\u00bb, assediata dai tedeschi a Cefalonia. Quando tuttavia gli Alleati si accorsero della missione in corso, non autorizzata da essi, ingiunsero il rientro a Brindisi delle due unit\u00e0 senza che queste avessero raggiunto Cefalonia.\nDurante la cobelligeranza (1943-1945) la nave venne impiegata in compiti di scorta al traffico per conto degli Alleati, tra Africa settentrionale, Malta e l'Italia.\nNell'immediato dopoguerra la nave fu usata per i collegamenti tra la Sardegna e la costa tirrenica italiana, trasportando personale e materiali, poi fu impiegata nell'addestramento operando, tra gennaio e febbraio 1947, per conto dell'Accademia Navale di Livorno.\nInquadrata poi nella III Squadriglia, la torpediniera venne impiegata ancora nell'addestramento insieme alle forze navali, prendendo parte a crociere ed esercitazioni NATO. Ebbe anche compiti di controllo della pesca.\nTra il 1951 ed il 1952 la \"Clio\" venne riclassificata corvetta veloce e sottoposta a grandi lavori di rimodernamento nell'arsenale di Taranto (durati circa sei mesi): vennero rimossi i quattro tubi lanciasiluri ed uno dei cannoni da 100/47\u00a0mm, mentre fu installato un lanciatore antisommergibile \u00abPorcospino\u00bb. In seguito all'ingresso dell'Italia nella NATO la nave ricevette inoltre (1953) la nuova sigla identificativa \"F 555\".\nIn seguito la nave torn\u00f2 a svolgere esercitazioni con le forze NATO, operando anche in acque straniere. Nel maggio 1956 entr\u00f2 a far parte del I Gruppo Forze Navali di riserva, subendo quindi una contrazione della propria attivit\u00e0.\nNel 1958 la \"Clio\" sub\u00ec ulteriori ammodernamenti, quali l'eliminazione dei due rimanenti pezzi da 100\u00a0mm, sostituiti con due mitragliere singole da 40/60\u00a0mm Mk 3.\nRadiata il 31 ottobre 1959, l'anziana unit\u00e0 venne quindi avviata alla demolizione."}
{"id": "1940726", "revid": "93556", "url": "https://it.wikipedia.org/wiki?curid=1940726", "title": "Aretusa (torpediniera)", "text": "L\u2019Aretusa \u00e8 stata una torpediniera della Regia Marina e successivamente una corvetta della Marina Militare.\nStoria.\nSubito dopo l'entrata in servizio fu assegnata alla 1\u00aa squadriglia torpediniere dipendente dalla Divisione Scuola Comando di Augusta; nel 1939 fu trasferita alla 12\u00aa squadriglia alle dipendenze del Comando Superiore della Marina di Libia.\nSeconda guerra mondiale.\nAll'ingresso dell'Italia nel secondo conflitto mondiale la nave faceva parte della I Squadriglia Torpediniere di base a Messina, che formava insieme alle gemelle \"Alcione\", \"Airone\" ed \"Ariel\". Oper\u00f2 in compiti di scorta convogli in Mar Egeo e da e per il Nordafrica.\nIl 29 luglio 1940, nell'ambito dell'operazione \u00abTrasporto Veloce Lento\u00bb, l\u2019\"Aretusa\" e le altre tre torpediniere della I Squadriglia vennero inviate a rafforzare la scorta \u2013 torpediniere \"Circe\", \"Clio\", \"Climene\" e \"Centauro\" della XIII Squadriglia\u00a0\u2013 di un convoglio composto dal piroscafo passeggeri \"Marco Polo\" e dagli incrociatori ausiliari \"Citt\u00e0 di Palermo\" e \"Citt\u00e0 di Napoli\", in navigazione da Napoli a Bengasi.\nNella notte tra il 5 ed il 6 settembre 1940 l\u2019\"Aretusa\" effettu\u00f2 la posa di uno sbarramento di 56 mine nelle acque della Valletta insieme alle gemelle \"Alcione\", \"Ariel\" ed \"Altair\".\nTra il 31 ottobre ed il 1\u00ba novembre dello stesso anno \"Andromeda\", \"Antares\", \"Altair\" ed \"Aretusa\" avrebbero dovuto appoggiare le \u00abForze Navali Speciali\u00bb nelle operazioni di sbarco a Corf\u00f9, ma tale sbarco venne cancellato poco dopo la partenza delle navi dalla base; le truppe imbarcate sulle unit\u00e0 da sbarco (due vetusti incrociatori, altrettanti anziani cacciatorpediniere, undici vecchie torpediniere, quattro incrociatori ausiliari, tre navi da sbarco e quattro MAS) vennero trasportate da queste a Valona.\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm. Vennero inoltre imbarcati altri due lanciabombe di profondit\u00e0.\nIl 2 gennaio l\u2019\"Aretusa\" salp\u00f2 da Valona per scortare a Durazzo i piroscafi \"Albano\" e \"Caterina\", ma alle 15.49 di quel giorno l\u2019\"Albano\" urt\u00f2 una mina e s'inabiss\u00f2 ad una decina di miglia da Durazzo; la torpediniera trasse in salvo 35 dei 40 uomini a bordo del piroscafo.\nIl 4 maggio \"Aretusa\", \"Altair\" e \"Antares\", insieme all'incrociatore ausiliario \"Barletta\", lasciarono Brindisi e scortarono il convoglio che sbarc\u00f2 il corpo di spedizione italiano ad Argostoli (Cefalonia).\nIl 22 luglio l\u2019\"Aretusa\" effettu\u00f2 un'azione antisommergibile il cui risultato non pot\u00e9 essere accertato.\nIl 29 novembre l\u2019\"Aretusa\" lasci\u00f2 Navarino per Bengasi scortando, insieme alla torpediniera \"Pegaso\", la nave cisterna \"Volturno\"; nel corso della stessa giornata la \"Volturno\" venne danneggiata dall'aviazione maltese e costretta a tornare in porto.\nNella notte tra il 13 ed il 14 dicembre l\u2019\"Aretusa\" e la gemella \"Lince\" furono inviate ad aggregarsi ai cacciatorpediniere \"Vivaldi\", \"da Noli\", \"Aviere\", \"Geniere\", \"Carabiniere\" e \"Camicia Nera\" nella scorta alla corazzata \"Vittorio Veneto\" durante la navigazione di ritorno verso Taranto, dopo il siluramento della nave da battaglia da parte di un sommergibile inglese durante l'operazione di traffico \u00abM 41\u00bb.\nAlle 15:00 del 3 gennaio 1942 l\u2019\"Aretusa\", nell'ambito dell'operazione \u00abM 43\u00bb, salp\u00f2 da Taranto per scortare a Tripoli, insieme alle torpediniere \"Castore\", \"Orsa\" ed \"Antares\", la moderna motonave \"Monviso\" e la grande motonave cisterna \"Giulio Giordani\", in quella che sarebbe stata l'ultima missione operativa della corazzata \"Giulio Cesare\"; il convoglio giunse indenne a destinazione il 5 gennaio.\nIl 31 gennaio la torpediniera comp\u00ec una nuova azione antisom, senza tuttavia poterne verificare gli esiti.\nIl 5 febbraio l'unit\u00e0, insieme alla torpediniera \"Orsa\", diede la caccia ad un sommergibile che aveva infruttuosamente attaccato, al largo di Capo San Vito, la motocisterna \"Rondine\".\nIl 7-9 marzo la torpediniera avrebbe dovuto far parte della scorta di tre convogli per la Libia nell'ambito dell'operazione \u00abV 5\u00bb, ma venne rimpiazzata dal cacciatorpediniere \"Scirocco\".\nIl 12 marzo l\u2019\"Aretusa\" diede caccia ad un sommergibile, ma non fu possibile constatarne i risultati.\nIl 23 giugno dello stesso anno l\u2019\"Aretusa\" e l\u2019\"Antares\" rilevarono il cacciatorpediniere \"Turbine\" e la torpediniera \"Partenope\" nella scorta alla motonave \"Mario Roselli\" che, danneggiata da aerosiluranti mentre era in rotta per Bengasi, rientrava a Taranto a rimorchio della torpediniera \"Orsa\" ed assistita dai rimorchiatori \"Gagliardo\", \"Pluto\", \"Fauna\" e \"Portoferraio\".\nIl 17 ottobre la nave salp\u00f2 da Brindisi di scorta, insieme alla torpediniera \"Orsa\", alla motonave \"Monginevro\"; il convoglio si un\u00ec poi alla motonave \"Ankara\" che viaggiava scortata dai cacciatorpediniere \"Aviere\", \"Geniere\" e \"Camicia Nera\", mentre l'indomani la scorta venne rinforzata con l'invio di un altro cacciatorpediniere, l\u2019\"Alpino\". Verso la fine della navigazione il convoglio si divise: mentre le altre navi dirigevano per Bengasi, \"Alpino\", \"Ankara\", \"Orsa\" ed \"Aretusa\" raggiunsero Tobruk, dopo aver superato indenni due attacchi di aerosiluranti.\nIl 30 novembre, alle undici di sera, lasci\u00f2 Napoli per scortare a Tripoli, insieme alle torpediniere \"Lupo\", \"Ardito\" e \"Sagittario\", il convoglio \u00abC\u00bb, formato dai piroscafi \"Chisone\", \"Veloce\" e \"Devoli\". Intorno alle otto di sera del 2 dicembre il convoglio fu attaccato da quattro aerosiluranti Fairey Albacore dell'821\u00b0 ed 828\u00b0 Squadron di Malta: l\u2019\"Aretusa\" distrusse con il proprio armamento uno degli aerosiluranti, ed anche il piroscafo \"Veloce\" riusc\u00ec con le proprie mitragliere ad abbattere un velivolo, ma alle 20.15 fu colpito da un siluro che lo incendi\u00f2. La torpediniera \"Lupo\" rimase sul posto per fornire assistenza, mentre il resto del convoglio prosegu\u00ec verso la propria destinazione. Tra le 23.30 e la mezzanotte \"Lupo\" e \"Veloce\" furono attaccati dalla Forza K britannica ed affondati dopo un impari combattimento. Il resto del convoglio giunse a Tripoli alle sette di sera del 3 dicembre.\nIl 13 aprile 1943, durante un bombardamento aereo, l\"Aretusa\" fu centrata e gravemente danneggiata da bombe di aerei presso Favignana, sulle cui coste fu portata ad incagliarsi; recuperata fu rimorchiata a Palermo per le necessarie riparazioni.\nDopo lunghe riparazioni, la nave torn\u00f2 operativa il 1\u00ba agosto 1943, con base a Napoli ed inquadrata con \"Sirio\", \"Lince\", \"Sagittario\", \"Clio\" e \"Cassiopea\" nella 1\u00aa squadriglia torpediniere dipendente dalla 5\u00aa Divisione Navale.\nComandanti\nTenente di vascello Mario Castelli Della Vinca (nato a Bologna il 21 luglio 1908) \nCapitano di corvetta Roberto Guidotti (nato il 26 dicembre 1910)\nCobelligeranza.\nDopo l'armistizio riusc\u00ec a raggiungere un porto sotto il controllo alleato.\nNell'autunno del 1943 l'unit\u00e0 prese parte alle operazioni di evacuazione delle truppe italiane rimaste bloccate nei Balcani.\nDurante la cobelligeranza (1943-1945) l\u2019\"Aretusa\" fu inoltre impiegata in missioni di scorta convogli per conto degli Alleati.\nServizio nella Marina Militare.\nNel dopoguerra l'unit\u00e0 fu tra le navi lasciate all'Italia dal trattato di pace e venne quindi incorporata nella Marina Militare e inquadrata nella 3\u00aa squadriglia torpediniere alle dipendenze del Comando Superiore delle siluranti.\nDal dicembre 1952 l\u2019\"Aretusa\" venne sottoposta per circa 10 mesi ad importanti lavori di ammodernamento e cambio dell'armamento al termine dei quali venne riclassificata corvetta veloce: vennero rimossi i quattro tubi lanciasiluri ed uno dei cannoni da 100/47\u00a0mm, mentre fu installato un lanciatore antisommergibile \u00abPorcospino\u00bb. In seguito all'ingresso dell'Italia nella NATO la nave ricevette inoltre (1953) la nuova sigla identificativa \"F 556\".\nLa nave prese parte ad esercitazioni con le forze NATO.\nNel 1958 l\u2019\"Aretusa\" sub\u00ec ulteriori ammodernamenti, quali l'eliminazione dei due rimanenti pezzi da 100\u00a0mm, sostituiti con 2 mitragliere singole da 40/60\u00a0mm Mk 3.\nRadiata il 1\u00ba agosto 1958, l'unit\u00e0 venne quindi avviata alla demolizione.\nCollegamenti esterni.\nSezione Torpediniere Sottosezione Torpediniere Classe Spica Serie Alcione (1936-1941)"}
{"id": "1940742", "revid": "287204", "url": "https://it.wikipedia.org/wiki?curid=1940742", "title": "Chamarajanagar", "text": " \nChamarajanagar \u00e8 una citt\u00e0 dell'India di 60.810 abitanti, capoluogo del distretto di Chamarajanagar, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 55' 0 N e 76\u00b0 57' 0 E e ha un'altitudine di 661 .\nSociet\u00e0.\nEvoluzione demografica.\nAl censimento del 2001 la popolazione di Chamarajanagar assommava a 60.810 persone, delle quali 30.802 maschi e 30.008 femmine. I bambini di et\u00e0 inferiore o uguale ai sei anni assommavano a 7.005, dei quali 3.573 maschi e 3.432 femmine. Infine, coloro che erano in grado di saper almeno leggere e scrivere erano 36.277, dei quali 20.121 maschi e 16.156 femmine."}
{"id": "1940754", "revid": "1245083", "url": "https://it.wikipedia.org/wiki?curid=1940754", "title": "Vesuvio (A 5329)", "text": ""}
{"id": "1940757", "revid": "339392", "url": "https://it.wikipedia.org/wiki?curid=1940757", "title": "XIII Paralimpiade", "text": ""}
{"id": "1940760", "revid": "122943855", "url": "https://it.wikipedia.org/wiki?curid=1940760", "title": "Rogazioni", "text": "Le rogazioni sono, nel cattolicesimo, processioni propiziatorie sulla buona riuscita delle seminagioni, arricchite di preghiere e atti di penitenza. Hanno la finalit\u00e0 di attirare la benedizione divina sull'acqua, il lavoro dell'uomo e i frutti della terra.Si distinguono in \"maggiori\" nella giornata del 25 aprile e \"minori\" nei tre giorni che precedono la festa dell'Ascensione nel rito romano (otto giorni nel rito ambrosiano). \nRogazioni dopo il Concilio Vaticano II.\nIl formulario delle cos\u00ec dette Rogazioni, prima dell'ultima riforma liturgica era contenuto nei Rituali e, per quanto riguarda i canti relativi ala celebrazione, nel \"Liber Usualis\" dove il rimando era sempre alla pagina \"\"In Litaniis majoribus et minoribus\" e alla \"Missa de Rogationibus\"\". L'ultima riforma liturgica ha pubblicato il Rituale in volumi separati e nel De Benedictionibus (la cui \"editio typica\" del 1984, approvata da papa Giovanni Paolo II e giunta nel 2013 alla sua terza \"reimpressio)\" non troviamo traccia delle Rogazioni.\nPur essendosi affievolita la tradizione, nel 1992 la Conferenza Episcopale Italiana nella sua edizione in lingua corrente del Benedizionale, prevede, in appendice, \"alcuni suggerimenti e adattamenti riguardanti occasioni di particolare rilievo nella vita della comunit\u00e0 ecclesiale\". Nella Appendice I, \"in forza di consuetudini radicate in vari ambienti e circostanze di vita, sono inseriti alcuni formulari che intendono rispondere alle direttive della Conferenza Episcopale gi\u00e0 date nel Messale Romano in italiano (p. LX) e a specifiche istanze delle comunit\u00e0\".\n\u00c8 il numero 1820 di questo libro liturgico, a funzione di praenotanda alla celebrazione, a spiegare il senso teologico e quando celebrarle: \nRogazioni minori.\nSi tengono nei tre giorni precedenti la festa dell'Ascensione.\nL'usanza ha origini molto antiche e risale a un evento accaduto nella Gallia Lugdunense nel V secolo. Nell'anno 474 si abbatterono nel Delfinato varie calamit\u00e0 naturali e un terremoto. Mamerto, vescovo di Vienne (poi proclamato santo) chiese ai suoi fedeli di avviare un triduo di preghiera e di digiuno e stabil\u00ec di celebrare solenni e pubbliche processioni verso alcune chiese della diocesi. I tre giorni di penitenza si conclusero il giorno dell'Ascensione.\nQuesta \"proposta\" di preghiera che il vescovo fece alla popolazione venne chiamata \u00abrogazione\u00bb, dal latino \"rogatio\", usato nell'antica Roma per indicare una proposta di legge nata dal popolo.\nLa processione.\nLe processioni delle Rogazioni minori si svolgevano per tre mattine consecutive, nei giorni antecedenti la festa dell'Ascensione: luned\u00ec, marted\u00ec e mercoled\u00ec (in quanto l'Ascensione cade sempre di gioved\u00ec). Il percorso, che prendeva inizio gi\u00e0 alle 5-6 del mattino e si poteva snodare per diversi chilometri, era studiato in modo che tutto il territorio della parrocchia potesse, sia pure a distanza, essere visto.\nIl punto di partenza era sempre la chiesa parrocchiale, ma ogni giorno veniva seguito un percorso differente, che giungeva fino ad un punto prestabilito, un luogo significativo del territorio della parrocchia (spesso segnalato da una santella o capitello), in mezzo ai campi.\nIn testa al corteo stavano le Confraternite maschili (ad esempio i disciplini) con le loro insegne, seguiva quindi il clero (chierici, seminaristi, diaconi e sacerdoti). Dietro, le donne, i bambini e in fondo gli uomini. Il sacerdote (che indossava paramenti viola) presiedeva il rito. Non si accendeva il cero pasquale.\nDurante il cammino si recitava una preghiera di gruppo: il sacerdote intonava le Litanie dei santi; non appena si giungeva nei punti prestabiliti, la processione si fermava, il chierico alzava la croce e, rivolgendosi ai punti cardinali, recitava le invocazioni delle litanie: \"A fulgure et tempestate\", \"A peste, fame et bello\", ecc. a cui la popolazione rispondeva \"Libera nos Domine\".\nIl sacerdote concludeva la celebrazione proclamando gli \"oremus\" finali previsti dalle Litanie dei Santi e dalla \"Messa delle Rogazioni\" (nella quale non si recita n\u00e9 il \"Gloria\" n\u00e9 il \"Credo\").\nLa \"Missa de Rogationibus\".\nDopo la processione, pure alla fine degli altri oremus particolari, si celebra la Messa delle Rogazioni come votiva di II classe. Se questa fosse impedita, si celebra quella del giorno che la sostituisce e si considera come parte integrante dell'intera celebrazione. Litanie e Messa costituiscono una tutt'uno tanto che pu\u00f2 essere celebrata una sola \"Missa de Rogationibus\" al giorno. Prima della celebrazione della Messa, in questo caso, si omettono le preghiere ai piedi dell'altare. \nIl proprio della Missa \u00e8 cos\u00ec composto:\nRogazioni maggiori.\nSi tengono il 25 aprile.\nLe rogazioni maggiori hanno un'origine ancora pi\u00f9 antica. Si rifanno a una ricorrenza pagana, le \"Ambarvalia\". I riti dell'Ambarvalia comprendevano processioni fatte allo scopo di propiziare il buon esito dell'annata agraria. Nel corso della processione si elevavano preghiere alla dea Cerere.\nL'ambarvale pi\u00f9 importante era quella che si teneva nel giorno del calendario corrispondente al 25 aprile. Tale pratica idolatrica cess\u00f2 quando fu trasformata in rito cristiano da papa Liberio (325-366). Ancora alla fine del secolo, per\u00f2, la celebrazione era radicata nella popolazione pagana: emblematico fu il martirio dei missionari della Val di Non, a Sanzeno, il 29 maggio 397, che tentarono di dissuadere le genti locali dal praticare riti sacrilegi.\nNel 511 il concilio di Orleans o Aurielianense (era allora papa Simmaco) consolid\u00f2 la pratica svolta a Vienne, introducendo per\u00f2 una modifica: venne aggiunta l'astensione al lavoro, anche per servi e ancelle, per incrementare il numero dei partecipanti e dedicare totalmente tre giorni alla preghiera e al digiuno.\nAlla fine del VI secolo, durante il papato di san Gregorio Magno, la Chiesa cristianizz\u00f2 definitivamente queste processioni pagane. Gregorio stesso, nel suo \"Sacramentario\", defin\u00ec questo rito \"Litania maggiore\" (\"Litania quae maior appellatur\"). In seguito venne effettuata la distinzione che conosciamo oggi tra le \"Litanie maggiori\", recitate il giorno di San Marco, il 25 aprile, e \"Litanie minori\", acclamate in processione il luned\u00ec, il marted\u00ec e il mercoled\u00ec prima della festa dell'Ascensione.\nIn Francia il rito fu riconosciuto e approvato anche dagli imperatori Carlo Magno e Carlo il Calvo.\nNella citt\u00e0 di Roma il rito fu introdotto da papa Leone III, nell'anno 816; ben presto l'uso fu esteso a tutta la cristianit\u00e0. Da quel momento in poi, le rogazioni divennero una pratica diffusa in tutte le parrocchie, con le stesse finalit\u00e0 penitenziali, allo scopo di chiedere la protezione divina sul lavoro dei campi, sia per tenere lontane le calamit\u00e0 naturali che potessero nuocere alle colture (ghiacciate invernali, alluvioni/siccit\u00e0), sia per garantire un raccolto sufficiente a sfamare le famiglie. A fianco del rito, si svilupp\u00f2 nelle campagne una tradizione che dura ancora oggi: i contadini fabbricavano delle croci con i rami potati delle culture che venivano adornate con rametti d'olivo pasquale benedetto. Poi venivano piantate nei campi per proteggerli dalle calamit\u00e0 naturali."}
{"id": "1940761", "revid": "4175", "url": "https://it.wikipedia.org/wiki?curid=1940761", "title": "Comitati Olimpici Nazionali d'Oceania", "text": "L'associazione dei Comitati Olimpici Nazionali d'Oceania (\"Oceania National Olympic Committees\" (\"ONOC\") in inglese o \"Comit\u00e9 national olympique d'Oc\u00e9anie\" in francese) \u00e8 un'associazione internazionale che riunisce i 17 Comitati Olimpici Nazionali d'Oceania riconosciuti dal Comitato Olimpico Internazionale (CIO).\nPaesi membri.\nNella seguente tabella sono riportati i comitati facenti parte dell'organizzazione con l'anno della fondazione e l'anno di riconoscimento ufficiale da parte del CIO nel caso in cui non corrisponda con il primo."}
{"id": "1940766", "revid": "287204", "url": "https://it.wikipedia.org/wiki?curid=1940766", "title": "Chickmagalur", "text": " \nChickmagalur (o Chikmagalur) \u00e8 una citt\u00e0 dell'India di 101.022 abitanti, capoluogo del distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 19' 0 N e 75\u00b0 46' 60 E e ha un'altitudine di 1.036 .\nSociet\u00e0.\nEvoluzione demografica.\nAl censimento del 2001 la popolazione di Chickmagalur assommava a 101.022 persone, delle quali 51.611 maschi e 49.411 femmine. I bambini di et\u00e0 inferiore o uguale ai sei anni assommavano a 11.118, dei quali 5.661 maschi e 5.457 femmine. Infine, coloro che erano in grado di saper almeno leggere e scrivere erano 77.455, dei quali 41.419 maschi e 36.036 femmine."}
{"id": "1940774", "revid": "767487", "url": "https://it.wikipedia.org/wiki?curid=1940774", "title": "Can I Put You On", "text": "Can I Put You On \u00e8 un brano composto e interpretato dall'artista britannico Elton John. Il testo \u00e8 di Bernie Taupin.\n\u00c8 una delle tracce di spicco dell'album Friends Soundtrack; i brani presenti in questo album sono comunque tutti di ottimo livello. Questa, pur mettendo in evidenza elaborati arrangiamenti (come, per esempio, 'Michelle's Song') dell'arrangiatore britannico Paul Buckmaster, si presenta come un brano decisamente ritmato: alla batteria \u00e8 presente Nigel Olsson, al basso Dee Murray e alla chitarra Caleb Quaye (avrebbero formato essi la Elton John Band, se Quaye non avesse deciso di unirsi agli \"Hookfoot\").\n\"Can I Put You On\" \u00e8 anche uno dei pezzi pi\u00f9 lunghi di \"Friends\".\nRaramente eseguito live, \u00e8 tuttavia presente nell'album 17-11-70."}
{"id": "1940775", "revid": "154893", "url": "https://it.wikipedia.org/wiki?curid=1940775", "title": "Salviettone", "text": ""}
{"id": "1940781", "revid": "767487", "url": "https://it.wikipedia.org/wiki?curid=1940781", "title": "Kinski Paganini", "text": "Kinski Paganini \u00e8 un film del 1989 diretto da Klaus Kinski. \u00c8 il suo unico film da regista e il suo ultimo film come attore.\nTrama.\nIl 12 dicembre 1834, durante un concerto alla corte dei Duchi di Parma, Niccol\u00f2 Paganini ripercorre il suo passato e predice il suo tragico avvenire. Mentre le musiche del virtuoso inondano il teatro, il genio rivive la sua vita dannata, le sue passioni (il denaro e soprattutto le donne, forse ancora prima della musica stessa, con le quali ebbe un rapporto violento e che gli procurarono problemi con la giustizia) e la relazione con la cantante Antonia Bianchi, dalla quale nacque Achille, il figlio che am\u00f2 come forse nessun altro.\nColonna sonora.\nLe musiche del film sono eseguite e dirette da Salvatore Accardo."}
{"id": "1940785", "revid": "31886", "url": "https://it.wikipedia.org/wiki?curid=1940785", "title": "Friends (Elton John)", "text": "Friends \u00e8 una canzone scritta ed interpretata da Elton John; il testo \u00e8 di Bernie Taupin.\n\u00c8 la prima traccia e la title track dell'album \"Friends\", colonna sonora dell'omonimo film; fu l'unica ad uscire come singolo, raggiungendo la 34\u00aa posizione nella classifica statunitense.\nSi presenta come una canzone breve, ma decisamente melodica ed orchestrata; il punto centrale del testo di Taupin \u00e8 l'amicizia, ricalcando il film dal quale la colonna sonora ha preso il nome. Nel pezzo suonano Dee Murray (al basso), Nigel Olsson (alla batteria) e Caleb Quaye (alla chitarra), mentre gli arrangiamenti sono opera di Paul Buckmaster."}
{"id": "1940787", "revid": "33921", "url": "https://it.wikipedia.org/wiki?curid=1940787", "title": "Angelo Rovelli", "text": "Raggiunse la massima notoriet\u00e0 negli anni settanta quando fu proprietario del gruppo chimico SIR - Societ\u00e0 Italiana Resine. Emerso in pieno miracolo economico, Rovelli \u00e8 stato uno dei pi\u00f9 discussi e controversi imprenditori della Prima Repubblica.\nBiografia.\nGli inizi.\nFiglio di un direttore di una fabbrica tessile di Olgiate Olona, si laure\u00f2 in Ingegneria al Politecnico di Milano e fu anche un discreto bobbista, tanto da gareggiare nel bob a quattro ai Giochi olimpici di Sankt Moritz 1948, dove termin\u00f2 la gara all'undicesimo posto finale pilotando la slitta di \"Italia 2\". Giovanissimo impiant\u00f2 nel paese natale un'officina meccanica, che con gli anni si specializz\u00f2 nella produzione di macchine per impianti industriali; attraverso tale attivit\u00e0 entr\u00f2 in rapporti con l'industria chimica, alla quale forniva pompe ed impianti meccanici.\nGli anni della S.I.R..\nNel 1948 Rovelli acquis\u00ec l'azienda lombarda SIR - Societ\u00e0 Italiana Resine, specializzata nella produzione di resine fenoliche. Sotto la gestione di Rovelli, la SIR accrebbe di molto la sua importanza, fino a diventare negli anni settanta il terzo gruppo chimico italiano (dopo Eni e Montedison), con 13\u00a0000 dipendenti nel 1975. Le risorse per tale crescita derivarono soprattutto dai finanziamenti agevolati per lo sviluppo industriale, concessi dallo stato attraverso gli istituti di credito speciale IMI e ICIPU. Rovelli invest\u00ec in particolare in Sardegna, dove la SIR realizz\u00f2 il polo petrolchimico di Porto Torres, ed in Calabria.\nLa lotta per la concessione dei finanziamenti, subordinati alla concessione di \"pareri di conformit\u00e0\" da parte del CIPE, port\u00f2 Rovelli a scontrarsi con gli interessi di Eni e Montedison, in una \u00abguerra chimica\u00bb combattuta anche sulla carta stampata (Rovelli fu proprietario dal 1967 dei quotidiani La Nuova Sardegna e L'Unione Sarda) e sul piano politico: negli anni settanta Rovelli era dipinto come politicamente vicino a Giulio Andreotti, a Giovanni Leone e Giacomo Mancini.\nL'esilio in Svizzera e gli ultimi anni.\nDopo il crac della SIR, Rovelli si auto esili\u00f2 in Svizzera, convinto di essere stato vittima di un complotto ordito dalla massoneria. Mor\u00ec a Zurigo a 73 anni il 30 dicembre 1990 per arresto cardiaco durante un controllo medico in ospedale. \nAltri interessi.\nSportivo nato e frequentatore assiduo delle sale da ballo, Angelo Rovelli viene ricordato anche per il suo carattere energico ed esuberante. Oltre al suo passato semi-professionistico come bobbista, Rovelli era ache un appassionato di corse automobilistiche, cimentandosi egli stesso come pilota in gare nazionali come il Gran premio di Bari e le Mille Miglia. Ebbe modo anche di mettersi alla prova nelle gare di go-karts. Nel 1967 insieme ad Angelo Moratti ed alcune altre imprese industriali sarde acquis\u00ec la quota di controllo del Cagliari, garantendo i finanziamenti necessari per trattenere in Sardegna Gigi Riva e costruire cos\u00ec la squadra che nel 1970 avrebbe vinto lo scudetto.\nVita privata.\nAngelo Rovelli era sposato con l'ex attrice milanese Primarosa Battistella dal 1954 fino alla sua morte, dalla quale ebbe quattro figli.\nProcedimenti giudiziari.\nNel 1979, non riuscendo a fare fronte alla difficile situazione finanziaria della SIR, Rovelli cedette la propriet\u00e0 dell'azienda ad un consorzio bancario incaricato del salvataggio; in questa fase, il mancato rispetto (secondo Rovelli) di un accordo tra l'imprenditore e l'IMI diede origine al caso giudiziario IMI-SIR. Rovelli fece causa all'Imi nel 1982, quando si era gi\u00e0 trasferito con la famiglia in Svizzera, pur mantenendo in Italia la propriet\u00e0 di alcune aziende ed immobili.\nNel novembre del 1990 arriv\u00f2 la sentenza del tribunale di Roma che diede ragione a Rovelli ed ai suoi eredi, condannando l'IMI a versare un risarcimento di circa 800 miliardi di lire. Nino Rovelli mor\u00ec poco tempo dopo, il 30 dicembre 1990. Indagini successive dimostreranno come la \"famiglia Rovelli compr\u00f2 la sentenza decisiva a suon di bustarelle\". Nel 2006 la Corte di Cassazione conferma l'impianto accusatorio e la corruzione dei giudici del processo IMI-SIR, nel frattempo riunito al processo per il Lodo Mondadori, condannando fra gli altri gli avvocati dei Rovelli: Cesare Previti, Attilio Pacifico e Giovanni Acampora.\nL'eredit\u00e0.\nFallita la SIR nel 1981 Rovelli fece causa all'IMI. La causa, vinta nel 1994 dopo la morte dell'imprenditore, fece ottenere alla famiglia Rovelli un risarcimento miliardario. In seguito si riscontr\u00f2 il forte utilizzo di tangenti da parte dei Rovelli per ottenere un esito positivo della sentenza. Il risarcimento dello stato, corrispondente a circa mezzo miliardo di euro odierni, non venne mai rimborsato dalla famiglia Rovelli e se ne perse subito traccia poich\u00e9 tale denaro venne repentinamente trasferito in conti esteri. La storia del \u00ab\"tesoro di Rovelli\"\u00bb \u00e8 tornata alla ribalta nel 2017 grazie ai Paradise Papers, con i quali si \u00e8 riusciti ad individuare quel denaro nelle isole Cook."}
{"id": "1940790", "revid": "36426", "url": "https://it.wikipedia.org/wiki?curid=1940790", "title": "Tempio del Divo Adriano", "text": ""}
{"id": "1940795", "revid": "135491", "url": "https://it.wikipedia.org/wiki?curid=1940795", "title": "Incubi e Deliri", "text": ""}
{"id": "1940799", "revid": "287204", "url": "https://it.wikipedia.org/wiki?curid=1940799", "title": "Chikballapur", "text": " \nChikballapur \u00e8 una citt\u00e0 dell'India di 54.938 abitanti, capoluogo del distretto di Chikballapur, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 13\u00b0 26' 3 N e 77\u00b0 43' 27 E e ha un'altitudine di 915 . \nSociet\u00e0.\nEvoluzione demografica.\nAl censimento del 2001 la popolazione di Chikballapur assommava a 54.938 persone, delle quali 27.957 maschi e 26.981 femmine. I bambini di et\u00e0 inferiore o uguale ai sei anni assommavano a 6.104, dei quali 3.086 maschi e 3.018 femmine. Infine, coloro che erano in grado di saper almeno leggere e scrivere erano 31.142, dei quali 17.040 maschi e 14.102 femmine."}
{"id": "1940802", "revid": "15756", "url": "https://it.wikipedia.org/wiki?curid=1940802", "title": "Abel Posse", "text": "Biografia e opere.\nStudia diritto presso l'Universit\u00e0 di Buenos Aires, dove si laurea nel 1958. Trasferitosi nel 1959 a Parigi, completa la propria formazione presso La Sorbona, dove si dedicher\u00e0 agli studi di materie letterarie. Entrato nel 1965 in carriera diplomatica, dopo aver ricoperto incarichi di responsabilit\u00e0 a Mosca e Gerusalemme, viene nominato prima console generale a Venezia (1973), poi ambasciatore a Praga, Lima ed infine a Madrid, dove risiede attualmente.\nAttivit\u00e0 letteraria e giornalistica.\nEsordisce nel 1968 con il romanzo \"Los bogavantes\", che ottiene lusinghieri riconoscimenti da parte della critica (4\u00ba posto al \"Premio Planeta\") e del pubblico. Seguiranno: \"Daim\u00e1n\", grande affresco storico dell'America ispanica e \"I cani del paradiso\", con cui vince il Premio R\u00f3mulo Gallegos, fra i pi\u00f9 prestigiosi riconoscimenti letterari in America latina. Della sua produzione pi\u00f9 recente segnaliamo \"Los Cuadernos de Praga\" tradotti e pubblicati anche in Italia sotto il nome di \"Diari di Praga\" e incentrati sulla figura del Che Guevara. Di un certo rilievo \u00e8 anche la sua attivit\u00e0 di giornalista. Fin dagli anni settanta \u00e8 infatti collaboratore del quotidiano spagnolo \"El Pa\u00eds\" e del giornale argentino \"La Naci\u00f3n\"."}
{"id": "1940806", "revid": "287204", "url": "https://it.wikipedia.org/wiki?curid=1940806", "title": "Chitradurga", "text": "Chitradurga \u00e8 una citt\u00e0 dell'India di 122.594 abitanti, capoluogo del distretto di Chitradurga, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 13' 60 N e 76\u00b0 24' 0 E e ha un'altitudine di 731 .\nSociet\u00e0.\nEvoluzione demografica.\nAl censimento del 2001 la popolazione di Chitradurga assommava a 122.594 persone, delle quali 62.811 maschi e 59.783 femmine. I bambini di et\u00e0 inferiore o uguale ai sei anni assommavano a 13.604, dei quali 6.975 maschi e 6.629 femmine. Infine, coloro che erano in grado di saper almeno leggere e scrivere erano 93.060, dei quali 50.300 maschi e 42.760 femmine.\nStoria.\nPosta in posizione strategica, ai piedi di una serie di colli, Chitradurga fu un importante avamposto dell'impero Vijayanagara. In seguito nei secoli XVII e XVIII fu la capitale di un piccolo regno locale, controllato dalla stirpe dei \"Beda\". Nel 1799 fu occupata da Haider Ali e successivamente dagli inglesi.\nLuoghi di interesse.\nForte di Chitradurga.\nPosto su una collina che domina la citt\u00e0, il forte ha possenti mura costituite da enormi blocchi di granito; vi si accede tramite tre porte. Nel cortile interno vi sono alcuni piccolo templi ind\u00f9 ed una serie di porte cerimoniali costruite dalla dinastia \"Beda\".\nIl principale tempio \u00e8 il \"Sampige Siddheshvara\", dove venivano incoronati i re locali.\nSempre nel forte si trovano le rovine dei granai reali in pietra ed argilla, alcune residenze nobiliari ed un grande pozzo.\nTempio di Ucchalingamma.\nTempio ind\u00f9 del secolo XVII."}
{"id": "1940811", "revid": "287204", "url": "https://it.wikipedia.org/wiki?curid=1940811", "title": "Davanagere", "text": " \nDavanagere \u00e8 una citt\u00e0 dell'India di 363.780 abitanti, capoluogo del distretto di Davanagere, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 28' 0 N e 75\u00b0 55' 0 E e ha un'altitudine di 604 .\nSociet\u00e0.\nEvoluzione demografica.\nAl censimento del 2001 la popolazione di Davanagere assommava a 363.780 persone, delle quali 187.603 maschi e 176.177 femmine. I bambini di et\u00e0 inferiore o uguale ai sei anni assommavano a 43.607, dei quali 22.462 maschi e 21.145 femmine. Infine, coloro che erano in grado di saper almeno leggere e scrivere erano 252.049, dei quali 139.319 maschi e 112.730 femmine."}
{"id": "1940815", "revid": "287204", "url": "https://it.wikipedia.org/wiki?curid=1940815", "title": "Alfred Lacroix", "text": "Primi anni.\nLaureatosi molto presto in geologia, allievo di Ferdinand Fouqu\u00e9 (di cui spos\u00f2 la figlia), diresse la sezione di Mineralogia del Museo nazionale di storia naturale di Parigi. Si applic\u00f2 dunque con successo allo studio minerario delle colonie francesi d'oltreoceano, elencando e classificando tutti i generi di rocce (lave e rocce effusive su tutte).\nMartinica, 1902: la svolta.\nL'8 maggio 1902, il Monte Pel\u00e9e nella Martinica settentrionale ebbe una spaventosa eruzione, che in pochi secondi rase al suolo la vicina citt\u00e0 di Saint-Pierre causando oltre 30.000 vittime. Il governo francese invi\u00f2 sul posto una spedizione scientifica per studiare le cause del disastro, e tra gli studiosi coinvolti c'era anche Lacroix. Questo viaggio (giugno - agosto) e quello successivo (ottobre 1902 - fine 1903) segnarono la svolta fondamentale della vita e della carriera del geologo, che dall'esperienza trasse la monumentale opera \"La Montagne Pel\u00e9e et ses \u00e9ruptions\" (Parigi, 1904), correlata da una vasta sezione fotografica, in cui studiava dettagliatamente la geologia della zona e la catastrofica eruzione. Lacroix fu testimone oculare di molte nubi ardenti e della formazione della cosiddetta \"Torre\" (o \"Spina\") \"di Pel\u00e9e\", raccolse importanti campioni di lava ed ascolt\u00f2 il racconto dei pochissimi sopravvissuti alla catastrofe, onde poter prendere provvedimenti (insieme al collega americano Thomas A. Jaggar) \"affinch\u00e9 mai pi\u00f9 i vulcani devastassero una citt\u00e0\".\nLa \"Classificazione Lacroix\".\nBasandosi prevalentemente sull'esperienza diretta, Lacroix propose la classificazione dei diversi tipi di eruzioni vulcaniche, aggiornando o migliorando alcune preesistenti (tra cui una di Mercalli). Questa classificazione, che in suo onore \u00e8 chiamata \"Classificazione Lacroix\", \u00e8 unanimemente considerata ancor oggi la migliore, ed \u00e8 cos\u00ec suddivisa:\nLe eruzioni sono caratterizzate da abbondanti, ma tranquille, emissioni di lava basaltica molto fluida, generalmente attraverso fratture o coni di scorie che producono spettacolari fontane di fuoco liquido. Tali eruzioni costruiscono edifici vulcanici a scudo o domi lavici piatti, e prendono il nome dall'isola Hawaii e dai suoi vulcani attivi.\nLe eruzioni avvengono con frequenze regolari e sono di intensit\u00e0 moderata (il rischio di una violenta esplosione capita raramente); la lava tende a solidificarsi presto nella parte sommitale del cono, creando cos\u00ec degli edifici vulcanici assai scoscesi, mentre l'emissione di vapore e gas \u00e8 praticamente continua. Prendono il nome dall'isola di Stromboli nell'arcipelago delle Eolie, che per la sua continua attivit\u00e0 \u00e8 detto \"il faro del Mediterraneo\".\nLe eruzioni di questo tipo producono lava altamente viscosa, che tende spesso ad ostruire il cratere impedendo la via di fuga dei gas. Se il tappo di lava \u00e8 molto spesso, si verificano forti esplosioni che fanno saltare la parte superiore del cono, originando enormi nubi eruttive a forma di fungo o pino, oltre a colate laviche su tutti i fianchi del vulcano. Tali eruzioni prendono il nome dall'isola di Vulcano, ma sono pi\u00f9 tipiche del Vesuvio, per cui ad esse \u00e8 stato anche coniato il termine di \"eruzioni Pliniane\" (dal nome di Plinio il Vecchio e Plinio il Giovane, testimoni dell'eruzione del 79 d.C.)\nLe eruzioni di quaesto tipo sono fortemente esplosive e caratterizzate da lave ad altissima viscosit\u00e0. Il tappo di lava che occlude il cratere non riesce a venir demolito dai gas, che quindi, assai surriscaldati (con temperature tra gli 800 e i 1020 gradi), si aprono una via laterale alla base o sui fianchi del cono vulcanico, generando nubi ardenti che rimangono sempre a contatto col suolo ed inceneriscono qualunque cosa trovino sul loro passaggio nel giro di pochi istanti. Tali eruzioni prendono il nome dal Monte Pel\u00e9e nella Martinica, la cui eruzione del 1902 \u00e8 l'esempio perfetto del pi\u00f9 pericoloso di tutti i cicli vulcanici.\nA questi tipi di eruzioni, altri vulcanologi aggiunsero pi\u00f9 tardi il:\nLe eruzioni di questo tipo, che prendono il nome dall'omonima isola, sono quelle che producono il maggior numero di lava, che viene prodotta da enormi fessure (lunghe anche parecchi km) e che occupa a volte intere regioni, generando immense nubi eruttive che possono oscurare l'atmosfera. Unico esempio di tale attivit\u00e0 in epoca storica \u00e8 l'eruzione del monte Laki del 1783, che ebbe luogo da una frattura lunga 25 km e le cui ceneri avvolsero l'intero pianeta, causando una carestia globale.\nLe eruzioni di questo tipo si verificano esclusivamente in mare, in acque poco profonde, e sono dunque caratterizzate da esplosioni freatiche, cio\u00e8 dall'interazione tra l'acqua ed il magma, che d\u00e0 luogo ad abbondantissime emissioni di vapore. Prende il nome dall'isola di Surtsey, emersa al largo dell'Islanda sudoccidentale nel novembre 1963.\nGrazie al lavoro svolto in Martinica, Lacroix pot\u00e9 essere eletto segretario della prestigiosa Accademia delle Scienze di Parigi. Pass\u00f2 gli ultimi anni della sua vita a pubblicare numerosissimi (circa 700!) tra libri, trattati e monografie."}
{"id": "1940824", "revid": "1842072", "url": "https://it.wikipedia.org/wiki?curid=1940824", "title": "CMD FD", "text": "CMD FD indica una linea di unit\u00e0 a dischi floppy per gli home computer a 8 bit della Commodore. Come supporto di memorizzazione sono usati dei floppy disk da 3\u00bd\" che garantiscono una capacit\u00e0 di memorizzazione nettamente superiore a quella dei floppy disk drive prodotti da Commodore.\nCaratteristiche.\nOltre alla maggiore capacit\u00e0 di meomorizzazione dei dati, la serie offre altre caratteristiche non presenti nel commodore 1581.\nModelli famosi.\nCome paragone il Commodore 1581 supporta solo 800 KB di dati su floppy disk, \"double-sided\", \"double-density,\" sempre da 3\u00bd\"."}
{"id": "1940826", "revid": "38120", "url": "https://it.wikipedia.org/wiki?curid=1940826", "title": "Il Re del terrore", "text": ""}
{"id": "1940828", "revid": "287204", "url": "https://it.wikipedia.org/wiki?curid=1940828", "title": "Gadag-Betageri", "text": "Gadag-Betageri \u00e8 una citt\u00e0 dell'India di 171.647 abitanti, capoluogo del distretto di Gadag, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su). \u00c8 formata dalla storica citt\u00e0 di \"Gadag\" e dalla pi\u00f9 recente \"Betageri\", unite a formare un'unica amministrazione.\nGeografia fisica.\nLa citt\u00e0 \u00e8 situata a 15\u00b0 25' 0 N e 75\u00b0 37' 0 E e ha un'altitudine di 662 .\nSociet\u00e0.\nEvoluzione demografica.\nAl censimento del 2001 la popolazione di Gadag-Betageri assommava a 154.849 persone, delle quali 78.672 maschi e 76.177 femmine. I bambini di et\u00e0 inferiore o uguale ai sei anni assommavano a 18.771, dei quali 9.611 maschi e 9.160 femmine. Infine, coloro che erano in grado di saper almeno leggere e scrivere erano 110.311, dei quali 61.779 maschi e 48.532 femmine.\nLuoghi d'interesse.\nTempio Trikuteshvara.\nIl \"Tempio Trikuteshvara\", con i suoi tre santuari dedicati a Shiva, Brahm\u0101 e S\u016brya, \u00e8 uno dei maggiori esempi della tarda et\u00e0 chalukya (XI - XII secolo)."}
{"id": "1940835", "revid": "712828", "url": "https://it.wikipedia.org/wiki?curid=1940835", "title": "Shelly-Ann Fraser-Pryce", "text": "In carriera si \u00e8 laureata due volte campionessa olimpica ( e ) e quattro volte campionessa mondiale (, , e ) dei 100 metri piani, nonch\u00e9 campionessa mondiale dei 200 metri piani a Mosca 2013.\n\u00c8 stata la prima donna a detenere contemporaneamente il titolo olimpico e mondiale dei 100 m, nonch\u00e9 la prima atleta giamaicana a vincere una medaglia d'oro sui 100 metri piani nella storia dei Giochi olimpici. \u00c8 la terza atleta pi\u00f9 veloce di sempre sui 100 m piani, con il tempo di 10\"60 stabilito il 26 agosto 2021 a Losanna.\nBiografia.\nCresciuta a Kingston, Giamaica, Shelly-Ann Fraser si allena col gruppo di lavoro di Asafa Powell, l'MVP Track &amp; Field Club. Emerge a livello nazionale nel 2008, concludendo al secondo posto con 10\"85 la prova dei 100 m ai campionati nazionali giamaicani, scendendo per la prima volta in carriera sotto gli 11\" e conquistando cos\u00ec la partecipazione ai Giochi olimpici di Pechino.\n2008: Il trionfo olimpico a Pechino.\nA Pechino supera facilmente il primo turno dei 100 m, vincendo la sua batteria in 11\"35, e successivamente i quarti di finale terminando per prima la sua serie con il tempo di 11\"06. Nella propria semifinale sopravanza le statunitensi Muna Lee e Lauryn Williams, vincendo in 11\" netti e garantendosi l'accesso in finale ed una corsia centrale.\nLa finale \u00e8 dominata dalla Fraser, che conquista l'oro con il tempo di 10\"78, suo nuovo primato personale, con ben 20 centesimi di distacco dalle connazionali Sherone Simpson e Kerron Stewart che completano, a pari merito al secondo posto, un podio totalmente giamaicano. Con il tempo ottenuto nella finale dei 100 m Shelly-Ann Fraser stabilisce la decima miglior prestazione di sempre sulla distanza, nonch\u00e9 il secondo miglior tempo mai corso da un'atleta giamaicana, preceduta soltanto da Merlene Ottey con il tempo di 10\"74 ottenuto a Milano nel 1996.\nInsieme alle connazionali Sheri-Ann Brooks, Aleen Bailey e Veronica Campbell, la Fraser prende parte alla semifinale della staffetta 4\u00d7100 metri, prova che vede le giamaicane, alla luce delle grandi prestazioni individuali, tra le favorite per la conquista del titolo olimpico. La semifinale \u00e8 vinta dalle quattro staffettiste giamaicane davanti a Russia, Germania e Cina, con il tempo di 42\"24, miglior riscontro cronometrico tra tutte le nazionali presenti in semifinale. Nella finalissima Sheri-Ann Brooks e Aleen Bailey sono sostituite da Sherone Simpson e Kerron Stewart, medaglie d'argento della prova individuale, ma la squadra giamaicane non conclude la gara a causa di un errore nella fase del passaggio del testimone.\nIl 14 settembre dello stesso anno alla World Athletics Final organizzata dalla IAAF la Fraser conferma la sua grande stagione vincendo i 100 m e realizzando un ottimo 10\"94.\n2009: Il titolo mondiale a Berlino.\nNel giugno del 2009 la Fraser conquista il suo primo titolo giamaicano dei 100 m, vincendo la gara in 10\"88, miglior tempo mondiale stagionale, con un forte vento contrario di -1,5\u00a0m/s. La vittoria sui 100 m ai campionati nazionali le garantisce la qualificazione ai Mondiali di Berlino, dove si presenta come una delle favorite a salire sul podio.\nA Berlino supera agilmente le batterie ed i quarti vincendo le sue serie rispettivamente in 11\"41 e 11\"02. In semifinale conclude la gara con il tempo di 10\"79, suo primato personale stagionale e tempo che le permette di qualificarsi con il miglior tempo alla finale. A qualche ora di distanza vince la finale dei 100 metri, sfruttando un'ottima partenza e concludendo in 10\"73 davanti alla connazionale Kerron Stewart. Il tempo ottenuto dalla Fraser \u00e8 anche il nuovo record nazionale giamaicano e la proietta al terzo posto tra le donne pi\u00f9 veloce di sempre alla pari con la francese Christine Arron.\nIl 22 agosto ottiene la sua seconda medaglia d'oro durante la rassegna mondiale di Berlino, vincendo con la staffetta 4\u00d7100 metri (composta da Simone Facey, dalla stessa Fraser, Aleen Bailey e Kerron Stewart), con il tempo di 42\"06 davanti alle rappresentative di Bahamas e Germania.\nIl 12 settembre alla World Athletics Final di Salonicco termina la prova dei 100 metri al secondo posto in 10\"89, preceduta dalla statunitense Carmelita Jeter che vince con il tempo di 10\"67.\nIl 22 febbraio 2010 Shelly-Ann Fraser viene nominata \"Goodwill Ambassador\" da parte dell'UNICEF, prima personalit\u00e0 giamaicana a ricoprire questo ruolo..\nIl 3 luglio si classifica seconda nella gara dei 100 metri del Prefontaine Classic, sesta tappa della Diamond League; il tempo realizzato, 10\"82, rappresenta per la Fraser la miglior prestazione dell'anno. Qualche giorno dopo \u00e8 attesa al meeting Athletissima di Losanna, dove tuttavia non si presenta alla partenza. Nelle ore successive viene comunicato da Bruce James, presidente dell'MVP, il club di appartenenza della Fraser, che la campionessa olimpica e mondiale \u00e8 risultata positiva ad un test anti-doping effettuato dopo il meeting di Shanghai del 23 maggio. La positivit\u00e0 sarebbe stata causata da un farmaco utilizzato per curare un problema ad un dente e di cui sarebbe stata omessa la comunicazione alla IAAF.\n2011: Mondiali di Taegu.\nNel 2011 non partecipa ai trials giamaicani, usufruendo della \"wild card\", che permette ai campioni mondiali dell'edizione precedente di partecipare alla gara a cui hanno vinto pur senza superare le selezioni o registrare il tempo minimo necessario.\nAi Mondiali di Taegu Fraser non prender\u00e0 parte alle batterie iniziali (che prenderanno il nome di \"turni preliminari\") come tutte le altre professioniste per scelta della IAAF, avendo cos\u00ec il vantaggio di correre una volta in meno. Nella sua prima batteria di qualificazione arriva seconda dietro la nigeriana Blessing Okagbare per 3 centesimi di secondo, stabilendo il quarto miglior tempo di tutti. La semifinale la vince invece in 11\"03 (vento -1,4\u00a0m/s), stavolta secondo miglior tempo, a solo un centesimo da Carmelita Jeter, campionessa statunitense e sua principale rivale.\nIn finale la giamaicana riesce come suo solito ad effettuare la partenza migliore e a lottare per l'oro fino a 70-80 metri dal traguardo, tuttavia nell'ultimo tratto viene superata da ben tre atlete: Carmelita Jeter, che vince in 10\"90, Veronica Campbell-Brown (10\"97) e Kelly-Ann Baptiste (10\"98), con 10\"99 Fraser sfiora il terzo posto, rimanendo a sorpresa fuori dal podio per un solo centesimo di secondo. La gara, danneggiata da un forte vento contrario di 1,4\u00a0m/s \u00e8 anche caratterizzata dagli alti tempi di reazione, a causa della nuova regola sulla falsa partenza in vigore dal 2010, che impone la squalifica immediata al/alla primo/a atleta che la effettua; Fraser risulter\u00e0 in parte danneggiata da questa regola, infatti in finale partir\u00e0 con 0,174 di tempo di reazione, non dei peggiori ma comunque alto e seppur facendo una gara pi\u00f9 veloce della terza classificata Baptiste (che partir\u00e0 con 0,151) non riuscir\u00e0 a tenerla dietro fino alla fine proprio a causa del ritardo; se fosse partita come lei sarebbe arrivata addirittura seconda.\n2012: l'oro olimpico di Londra.\nIl 29 giugno 2012 a Kingston stabilisce con 10\"70 il record giamaicano dei 100 m piani; il risultato la pone al quarto posto tra le donne pi\u00f9 veloci di sempre, preceduta dalle sole Florence Griffith-Joyner, Carmelita Jeter e Marion Jones.\nAi Giochi olimpici di si riprende lo scettro sui 100 m piani, battendo con 10\"75 Carmelita Jeter (10\"78) e Veronica Campbell-Brown (10\"81). La vittoria \u00e8 forse anche dovuta a un maggiore allenamento sulla fase lanciata, Fraser infatti prende parte per la prima volta alla finale dei 200 m piani, in cui con 22\"09 arriva seconda dietro Allyson Felix (21\"88).\n2021.\nIl 5 giugno 2021, a Kingston, in Giamaica, \u00e8 diventata la seconda velocista pi\u00f9 veloce della storia sui 100 m piani, fermando il cronometro a 10\"63 (vento +1,3 m/s), a distanza di quasi 33 anni dal miglior tempo della statunitense Florence Griffith-Joyner."}
{"id": "1940840", "revid": "124838336", "url": "https://it.wikipedia.org/wiki?curid=1940840", "title": "Lilium candidum", "text": "Il giglio candido (Lilium candidum ) \u00e8 una pianta bulbosa appartenente alla famiglia delle Liliacee.\nDescrizione.\nForma i bulbi al livello del suolo, fa una rosata di foglie alla base d'inverno, che poi muoiono in estate. Il fusto ha molte foglie e di solito raggiunge il 1,2 m di altezza, anche se a volte arriva fino ai 2 m, cresce a fine primavera e fiorisce i suoi fiori (particolarmente profumati) in estate, per questo deve stare esposto al sole. I fiori sono di colore bianco che tende al giallo alla base dei petali.\nDistribuzione e habitat.\nIl suo areale si estende dalla penisola balcanica, attraverso le isole dell'Egeo e la Turchia, sino al Medio Oriente.\nAvversit\u00e0.\n\u00c8 suscettibile alle malattie dei normali gigli e del \"Botrytis cinerea\" un fungo parassita.\nNell'arte e nell'araldica.\nI dipinti della Beata Vergine Maria la mostrano solitamente con questo fiore, che essendo simbolo di purezza e castit\u00e0, \u00e8 diventato il simbolo di Maria, a volte nei dipinti che raffigurano l'Annunciazione \u00e8 l'arcangelo Gabriele che glielo porge. Appare anche nell'iconografia di Sant'Antonio da Padova, che viene raffigurato con questo giglio in mano a simboleggiare la purezza del corpo e dell'anima.\nIn araldica, il giglio candido era il simbolo della monarchia francese, originariamente infatti era il simbolo araldico della dinastia capetingia ma poi \u00e8 stato adottato da tutte le successive case regnanti da esse discese. Viene detto infatti \"giglio di San Luigi\" proprio perch\u00e9 \u00e8 presente nell'iconografia dell'unico re della dinastia capetingia proclamato santo, Luigi IX di Francia, che considerava i tre petali simbolo della fede, della saggezza e della cavalleria, tuttavia dal XIV secolo i tre petali saranno considerato in Francia il simbolo della Trinit\u00e0. Come simbolo dei Borbone, \u00e8 entrato anche nell'araldica di altri regni, come ad esempio nella bandiera del Regno delle Due Sicilie o nella bandiera spagnola (oltre che ovviamente nel suo stemma) dove \u00e8 tutt'oggi presente.\n\u00c8 presente anche nella bandiera provinciale del Qu\u00e9bec, fondato dai francesi nell'ambito della Nuova Francia ed ora parte del Canada francese."}
{"id": "1940842", "revid": "110157", "url": "https://it.wikipedia.org/wiki?curid=1940842", "title": "Monte Herbert", "text": "Il Monte Herbert \u00e8 uno stratovulcano che costituisce interamente l'omonima isola appartenente all'Arcipelago delle Aleutine. Il vulcano, di cui non si riportano eruzioni storiche, \u00e8 formato da un'ampia caldera.\nCollegamenti esterni.\nAlaska Volcano Observatory, USGS"}
{"id": "1940846", "revid": "287204", "url": "https://it.wikipedia.org/wiki?curid=1940846", "title": "Hassan (citt\u00e0)", "text": " \nHassan \u00e8 una citt\u00e0 dell'India di 117.386 abitanti, capoluogo del distretto di Hassan, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 0' 20 N e 76\u00b0 5' 58 E e ha un'altitudine di 971 .\nSociet\u00e0.\nEvoluzione demografica.\nAl censimento del 2001 la popolazione di Hassan assommava a 117.386 persone, delle quali 60.225 maschi e 57.161 femmine. I bambini di et\u00e0 inferiore o uguale ai sei anni assommavano a 12.166, dei quali 6.242 maschi e 5.924 femmine. Infine, coloro che erano in grado di saper almeno leggere e scrivere erano 92.218, dei quali 49.276 maschi e 42.942 femmine."}
{"id": "1940847", "revid": "6923", "url": "https://it.wikipedia.org/wiki?curid=1940847", "title": "Dimmi cosa succede sulla terra", "text": "Dimmi cosa succede sulla terra \u00e8 il sedicesimo album in studio di Pino Daniele, pubblicato il 12 marzo 1997. Oltre ai singoli \"Che male c'\u00e8\", \"Dubbi non ho\" e \"Amici come prima\", l'album contiene anche \"Scirocco d'Africa\", brano cantato in duetto con Giorgia,\"The Desert in My Head\", che vede la partecipazione di Noa e \"Canto do mar\" con il conterraneo Raiz.\nSuccesso.\n\"Dimmi cosa succede sulla terra\" \u00e8 stato il 2\u00ba disco pi\u00f9 venduto dell'anno. A distanza di un solo giorno dalla sua pubblicazione, il disco ha debuttato al secondo posto della classifica FIMI, per poi raggiungere la prima posizione durante la sua seconda settimana di permanenza.\nSecondo i dati raccolti dalla rivista \"Musica e dischi\", il disco ha venduto oltre 900.000 copie in Italia durante il 1997.\nIn occasione del Premio Italiano della Musica 1998, l'album ha ricevuto una nomination come Disco italiano dell'anno, mentre il brano \"Che male c'\u00e8\", in esso contenuto, \u00e8 stato nominato come Canzone italiana dell'anno. Nell'ambito dello stesso evento, Pino Daniele ha ricevuto il premio speciale come artista dell'anno dalla rivista \"Musica!\".\nIl successo commerciale dell'intero lavoro discografico ha consentito inoltre a Pino Daniele di aggiudicarsi la vittoria al Festivalbar 1997."}
{"id": "1940848", "revid": "33528", "url": "https://it.wikipedia.org/wiki?curid=1940848", "title": "Gruppo laterale", "text": ""}
{"id": "1940851", "revid": "149485", "url": "https://it.wikipedia.org/wiki?curid=1940851", "title": "Rommel Pacheco", "text": "Biografia.\nSi \u00e8 sposato con Alhely Fallah \"Lylo Fa\", dopo aver avuto una relaziona con la tuffatrice Paola Espinosa.\nCarriera sportiva.\nAi XIV Giochi panamericani del 2003, quando aveva da poco compiuto i 17 anni, ha ottenuto i suoi primi successi a livello internazionale. Nella competizione di Santo Domingo ha infatti vinto la medaglia d'oro, dalla piattaforma 10 metri, e quella d'argento con il compagno di nazionale Fernando Platas nel concorso sincronizzato sempre dalla piattaforma 10 metri.\nHa esordito ai Giochi olimpici estivi a nel completando al decimo posto sia dal trampolino 3 metri che dalla piattaforma 10 metri.\nAlle Olimpiadi di Pechino 2008 ha ottenuto l'ottavo posto nella piattaforma 10 metri dopo aver passato sia il turno qualificatorio che la semifinale con la nona posizione.\nAi campionati mondiali di nuoto di Barcellona 2013, in squadra con Jahir Ocampo, ha vinto la medaglia di bronzo nel concorso dei tuffi dal trampolino 3 metri sincro disputato alla Piscina municipale di Montju\u00efc.\nAi Giochi olimpici di si \u00e8 classificato settimo nel trampolino 3 metri e decimo nel sincro 3 metri, in coppia con Jahir Ocampo.\nSi \u00e8 ritirato nel 2021 all'et\u00e0 di 35 anni, al termine dei Giochi olimpici di , dove \u00e8 stato alfiere della propria nazionale alla cerimonia di apertura assieme alla golfista Gabriela Lopez. In gara ha concluso al sesto posto nel trampolino 3 metri.\nCarriera televisiva.\nHa partecipato a diversi programmi televisivi, a volte mettendo alla prova le sue capacit\u00e0 fisiche come in \"Exatl\u00f3n M\u00e9xico\", o come ballerino nel programma \"Bailando con las estrellas\" (Ballando con le stelle).\nHa un proprio canale su YouTube ed \u00e8 apparso in quello del tuffatore Tom Daley.\nCarriera politica.\nSi \u00e8 candidato per il Partito Azione Nazionale, di stampo conservatore, alle elezioni del 6 giugno 2021 dello stato federato dello Yucat\u00e1n, dove \u00e8 stato eletto deputato per il terzo distretto."}
{"id": "1940855", "revid": "287204", "url": "https://it.wikipedia.org/wiki?curid=1940855", "title": "Haveri", "text": "Haveri \u00e8 una citt\u00e0 dell'India di 55.900 abitanti, capoluogo del distretto di Haveri, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 48' 0 N e 75\u00b0 24' 0 E e ha un'altitudine di 571 \nSociet\u00e0.\nEvoluzione demografica.\nAl censimento del 2001 la popolazione di Haveri assommava a 55.900 persone, delle quali 28.577 maschi e 27.323 femmine. I bambini di et\u00e0 inferiore o uguale ai sei anni assommavano a 6.989, dei quali 3.594 maschi e 3.395 femmine. Infine, coloro che erano in grado di saper almeno leggere e scrivere erano 39.295, dei quali 21.743 maschi e 17.552 femmine."}
{"id": "1940863", "revid": "110157", "url": "https://it.wikipedia.org/wiki?curid=1940863", "title": "Monte Carlisle", "text": "Il monte Carlisle \u00e8 un cono vulcanico costituente l'omonima isola appartenente al gruppo delle isole Four Mountains nell'arcipelago delle Aleutine. L'edificio vulcanico \u00e8 simmetrico e misura 6,5\u00a0km di diametro al livello del mare e le sue pendici sono ricoperte da nevi per tutto l'anno."}
{"id": "1940871", "revid": "12290", "url": "https://it.wikipedia.org/wiki?curid=1940871", "title": "Romanzi a Fumetti Bonelli", "text": ""}
{"id": "1940873", "revid": "123495905", "url": "https://it.wikipedia.org/wiki?curid=1940873", "title": "Passi d'autore", "text": "Passi d'autore \u00e8 un album di Pino Daniele, uscito nel 2004 a nome \"Pino Daniele Project\".\nL'album, composto da 14 brani, contiene il singolo \"Pigro\", canzone presentata al Festivalbar, \"Isola grande\", dedicata ad Ernesto \"Che\" Guevara e \"Tango della buena suerte\", dedicata a Diego Armando Maradona. Tutti i pezzi, tranne \"Nuages sulle note\" (cover di \"Nuages\"), sono scritti dallo stesso Daniele.\nL'album, che mescola jazz, blues e cultura partenopea, creando un ensemble colto di world music, vede la collaborazione di musicisti prestigiosi quali Peter Erskine, Alan Pasqua e Dave Carpenter."}
{"id": "1940874", "revid": "9531", "url": "https://it.wikipedia.org/wiki?curid=1940874", "title": "Chiesa di San Severino abate (San Severo)", "text": "La chiesa di san Severino abate, monumento nazionale, \u00e8 il pi\u00f9 antico edificio sacro di San Severo. Attestata per la prima volta nel 1059, rappresenta il cuore storico e religioso della citt\u00e0, della quale \u00e8 prima parrocchia, chiesa matrice, arcipretale nonch\u00e9 \"tempio civico\".\nStoria.\nTra l'et\u00e0 longobarda e quella bizantina s'irradi\u00f2 dal monastero di Cassino il monachesimo benedettino, e con esso il culto del santo apostolo del Norico Severino: sul probabile itinerario di quella variante della Via Francigena oggi chiamata \u201cVia Sacra Langobardorum\u201d sorse dunque una primitiva chiesetta dedicata al santo, presso cui si form\u00f2 nell'XI secolo, grazie al continuo afflusso di pellegrini diretti a Monte Sant'Angelo e agli spostamenti di uomini e merci, l'odierna citt\u00e0, originariamente chiamata \"Castellum Sancti Severini\" (borgo fortificato di San Severino).\nL'originaria chiesetta benedettina a tre navate, con facciata a capanna con spioventi (il cui tessuto murario \u00e8 tuttora leggibile), fu trasformata in un pi\u00f9 capiente tempio a unica nave entro il 1224, anno in cui fu riconsacrata da Risandro, vescovo di Melfi. Immediatamente dopo il 1295, durante il regno di Carlo II d'Angi\u00f2, la matrice fu ampliata impiegandosi materiali edilizi di risulta provenienti con ogni probabilit\u00e0 dall'abbandonato \"palatium Bellumvidere\" di Federico II: si prolung\u00f2 la navata fino alla lunghezza attuale e si aggiunse il transetto, risultato irregolare nel braccio sinistro forse a causa dell'impossibilit\u00e0 di occupare i suoli adiacenti, verosimilmente privati. Ne deriv\u00f2 l'odierna pianta a croce latina, resa suggestiva dalla caratteristica abside inclinata che simula il capo reclinato di Cristo. Un lato del campanile, massiccia struttura in pietra del XII secolo, divenne parete interna del braccio destro del transetto. Accanto alla torre, il nuovo corpo del tempio trov\u00f2 prestigioso sfogo esterno nella facciata lapidea secondaria, in cui fu adattato il ricco portale del \"palatium\" federiciano, opera attribuita al \"protomagister\" Bartolomeo da Foggia, e sbocci\u00f2 un elegante rosone a sei raggi.\nNel Quattrocento, San Severo diviene sede vescovile, sfruttando la decadenza della vicina Civitate, a chiesa cattedrale assurge, la pi\u00f9 antica e prestigiosa, la vetusta matrice. Nello stesso secolo la cattedra ritorna, sotto la spinta di nuovi equilibri politici e amministrativi, a Civitate.\nIn et\u00e0 rinascimentale la chiesa si arricch\u00ec di altari e opere pittoriche (e nel 1580 Severino de Letteriis don\u00f2 al tempio una prestigiosa pila lapidea per l'acqua santa, andata successivamente distrutta), ma il terremoto del 30 luglio 1627 danneggi\u00f2 la fabbrica pesantemente: cadde la parete sinistra, crollarono i tetti e rimase danneggiato il campanile. Ricostruite le pareti crollate e le coperture, completate verso il 1640 (il campanile, i cui lavori furono intrapresi nel 1651, fu terminato intorno al 1730), importanti e generali lavori di decorazione dell'interno furono realizzati entro la met\u00e0 del Settecento nel segno di un festoso barocco ricco di colore: le superfici, sobriamente stuccate, furono completamente dipinte con vivaci finzioni marmoree e architettoniche definite da copiose dorature, mentre pregevoli affreschi alle pareti (sulla controfacciata \"Ges\u00f9 caccia i mercanti dal tempio\", nel presbiterio \"San Severino\" e \"San Severo\", \"Davide che salmeggia\" e \"Mos\u00e9 colle tavole della Legge\", nei pennacchi della cupola a scodella - realizzata in legno \u00aba cielo di carrozza\u00bb dall'avellinese Romolo Baratta - i \"Dottori della Chiesa\") si legavano ai soffitti dipinti (il maggiore col \"Miracolo di san Severino\", di cui si conserva il bozzetto, opera di Francesco Solimena). Completavano l'impianto decorativo e funzionale il grande organo a canne (che sostitu\u00ec quello realizzato nel 1685 da Giacinto Jacobone di Vico del Gargano) e l'elegante coro ligneo.\nNel 1780 l'interno fu quasi completamente imbiancato a calce, assai probabilmente a scopo di disinfezione durante la pandemia influenzale - il cosiddetto \"morbo russo\" - scoppiata in quell'anno. Nel 1857 si eseguirono importanti lavori di ridecorazione di marca neobarocca, coronati dalla costruzione del nuovo altare maggiore in marmo, peraltro neoclassico, e dal rifacimento del soffitto (nel 1858); diresse i lavori l'architetto Domenico Angelitti. Una nuova balaustra marmorea per l'altare maggiore fu realizzata nel 1903 da Vincenzo Postiglione. Nel 1915 fu riordinata l'area del presbiterio, spostando l'altare sul fondo, costruendo una grande cona in marmo per la statua del santo patrono e riducendo ai soli lati il coro ligneo settecentesco, comunque riadattato senza comprometterne la coerenza stilistica. Nel 1932 nuovi interventi contemplarono la ridipintura totale della chiesa con finzioni marmoree e architettoniche dalle tinte generalmente cupe.\nPericolante e chiusa nel gennaio 1960, dopo quarantotto anni in cui si sono alternati lunghi periodi di abbandono e assai discussi restauri a singhiozzo che ne hanno in parte compromessa l'integrit\u00e0 artistica, la chiesa \u00e8 stata definitivamente riaperta al culto il 27 aprile 2008, nonostante resti da recuperare la maggior parte della settecentesca decorazione pittorica delle pareti (la riapertura \u00e8 ricordata da una lapide commemorativa).\nLa chiesa ha accolto due volte il corpo del santo titolare, custodito nella basilica di Frattamaggiore, giunto in \"peregrinatio\" a San Severo nell'ottobre del 2008, in occasione del 480\u00ba anniversario dell'apparizione del patrono sulle mura della citt\u00e0, e nell'ottobre del 2011, per la solenne conclusione del giubileo diocesano indetto dal vescovo Lucio Angelo Renna per il XVI centenario della nascita del santo (23 ottobre 2010 - 23 ottobre 2011) e per il quale la Penitenzieria Apostolica ha concesso l'indulgenza plenaria quotidiana; nella settimana di chiusura dell'anno giubilare hanno presieduto due solenni celebrazioni nel tempio severiniano i cardinali Dar\u00edo Castrill\u00f3n Hoyos e Severino Poletto (queste celebrazioni sono ricordate da un'epigrafe posta a lato dell'ingresso maggiore).\nIl tempio, che conserva due reliquie insigni del santo titolare, \u00e8 sede della Pia Associazione San Severino Abate, costituita il 15 ottobre 2007 e canonicamente eretta da mons. Lucio Angelo Renna il 30 ottobre dello stesso anno.\nArchitettura e arte.\nLa facciata maggiore, in pietra e laterizio, ha portale con iscrizione che ricorda la riconsacrazione del 1224 e semplice archivolto in breccia corallina, mentre in una nicchia nel timpano, timidamente barocco, \u00e8 inserita una statuetta tardomedievale raffigurante san Severino in abiti di apostolo (XIII-XIV secolo). La facciata di transetto, sempre in pietra ma pi\u00f9 ricca, ha portale d'et\u00e0 federiciana (attribuito a Bartolomeo da Foggia) con sontuoso archivolto sorretto da mensole leonine, rosone a sei raggi e un trittico a bassorilievo col santo titolare in abiti pontificali tra due angeli, elemento di reimpiego databile al XII secolo. Accanto sorge lo svettante campanile, il maggiore della citt\u00e0, alto cinquanta metri: la parte inferiore, in pietra squadrata e con elegante bifora gotica, \u00e8 medievale (su di essa sono collocate due meridiane in marmo, ottocentesche); la parte superiore, barocca e in laterizio, fu costruita intorno al 1730 e termina con una guglia piramidale ricoperta di tegole maiolicate policrome.\nL'interno del tempio, profondo 36 metri, largo 12 (25 ca. nel transetto, largo 8) e alto 16 (20 all'incrocio del transetto), appare stilisticamente discontinuo, a causa degli interventi di diversa epoca che lo hanno interessato. Presso l'ingresso, con stipiti in pietra medievale e definito da un sobrio tamburo ligneo realizzato nel 1888 da Vincenzo Russi, \u00e8 il grande battistero, con fonte lapideo del XIII secolo (il basamento \u00e8 un capitello romanico rovesciato) sovrastato da un ciborio ligneo settecentesco (la cappella del fonte fu sistemata nel 1717). Sulle prime paraste sono due interessanti acquasantiere marmoree del Settecento, opera di marmorario napoletano. Nell'unica ampia navata, con vivaci decorazioni parietali del Settecento (ancora in fase di recupero), sorgono altari di vario stile con statue e dipinti, tra cui una notevole pala raffigurante la \"Madonna di Costantinopoli con san Marco evangelista e sant'Antonio abate\" di scuola veneziana, olio su tela del 1540. Nel transetto spiccano, a destra, un grande arco gotico in pietra, una pregevole \"Piet\u00e0\" napoletana (olio su tela di Alessio D'Elia, 1745) e, in una scarabattola, un notevole presepio primo-ottocentesco, opera dello scultore napoletano Arcangelo Testa; a sinistra il fastoso organo a canne di Innocenzo Gallo (1749-50), con cassa e veranda incrostate di cornici dorate su brillante fondo policromo, un'elegante tela di soggetto mariano di ambito veneto, e un piccolo gruppo scultoreo, ottocentesco, rappresentante la deposizione di Ges\u00f9 dalla croce. L'ampio presbiterio, su cui domina la statua del santo titolare (manichino ligneo policromo dello stesso Testa, 1817), primo patrono principale della citt\u00e0 e diocesi di San Severo, \u00e8 definito ai lati dagli stalli dell'elegante coro ligneo del 1758, opera raffinata dell'avellinese Romolo Baratta (restaurato nel 2000), e sul fondo dal grande e severo altare maggiore neoclassico, consacrato nel 1857 (la finissima porticina del tabernacolo \u00e8 opera dell'argentiere napoletano Gennaro Russo). Sui due lati, al di sopra del coro, sono due dipinti a tempera del 1932 raffiguranti \"La presentazione di Ges\u00f9 al tempio\", a sinistra, e \"San Francesco Saverio che predica nelle Indie\", a destra, entrambi opera del sanseverese Gennaro Cavallo.\nLe campane.\nCinque sono le campane storiche della chiesa. La \"San Severino\" \u00e8 la campana maggiore, rifusa l'ultima volta nel 1766 da Rocco Saia di Agnone. La \"San Biagio\" \u00e8 la campana mezzana, rifusa l'ultima volta nel 1957 dalla fonderia Mari di Torre de' Passeri. La \"Santa Gemma\" \u00e8 la campana piccola, rifusa l'ultima volta nel 1957 dalla fonderia Marinelli di Agnone. La \"Ave Gracia\" \u00e8 la campana maggiore dell'antico orologio, fusa nel 1543 dal fonditore Lasalandra. La \"Nicolaus\", infine, \u00e8 la campana piccola dell'orologio, fusa nel 1494 a spese del comune dal fonditore Nicola di San Severo. Le prime tre suonano a battaglio cadente, le altre due sono fisse e suonano a percussione. Sono state riattivate, dopo lungo silenzio, il 9 ottobre 2011, in occasione del giubileo diocesano per il XVI centenario della nascita di san Severino.\nArcipreti parroci.\nInsegne del clero parrocchiale (dal 1856).\nInsegne corali: rocchetto con fodera rosa chiaro. Per l'inverno: almuzia (ma a guisa di mozzetta) di lana azzurra con pelliccia bianca interrotta da fiocchetti neri e profilata di pelliccia grigia, con stolone (fascia) corrispondente, e ornata di toccone color rosa chiaro; mozzetta feriale di castoro blu chiaro con fodera e bottoni rosa chiaro. Per l'estate: la suddetta almuzia senza pelliccia, con fodera di ormesino rosa chiaro, collo stolone e gli ornamenti suddetti; altra mozzetta feriale di amoerro blu chiaro con fodera e bottoni color rosa chiaro. Per le festivit\u00e0 di seconda classe, in ogni stagione: mozzetta di raso blu chiaro con profilo di pelliccia bianca interrotta da fiocchetti neri, e fodera e bottoni rosa chiaro.\nInsegne extracorali: laccio al cappello con due fiocchi, collare e calze rosso corallo."}
{"id": "1940878", "revid": "110157", "url": "https://it.wikipedia.org/wiki?curid=1940878", "title": "Dummer August", "text": "Dummer August \u00e8 un libro di poesie di G\u00fcnter Grass pubblicato in Germania nel luglio 2007. Raccoglie 41 poesie, ironiche e significative, corredate di litografie e disegni dello stesso autore. Il libro viene presentato alla fiera del libro di Lipsia nel 2007 e tradotto in Italia nel 2008 dall'editore Raffaelli di Rimini nella collana \"Poesia contemporanea\" (ISBN 978-88-89642-54-2), privo delle litografie ma con testo a fronte. I traduttori sono Claudio Groff, Claudia Crivellaro, Caterina Barboni, Elena Bollati, Velia Februari e Irene Montanelli."}
{"id": "1940879", "revid": "287204", "url": "https://it.wikipedia.org/wiki?curid=1940879", "title": "Vitor Hugo Gomes Passos", "text": ""}
{"id": "1940880", "revid": "203463", "url": "https://it.wikipedia.org/wiki?curid=1940880", "title": "Michael Innerkofler", "text": "\u00c8 considerato la pi\u00f9 grande guida alpina delle Dolomiti nel periodo 1870-1888.\nImprese alpinistiche.\nDa solo o con i fratelli Hans e Johann conquist\u00f2 diverse cime dolomitiche, soprattutto nelle Dolomiti di Sesto. \nIn agosto 1881 fu il primo ad accompagnare un cliente, Demeter Diamantidi, sulla Cima Grande di Lavaredo.\nMor\u00ec tragicamente nel 1888, a soli 40 anni, mentre scendeva dal Monte Cristallo con due clienti, per il cedimento di un ponte di neve."}
{"id": "1940883", "revid": "123495889", "url": "https://it.wikipedia.org/wiki?curid=1940883", "title": "Un uomo in blues", "text": "Un uomo in blues \u00e8 un album di Pino Daniele del 1991, prodotto dallo stesso Daniele. Riscuote un buon successo commerciale grazie alla canzone \"'O scarrafone\"."}
{"id": "1940887", "revid": "436907", "url": "https://it.wikipedia.org/wiki?curid=1940887", "title": "Sotto 'o sole", "text": "Sotto 'o sole \u00e8 un album di Pino Daniele pubblicato nell'autunno del 1991.\nIl disco.\nIl lavoro contiene riletture di brani gi\u00e0 pubblicati tra il 1977 e il 1980 e due temi inediti tratti dalla colonna sonora del film \"Pensavo fosse amore... invece era un calesse\" di Massimo Troisi, che firma anche il testo di \"'O ssaje comme fa 'o core\".\nIl motivo che fa da traino all'intero disco \u00e8 la ballata \"Quando\", che sar\u00e0 tra le canzoni pi\u00f9 celebri dell'intero canzoniere di Daniele, oltre il legame cinematografico. Tra le nuove versioni, invece, si distinguono \"Saglie saglie\" (dove ancora Troisi presta la propria voce, recitando \"in risposta\" al canto di Daniele), e \"Sotto 'o sole\", che qui presenta una seconda strofa cantata aggiunta all'unica strofa originale e inoltre contiene un pregevole solo di chitarra elettrica del jazzista statunitense Mick Goodrick, in veste di \"guest star\".\nSuccesso.\n\"Sotto 'o sole\" fu il 38\u00ba disco pi\u00f9 venduto del 1992, raggiungendo come picco nella classifica il 7\u00ba posto, vendendo circa 200.000 copie."}
{"id": "1940891", "revid": "35707", "url": "https://it.wikipedia.org/wiki?curid=1940891", "title": "Negativeland", "text": ""}
{"id": "1940896", "revid": "23117", "url": "https://it.wikipedia.org/wiki?curid=1940896", "title": "Terence Lionel Paine", "text": ""}
{"id": "1940897", "revid": "2128988", "url": "https://it.wikipedia.org/wiki?curid=1940897", "title": "Bonne soir\u00e9e", "text": "Bonne soir\u00e9e \u00e8 l'ottavo album in studio del cantautore italiano Pino Daniele, pubblicato il 15 maggio 1987 dalla EMI Italiana."}
{"id": "1940899", "revid": "290948", "url": "https://it.wikipedia.org/wiki?curid=1940899", "title": "Strumentazione di processo", "text": ""}
{"id": "1940902", "revid": "2073213", "url": "https://it.wikipedia.org/wiki?curid=1940902", "title": "Adinolfi (cognome)", "text": "Adinolfi (pronunciato \"adin\u00f2lfi\" nel centro-sud e \"adin\u00f3lfi\" nel nord) \u00e8 un cognome italiano comune nel napoletano, molto frequente nel resto dell'Italia meridionale, in particolare a Cava de' Tirreni. Presente principalmente in Campania e Lazio, il cognome \u00e8 attestato un po' in tutta Italia e nelle zone di emigrazione italiana.\nDeriva dal nome proprio di persona Adinolfo, variante pi\u00f9 rara di Adolfo, a sua volta dal germanico \"athal\" o \"adal\" (\"nobile\") e \"wolfa\" o \"wulfa\" (\"lupo\"), con il significato di \"nobile lupo\", se non con quello totemico di \"padre lupo\" considerata la radice \"atha\" (\"padre\"). Il nome Adinolfo fu introdotto in Italia dagli Ostrogoti e tenuto vivo dagli altri invasori germanici, per i quali il lupo rappresentava la forza ed era sacro a Odino. Divenuto un nome italiano, form\u00f2 in seguito il cognome corrispondente.\nCome nome personale se ne hanno le prime documentazioni a Torino nel 985 nella forma latinizzata \"Atenulfus\", ripresa tre secoli dopo da \"Atenulfo di Chianocco\", signore di Bussoleno; un \"Adenulfus\" fu abate di Farfa nell'842, mentre un \"Atenolfus\" \u00e8 attestato nel 912 a Cava de' Tirreni. Un \"Atenolfo\" di Benevento fu abate di Montecassino dal 1011 al 1022: apparteneva alla nobile famiglia longobarda degli Atenulfingi, cos\u00ec come gli altri \"Atenolfo\" che furono principi di Capua e Benevento o di Gaeta fra il IX e l'XI secolo. Secondo Mugnos, gli Adinolfi erano una famiglia sveva giunta in Sicilia alla fine del XII secolo al seguito dell'imperatore Enrico VI che, per i servizi resigli, confer\u00ec a \"Lanfranco Adinolfi\" il dominio su Catania mentre suo figlio \"Giovanni Adinolfi\" fu scudiero dell'imperatore Federico II. La famiglia fu insignita del titolo baronale con vari feudi.\nLe sue varianti includono \"Adinolfo, Adolfi, D'Adolfo\" e l'alterato \"Adolfini\". Al cognome italiano Adinolfi e suoi derivati corrispondono il cognome francese \"Adolphe\", i tedeschi \"Adolf\" e \"Adolph\", lo svedese \"Adolphson\"."}
{"id": "1940904", "revid": "72396", "url": "https://it.wikipedia.org/wiki?curid=1940904", "title": "Cronologia dell'assassinio di John Fitzgerald Kennedy", "text": "La cronologia dell'assassinio di John Fitzgerald Kennedy, indica la successione degli avvenimenti che avvennero il 22 novembre 1963 a Dallas: \u00e8 la tabella temporale degli eventi, delle persone, dei testimoni e dei luoghi, prima, durante e dopo l'assassinio di John Fitzgerald Kennedy.\nTutta la vicenda dell'assassinio di John F. Kennedy viene raccontata in forma letteraria nel \"Warren Commission Report\". Ne esistono diverse versioni che differiscono solo formalmente, la pi\u00f9 accreditata \u00e8 quella dell'USA National Archives. Molte testimonianze sono uscite solo in concomitanza della pubblicazione di pi\u00f9 di 1.000 libri, in circa 50 anni e molti libri invece di confermare i dati acquisiti, aggiungono nuovi dati che alla verifica delle precedenti testimonianze risultano fantasiosi ed aumentano gli interrogativi.\n6:30 Frazier si alza.\nBuell Wesley Frazier, abitante nella Quinta Strada Ovest, a Irving, era un compagno di lavoro di Lee Harvey Oswald e la mattina del 22 novembre 1963 si alz\u00f2 come al solito alle ore 6:30 per fare colazione e prepararsi ad andare al lavoro.\n7:10 Oswald si alza.\nOswald durante la settimana dormiva in una camera in affitto al 1026 di Nord Beckley, a Dallas, ma sabato e domenica li passava con sua moglie Marina al 2515 della Quinta Strada Ovest, a Irving.\nLa notte di gioved\u00ec 21 novembre 1963, Oswald l'aveva trascorsa con sua moglie a Irving.\nAlle sette del mattino del 22 novembre 1963, suon\u00f2 la sveglia, ma Lee non si alz\u00f2. Dopo dieci minuti Marina lo svegli\u00f2 e lui and\u00f2 in cucina per un caff\u00e8. \nLee disse a Marina di non alzarsi, si mise i vestiti, disse ciao e se ne and\u00f2, prima che la signora Ruth Paine si risvegliasse.\n\"Dallas Morning News\" pubblica un articolo a lutto.\nIl 22 novembre 1963 a Dallas, il quotidiano \"Dallas Morning News\" (Notizie del Mattino di Dallas) pubblic\u00f2 una pagina a pagamento, firmata da Bernard Weissman, intitolata \"Benvenuto Sig. Kennedy\" (\"Welcome Mr. Kennedy\") bordata a lutto e contenente una serie d'imputazioni per azioni che Kennedy avrebbe compiuto, pagata da tre uomini d'affari, Edgar R. Crissey, Nelson Bunker Hunt e H. R. Bum Bright, membri della John Birch Society.\nIn questa pagina, Weissman rimproverava a Kennedy la politica della Nuova Frontiera, la politica in America Latina, specialmente a Cuba, l'avere abbracciato Krusciov e Tito, l'avere sovvenzionato il governo cambogiano e avere fatto amicizia con altri comunisti.\n7:15 Oswald va al lavoro.\nLa mattina del 22 novembre 1963, Lee Harvey Oswald lasci\u00f2 la casa della Paine in Irving circa alle 7:15 del mattino.\nN\u00e9 Marina n\u00e9 la signora Paine lo videro uscire da casa.\nOswald cammin\u00f2 verso la casa di Buell Wesley Frazier e di sua sorella Linnie Mae Randle, a circa mezzo isolato di distanza e pose un lungo ingombrante pacchetto, fasciato con carta da imballaggio e nastro, sul sedile posteriore della vettura.\nLa signora Linnie Mae Randle, sorella di Wesley Frazier, testimoni\u00f2, che \"Oswald aveva con s\u00e9 un pacchetto piccolo, lungo circa 60\u00a0cm\" (\"two feet\"). \nOswald disse a Frazier che il pacchetto conteneva aste da tendina. Quando raggiunsero il parcheggio del deposito, Oswald camminava davanti rapidamente. Frazier seguiva e \"...vide Oswald entrare nella costruzione del deposito (Depository Building) portando il lungo pacchetto ingombrante con s\u00e9\".\nIn una successiva deposizione, il 13 febbraio 1969, Wesley Frazier, testimoni\u00f2 la grossezza del pacchetto, che era piccolo, \"lungo circa 60\u00a0cm\" (\"two feets\").\nLa Commissione ha soppesato il ricordo visivo di Frazier e della signora Randle contro gli elementi di prova rappresentati dall'effettiva lunghezza del fucile smontato e trasportato nel sacchetto di carta come si vede nel documento fotografico, che il sacchetto portato da Oswald contenesse l'arma dell'assassinio e ha concluso che Frazier e Randle si erano sbagliati per quanto riguarda la lunghezza del sacco. Mrs Randle ha visto la borsa di sfuggita e il suo primo ricordo \u00e8 che Oswald la portava nella mano destra \"e non toccava il suolo\".. La visuale di Frazier sul sacchetto era dalla parte posteriore. Egli ha detto che non fece molta attenzione. Ad esempio, egli ha detto: \n\"... Non ho prestato troppa attenzione al modo in cui camminava perch\u00e9 stavo camminando lungo i vagoni della ferrovia e non facevo troppa attenzione al modo in cui portava il pacchetto\". \nFrazier avrebbe potuto facilmente essersi sbagliato quando ha dichiarato che Oswald teneva il fondo del sacchetto ne palmo della mano con l'estremit\u00e0 superiore rimboccata nella sua ascella.\n8:00 Oswald entra nell'edificio.\nJack Edwin Dougherty testimoni\u00f2 che \"vide Oswald entrare nel fabbricato del deposito (\"Depository Building\") senza pacchetto in mano\". Il pacchetto lungo 60\u00a0cm, contenente le aste da tendina, successivamente, fu intensamente cercato dalla polizia nel Book Depository Building ma non fu mai trovato.\n11:00-13:30 Jack Ruby al \"Dallas Morning News\".\nJack Ruby dalle ore 11 alle 11:30, arriv\u00f2 al giornale \"The Dallas Morning News\" per fare un'inserzione pubblicitaria, parl\u00f2 con molti impiegati, fra cui Wanda Walker, Don Campbell, che se ne and\u00f2 alle 12:25. John Newnam testimoni\u00f2 di aver visto Ruby sempre seduto al posto dove lo aveva lasciato Campbell e rimanere l\u00ec fino circa dalle 13 alle 13:30.\n11:00 Julia Ann Mercer in Elm Street.\nLa testimonianza di Julia Ann Mercer \u00e8 stata resa a Forest Sorrels, agente del servizio segreto.\nJ. A. Mercer, disse di aver visto due uomini a bordo di un furgoncino verdognolo vicino al sottopassaggio triplo e che uno dei due uomini prese la borsa di un fucile dal piano posteriore del furgone e cammin\u00f2 verso la Grassy Knoll. La Mercer in successive deposizioni diede delle versioni leggermente diverse,, arrivando perfino a riconoscere Oswald e Ruby come i due uomini del camion, in contraddizione con altre prove e perci\u00f2 fu ritenuta poco credibile.\nLa presenza del camioncino comunque fu confermata da un rapporto della polizia, ma non vi furono altri testimoni che potessero confermare la versione della Mercer.\n11:15 Partenza prevista del corteo dall'aeroporto \"Love Field\".\nSecondo la tabella di marcia il corteo sarebbe dovuto partire dall'aeroporto Love Field di Dallas, il 22 novembre 1963, alle ore 11:15.\nIn realt\u00e0 l'aereo Air Force One atterr\u00f2 al Love Field di Dallas, alle ore 11:40.\nL'aereo Air Force Two, di Johnson, partito da Forth Worth era arrivato 10 minuti prima. Johnson, la sera precedente, gioved\u00ec 21 novembre, era stato assieme al presidente Kennedy: fu visto e fotografato al Colosseo di Houston con Kennedy a una cena con discorso. Poi volarono intorno alle ore 22 e arrivarono a Carswell, Air Force Base nel Nord-Ovest di Fort Worth, alle ore 23:07 di gioved\u00ec notte. Il loro corteo arriv\u00f2 all'Hotel Texas alle ore 23:50 circa, dove Johnson fu nuovamente fotografato. Johnson soggiorn\u00f2 nella \"suite\" Will Rogers al 13\u00ba piano dove si coric\u00f2 tardi e pass\u00f2 la notte. Il 22 novembre, venerd\u00ec mattina, Johnson era alla Longhorn Room del Hotel Texas, Fort Worth, e poi era partito alla volta di Dallas. \nPerci\u00f2 Lyndon Johnson, gioved\u00ec sera 21 novembre 1963, non era a Dallas per partecipare a una riunione a casa di Clint Murchison come vorrebbe sostenere in un'intervista televisiva Madeleine Duncan Brown.\nPercorso.\nIl percorso fu pianificato da Roy H. Kellerman, assistente agente speciale responsabile dei dettagli della Casa Bianca, verso il 4 Novembre e diede il piano, l'8 novembre a due agenti dei servizi segreti: l'agente speciale Winston G. Lawson, un membro dello staff della Casa Bianca che fungeva da agente avanzato, e Forrest V. Sorrels, agente speciale incaricato di l'ufficio di Dallas.\nIl venerd\u00ec mattina era stata pubblicata dal \"Dallas Morning News\" una cartina topografica delle vie percorse dal corteo dall'aeroporto Love Field al Trade Mark., Questo particolare \u00e8 importante per stabilire se il cecchino o eventuali altri cecchini sapessero gi\u00e0 che il corteo sarebbe obbligatoriamente passato sotto le finestre del Texas Dallas Book Depository. Joe Marshall Smith, un vigile del traffico, sostenne che c'erano altre vie alternative dove il corteo sarebbe potuto passare e quindi il cecchino o i cecchini non potevano essere certi che il corteo sarebbe passato proprio sotto le finestre del TDBD. Questa testimonianza \u00e8 confermata da quella del Signor Tague che si trovava proprio vicino al Sottopassaggio Triplo sulla Main Street verso la Houston, dove si era fermato. Ed \u00e8 confermata dall'aiuto sceriffo Eddy R. Walthers che and\u00f2 a controllare l'area.\nCambiamento del percorso all'ultimo minuto.\nJim Garrison, procuratore distrettuale di New Orleans, nel suo libro \"JFK, sulle tracce degli assassini JFK\", scrive che sul giornale \"Dallas Morning News\" avevano pubblicato una mappa del percorso del corteo presidenziale, che prevedeva il passaggio diretto del corteo sulla Main Street, senza girare a destra nella Houston Street e poi a sinistra in Elm Street. Quindi ha scritto che qualcuno all'ultimo momento aveva fatto deviare il percorso sulla Houston e sulla Elm Street. Garrison sostiene che c'era stata una cospirazione per cambiare il percorso e convogliare il corteo sul luogo dell'imboscata. Nella cospirazione era implicato il sindaco di Dallas, un certo Earle Cabell, fratello del generale Charles Cabell, vicedirettore della CIA, silurato da Kennedy, a causa del fallito tentativo di invadere Cuba.\nIl cambiamento del percorso nel corteo all'ultimo minuto \u00e8 un fattoide. Non \u00e8 mai successo. Il percorso pubblicato sul \"Dallas Morning News\" era il passaggio dalla Main Street, alla Houston Street, alla Elm Street.\n11:45 Oswald al 6\u00ba piano.\nAlle ore 11:45 due colleghi andarono in gruppo a pranzo. Charles Givens, torn\u00f2 indietro per prendere le sigarette, disse di aver lasciato Oswald solo al 6\u00ba piano circa alle 11:55. I movimenti di Oswald sono importanti per stabilire dove si trovasse poco prima e al momento degli spari.\n11:50 Il corteo lascia l'aeroporto Lovefield.\nL'auto presidenziale con Kennedy e il corteo di auto che seguivano lasciarono l'aeroporto Love Field alle ore 11:50.\n12:00 Oswald al 1\u00ba piano.\nAlle ore 12:00 anche Oswald scese al 1\u00ba piano, dove si era recato in sala mensa per consumare il pranzo, contenuto in un sacchetto e vicino al telefono fu visto da Bill Shelley ed Eddie Piper. Nessuno sapeva a che ora sarebbe passato il corteo, tanto meno Oswald, il quale invece di stare in agguato, fa colazione.\n12:00 Orario previsto di arrivo al Trade Mart.\nSecondo la tabella di marcia ufficiale il corteo avrebbe dovuto essere al Trade Mart verso mezzogiorno, dove Kennedy avrebbe dovuto fare un discorso prima di pranzo..\n12:00 La signora Reid al 2\u00ba piano.\nLa signora Robert A. Reid esce dal suo ufficio e va a pranzare al 2\u00ba piano, nella sala mensa (\"lunchroom\") circa dalle ore 12:00 alle ore 12:30. Con lei nella sala da pranzo ci sono altri membri del personale.\n12:10 Bonnie Ray Williams al 6\u00ba piano.\nBonnie Ray Williams, un magazziniere facente parte del gruppo che lavorava al 6\u00ba piano, ritorn\u00f2 al 6\u00ba piano per pranzare e da l\u00ec guardare passare il corteo presidenziale. Dopo aver consumato il pranzo tutto solo, dopo circa 10 minuti, scese al 5\u00ba piano, per vedere il corteo assieme ad Harold Norman e James Jarman Jr.\n12:10 Movimento sulla Grassy Knoll.\nJ.W.Foster, vigile in motocicletta, era sul lato Est del ponte ferroviario sul Sottopasso Triplo e J.C. White, vigile in motocicletta, sul lato Ovest. Joe E. Murphy, vigile in motocicletta, era in piedi sul cavalcavia Stemmons Freeway, che sovrasta la Elm Street, a Ovest del ponte della ferrovia. I vigili avevano istruzioni di mantenere lontana da questi luoghi la gente \"non autorizzata\" ed effettivamente uno di loro fece sgombrare la collinetta Grassy Knoll da molti barboni che andarono sui carri della ferrovia.\nVerso le 12:10, Lee E. Bowers, un dipendente dell'Unione Terminal Co, che lavorava su una torre di controllo antistante il piazzale ferroviario che si trova sulla collinetta Grassy Knoll, vide arrivare tre auto sul piazzale Knoll. Le due auto dopo un po' se ne andarono, mentre un'auto con tre o quattro persone, rimase.\nIl Signor Bowers ha testimoniato di aver visto sulla collinetta uno e due impiegati della ferrovia e due uomini estranei.\n12:15 Oswald va al 2\u00ba piano.\nOswald and\u00f2 al 2\u00ba piano alle ore 12:15, per comprare una Coca Cola e fu visto da Carolyn Arnold. Questa testimonianza fu raccolta dall'FBI il 26 novembre 1963 ma non fu inserita nel rapporto Warren. Fu ritrovata dallo scrittore Harold Weisberg che richiese il documento per posta direttamente agli uffici dell'FBI.\nNel 1978, Carolyn Arnold disse all'autore Anthony Summers che la commissione Warren le aveva chiesto: \"Dov'era Oswald alle 12:30\". Lei aveva risposto che a quell'ora non l'aveva visto. Dov'era Oswald \"prima\" di quell'ora, la commissione Warren non glielo aveva chiesto ma lei aveva visto chiaramente Oswald seduto nella sala mensa del secondo piano alle ore 12:15. La testimonianza di Carolyn Arnold coincideva con quella di Bonnie Ray Williams, che era rimasto da solo, al 6\u00ba piano dalle ore 12:00 fino a circa le ore 12:20.\nCarolyn Arnold nel 1978, aggiunse anche di aver visto Oswald alle 12:25 al primo piano, vicino al portone.\nMrs. Pauline Sanders disse di aver lasciato la sala mensa alle ore 12:15 senza aver mai visto Oswald da qualche parte. Oswald non sa a che ora arriver\u00e0 il corteo ma invece di essere in agguato al 6\u00ba piano \u00e8 a bersi una Coca Cola, al 2\u00ba piano.\n12:15 Arnold Rowland vede un nero col fucile al 6\u00ba piano.\nArnold Rowland testimoni\u00f2 alla Commissione Warren: \u00abHo notato al sesto piano del palazzo che vi era un uomo nero anziano, dietro alla finestra, che si sporgeva fuori dalla finestra con un fucile\u00bb. Al 6\u00ba piano c'era Bonnie Ray Williams che consumava la colazione, alle finestre del 5\u00ba piano c'erano Harold Norman e James Jarman.\n12:25 Orario previsto del passaggio davanti al TSBD.\nLa tabella di marcia del corteo rallent\u00f2 almeno due o tre volte, il corteo doveva partire alle ore 11:15 e invece part\u00ec alle ore 11:40, doveva passare davanti al TSBD alle ore 11:45 e invece pass\u00f2 alle ore 12:30. Il corteo procedeva a circa 17\u00a0km/ora (11 miglia/orarie).\n12:25 Un uomo epilettico in crisi.\nProprio in Elm Street, alle 12:25, Jerry Belknap, residente in Ross St. a Irving e impiegato a tempo parziale al Dallas Morning News, ammalato di crisi epilettiche per un incidente d'auto, non aveva preso la medicina e stava male. Un'ambulanza del O'Neal Funeral Home &amp; Ambulance Service, con a bordo il barelliere Aubrey Rike, lo accompagn\u00f2 al Parkland Hospital. Questo fatto blocc\u00f2 per breve tempo la marcia del corteo e lo rallent\u00f2 ulteriormente.\nL'ambulanza arriv\u00f2 all'ospedale dopo l'arrivo del corpo esanime di Kennedy. C'era molta confusione ma l'infermiera fece prendere a Jerry Belknap la medicina e lui, a causa della confusione, se ne and\u00f2 senza registrarsi.\n12:28 Howard Brennan seduto in strada di fronte al TSBD.\nHoward Leslie Brennan dalla strada vide un uomo alla finestra del 6\u00ba piano del Texas School Book Depository Building,.\n12:30 Howard Brennan vede sparare dalla finestra del 6\u00ba piano.\nMolti testimoni oculari videro sparare dalla finestra d'angolo del collina del Texas School Book Depository (TSBD) Building. Fra questi Howard Brennan che prontamente forn\u00ec ad un poliziotto la descrizione dell'uomo che prese la mira e spar\u00f2 in direzione dell'auto presidenziale: un uomo magro (\"slender man\"), alto circa 1,80\u00a0m (5 feet 10\u00a0inches), appena trentenne (\"early thirties\"), lo stesso che aveva visto pochi minuti prima. Disse di aver visto sporgere il corpo dell'uomo col fucile dalla finestra, per circa il 70-80%. Successivamente testimoni\u00f2 di aver sentito un colpo come di un mortaretto (\"firecracker\") e di aver sentito un secondo colpo ma di non ricordarselo.\nL'orario delle 12:30 \u00e8 confermato dall'agente speciale Youngblood.\n12:30 I primi colpi sparati.\nI poliziotti del corteo e la gente, quando sentirono sparare i primi colpi, si voltarono indietro. Ike Altgens, un fotografo dell'Associated Press, che si trovava lungo il percorso del corteo, scatt\u00f2 subito una foto indietro verso il punto da dove aveva sentito gli spari. Altgens e \nSteven F. Wilson testimoniarono di aver sentito il rumore come di un mortaretto, altre persone dissero di aver sentito come lo scoppio del tubo di scappamento di un'auto o di una motocicletta.\nIl primo proiettile manc\u00f2 il bersaglio e si perdette lontano ferendo leggermente il signor Tague e rompendo un pezzo di marciapiede. Il secondo colpo colp\u00ec il presidente Kennedy al collo e il governatore Connally, al torace, al polso e al polpaccio, rimanendo integro (teoria della pallottola magica, \"magic bullet theory\").\nLa traiettoria degli spari che colpirono il presidente Kennedy, calcolata dal rilievo medico legale sul corpo, ha un angolo di inclinazione di circa 15\u00b021'. Questa traiettoria indica un colpo radente.\nL'angolo compreso fra la finestra del 6\u00ba piano e l'auto del presidente \u00e8 di circa 55\u00ba. Questa traiettoria indica un colpo molto obliquo.La discrepanza fra la traiettoria del rilievo medico legale sul corpo della vittima e la traiettoria reale dalla finestra alla strada, non \u00e8 mai stata spiegata.\nNella foto di Altgens, sulla prima auto si vede il presidente Kennedy colpito, portarsi le mani alla gola, si vede chiaramente il gomito alzato, col polsino e la mano sulla gola. Si vede chiaramente Connally molto di profilo, voltato verso Kennedy, in quella posizione \u00e8 stato colpito anche lui, perci\u00f2 diventa plausibile la teoria della pallottola magica (\"magic bullet\"). Sulla seconda auto, una Cadilac 1955 convertibile, si vedono l'autista Sam Kinney, alla sua destra l'agente Emory Roberts e l'agente Clinton J. Hill, in piedi sul predellino sinistro dell'auto, che stanno guardando intensamente verso Kennedy. Alcune persone e un agente di polizia in motocicletta guardano verso le finestre del palazzo Dal Tex dal quale sembrano provenire gli spari. John Ready e Paul Landis del servizio di sicurezza, sul predellino destro dell'auto, guardano decisamente verso il portone, l'agente McIntyre, sul predellino posteriore sinistro, guarda la folla alla sua destra.\nNel portone si vede una persona che assomiglia a Oswald, in realt\u00e0 \u00e8 il Signor Lovelady, che la Commissione Warren identificher\u00e0 in seguito; si vedono una segretaria con le mani in aria che sta pulendo gli occhiali e una signora davanti che saluta col fazzoletto. Seduti sui gradini due persone, un uomo di colore alla destra del Signor Lovelady e una persona con la mano davanti agli occhi per ripararsi dal sole.\nSi vede una Lincoln Continental convertibile con ben visibile il vicepresidente Johnson seduto a sinistra e sua moglie alla sua destra. \nSullo sfondo si vede scendere un uomo dall'auto dietro a quella del vicepresidente Johnson. Ancora dietro sulla scala di sicurezza del Dal Tex, c'\u00e8 un uomo seduto. Davanti e sotto di lui al primo piano e sopra di lui, al secondo piano, sono affacciate delle persone. L'angolo della traiettoria dei proiettili, calcolata sulla base del foro in ingresso e del foro in uscita nelle ferite prodotte nel corpo di Kennedy, indica che proprio da alcune delle finestre dei piani bassi del Dal Tex sarebbero partiti dei colpi.\n12:30 Kennedy assassinato in 8 secondi.\nQuando il presidente Kennedy fu colpito al collo disse:\n\"\u00abMio Dio, mi hanno colpito!\u00bb\" (\"My God, I'm hit!\"). La guardia del servizio di sicurezza Roy Kellerman, seduto a fianco al guidatore, si guard\u00f2 intorno e mentre cercava di capire cosa stesse succedendo, sent\u00ec dire alla Signora Kennedy: \"\u00abCosa ti hanno fatto?\u00bb\" (\"What are they doing to you?\"). Poi sent\u00ec altri colpi e vide cadere il presidente di fianco verso la signora Jacqueline Kennedy. La signora Jacqueline Kennedy quando vide suo marito caderle addosso grid\u00f2: \"\u00abOh, mio Dio! Hanno sparato a mio marito! Ti amo Jack\u00bb\"\nContemporaneamente l'agente Kellerman vide il governatore Connally cadere alla sua sinistra verso sua moglie.\nLa terza fucilata colp\u00ec il presidente Kennedy alla testa e fu mortale, perch\u00e9, come si vede chiaramente dal filmato di Zapruder, la parte destra della testa del Presidente \"esplode\" letteralmente.\n12:30 La testimonianza del governatore Connally.\nIl governatore John Bowden Connally Jr., era seduto davanti a Kennedy, circa 15\u00a0cm (6 pollici) pi\u00f9 in basso rispetto a Kennedy.\nIl governatore Connally sent\u00ec uno sparo, proveniente da dietro in alto a destra della sua spalla e disse di essere stato colpito da una fucilata, di cui non sent\u00ec il rumore e di aver pensato che fossero coinvolte negli spari due o tre persone o pi\u00f9, con dei fucili automatici. Sua moglie Nellie lo tir\u00f2 di fianco in grembo, e abbass\u00f2 la testa fino a toccare quella del governatore e gli disse: \"\u00abNon ti preoccupare. Stai buono. Tu stai andando bene\u00bb\".\nIl governatore Connally sent\u00ec un terzo sparo, proveniente dall'alto a destra e sent\u00ec il rumore d'impatto in Kennedy. Un pezzo di materia cerebrale del presidente Kennedy schizz\u00f2 di fianco a lui e sua moglie. Sent\u00ec Jacqueline Kennedy dire: \"\u00abHanno ammazzato mio marito\u00bb\". \"\u00abHo il suo cervello nelle mani\u00bb\". Connally si mise a gridare: \"\u00abMio Dio, ci stanno ammazzando tutti\u00bb\".\nRoy Kellerman il capo macchina grid\u00f2 all'autista William Greer: \"\u00abBill, porta l'auto fuori tiro\u00bb\". Poi disse: \"\u00abPortaci all'ospedale, presto\u00bb\".\nIl governatore Connally successivamente conferm\u00f2 la posizione dell'auto in cui si trovava quando disse di aver sentito il primo colpo.\nL'angolo della traiettoria del proiettile che ha colpito il governatore Connally al torace, secondo il dr. Show, medico legale, \u00e8 di circa 25\u00ba con una direzione da dietro in avanti. Il diagramma di pag.346 del corpo del governatore Connanly colpito \u00e8 dissimile da quanto affermato dal medico legale Dr. Show, in quanto la traiettoria del proiettile nel disegno, \u00e8 di circa 45\u00b0. Il colpo descritto dal dr. Shaw di 25\u00b0 \u00e8 un colpo radente, mentre il colpo disegnato ha un angolo acuto di circa 45\u00b0. La diversit\u00e0 delle traiettorie dei proiettili ricavate dai rilievi anatomopatologici e la traiettoria del disegno, non \u00e8 mai stata spiegata.\nIl colpo che ha colpito il gevernatore Connaly \u00e8 molto simile a quella che ha colpito il presidente Kennedy al collo, che era di circa 15\u00ba. Mentre l'angolo formato dalla finestra del 6\u00ba piano del TSBD con la strada \u00e8 di circa 55\u00ba.\n12:30 La testimonianza di Clinton J. Hill.\nClinton J. Hill era l'agente del servizio segreto, incaricato della sicurezza della signora Jacqueline Kennedy. Al momento dei primi spari si trovava sul predellino dell'auto di scorta, circa 5 metri (15 piedi) dietro all'auto presidenziale. Infatti il presidente Kennedy aveva richiesto che gli agenti non montassero su nessuno dei due gradini posteriori dell'auto presidenziale, per fargli da scudo.\nAl momento degli spari la velocit\u00e0 dell'auto poteva essere di 10 miglia all'ora.\nHill sent\u00ec due spari, uno provenire da dietro e uno provenire da destra, quest'ultimo era un suono diverso dal primo, \"\u00abera piuttosto un doppio suono - come se stesse su contro qualcosa di metallo e ci sparasse dentro e si sentono entrambi, tanto il suono di un'arma che spara quanto il suono della cartuccia che colpisce il metallo, che potrebbe essere stato causato probabilmente da una superficie dura davanti\u00bb\", forse il rumore d'estrazione del bossolo che ha sbattuto contro qualcosa di duro.\nHill scese subito dall'auto di scorta, corse dietro l'auto presidenziale, vide la materia cerebrale finire sull'asfalto e salt\u00f2 sul predellino posteriore sinistro.. Hill afferr\u00f2 la signora Kennedy, che si era arrampicata sul cofano posteriore destro, esponendosi pericolosamente alla linea di fuoco e stava cadendo fuori dall'auto e la spinse di nuovo sul sedile posteriore sinistro.\n12:30 Gli spari registrati alla centrale di polizia.\nIl microfono di McLain, un poliziotto in motocicletta che si trovava all'incrocio fra la Main Street e la Houston Street, era difettoso e talvolta rimaneva aperto. La Polizia di Dallas aveva un sistema di registrazione automatico (Dictaphone belt recorder, detto Dictabelt) per ogni comunicazione radio. Jesse Edward Curry, capo Dipartimento della Polizia di Dallas disse che la registrazione degli spari avvenne fra le ore 12:30 e le ore 12:31.\nSuccessivamente quando McLain ascolt\u00f2 la registrazione neg\u00f2 che questa registrazione fosse originata dalla propria moto perch\u00e9 i rumori di sottofondo non corrispondevano ai suoi movimenti. Inoltre McLain disse che il rumore del motore era quello di un moto a tre ruote, mentre la sua era a due ruote.\nLa registrazione gli spari della polizia di Dallas fu acquisita dal Comitato Selezionato della Camera dei Rappresentanti del Congresso degli Stati Uniti sugli assassini, (House Select Committee on Assassinations)(HSCA) e sottoposto ad analisi medico legale nel 1978. Conclusioni:\nI testimoni alla scena dell'assassinio hanno detto di aver sentito un rumore come di mortaretti e che i colpi sono stati sparati in pochi secondi, in generale \u00e8 5-6 secondi e che l'arco di tempo intercorso fra il colpo al collo e il colpo alla testa \u00e8 stato di circa 5 secondi. Dato che il tempo necessario stimato per ricaricare il fucile \u00e8 di 2,3 secondi, pi\u00f9 il tempo per riprendere la mira e posizionare la mano sul grilletto, si ha un tempo minimo totale di circa 7,9 secondi per i tre colpi. Pi\u00f9 i colpi andati a vuoto: uno che ha colpito il Signor.Tague e uno che ha colpito lo specchietto retrovisore dell'auto.\n12:30 Zapruder filma la scena dell'assassinio.\nAbraham Zapruder con la moglie erano usciti di casa per andare a vedere la sfilata del presidente Kennedy. Zapruder aveva preparato una piccola cinepresa per riprendere l'evento ma quando erano usciti se l'era dimenticata. Arrivati in Piazza Dealey e accortosi di non avere la cinepresa, voleva farne a meno ma la moglie insist\u00e9 affinch\u00e9 ritornasse a casa a prenderla e cos\u00ec fece.\nIl signor e la signora Zapruder si posizionarono su di un piedistallo, vicino alla collinetta erbosa Grassy Knoll e da l\u00ec il signor Zapruder riprese la sparatoria. Il film mostra come \u00e8 stato assassinato il presidente Kennedy. Un colpo, dall'indietro in avanti, colp\u00ec al collo il presidente Kennedy e sembra colpire anche Connally. Un altro colpo, dall'indietro in avanti, colp\u00ec la testa del presidente Kennedy e si vede schizzare una macchia rossa di sangue e una macchia rosa del cervello, con direzione in alto e a sinistra in parte verso la signora Nellie Connally, e in parte verso Jacqueline Kennedy:\nLa direzione nella quale vola via parte del cervello del presidente Kennedy indica la provenienza della fucilata: al momento del colpo in testa, Altgens vide \"pezzi di carne, sangue e ossa volare dal lato destro della testa del Presidente e passare davanti della Signora Kennedy, a sinistra della limousine presidenziale\", rimanendo cos\u00ec impressionato (freezed) da non riuscire a scattare la foto.\nZapruder invece nel momento dello sparo ha un sobbalzo ma continua a filmare e nel filmato si vede il cervello volare in avanti e leggermente a sinistra fra la signora Kennedy e la signora Nellie Connally, come dice Hargis. In seguito mentre l'auto procede, il cervello viene lasciato indietro e ricade sempre pi\u00f9 a sinistra, fino addosso al poliziotto motociclista Hargis. Questo colpo alla testa \u00e8 considerato il terzo colpo. Come si vede dal quadro 313 del filmato di Zapruder, un colpo che fa volare materiale cerebrale e sangue in avanti, a sinistra e in alto. La testimonianza sulla provenienza dei colpi di Hargis coincide con quella di Hill, sente i colpi provenire dalla Grassy Knoll, che si trova a destra dell'auto presidenziale. Hargis ferma e posteggia la moto e corre sulla collinetta erbosa, da dove aveva sentito provenire i colpi, assieme a tanta altra gente curiosa.\nL'analisi dei fotogrammi \u00e8 servita per stabilire con esattezza la tempistica dei colpi in base alle evidenti reazioni dei soggetti ripresi.\nIl primo colpo sparato viene rilevato dal movimento del capo verso destra, sia di Connanly che di Jacqueline Kennedy.\nLa cinepresa impressionava 18,3 fotogrammi al secondo, la sparatoria inizi\u00f2 circa al fotogramma 170, momento in cui Kennedy colpito si port\u00f2 le mani alla gola e fin\u00ec al fotogramma 313, momento in cui si vedono gli effetti del colpo alla testa. Dato che 313-170=143, 143:18,3=7,8 dunque la sparatoria avvenne in circa 8 secondi.\nKennedy \u00e8 stato colpito dal primo colpo, tra i fotogrammi 160-170, e il secondo colpo \u00e8 partito tra i fotogrammi 190-200. Fra i due colpi ci sono 30 fotogrammi, ovvero meno di 2 secondi. Non abbastanza perch\u00e9 Oswald potesse avere esploso 2 colpi da solo.\nL'eventuale quarto colpo, sparato circa poco meno di un secondo dopo, di cui si sente il suono e nel filmato si vede un sobbalzo del corpo di Kennedy, non produce altri effetti visibili e non si trova n\u00e9 il foro di entrata, n\u00e9 il foro di uscita nel corpo di Kennedy, n\u00e9 si trovano intaccature sull'auto dove dovrebbe essere finito, n\u00e9 \u00e8 stato trovato alcun proiettile sulla strada o nel prato. Questa mancanza di riscontri ha fatto ritenere alla Commissione Warren che i colpi sparati siano solo tre. La pi\u00f9 recente (2008) novit\u00e0 \u00e8 che il quarto colpo fosse un proiettile esplodente e che sia esploso nel forame gi\u00e0 aperto dal terzo colpo della testa del presidente Kennedy. Un simile colpo non avrebbe pi\u00f9 prodotto un qualche effetto visivo evidente nel filmato di Zapruder, essendo i vasi cerebrali gi\u00e0 rotti e svuotati e non essendoci pi\u00f9 materia cerebrale.\n12:30 Calcolo della velocit\u00e0 dell'auto presidenziale.\nL'analisi dei fotogrammi del filmato di Zapruder, permette anche di stabilire con sicurezza, un argomento molto controverso, la velocit\u00e0 dell'auto.\nPrendendo come punto di riferimento il cartello della \"Stemmons Freeway\", del fotogramma 184, e andando a guardare quanti fotogrammi ci impiega l'auto presidenziale a passarci davanti, fino al fotogramma 205, fanno 21 fotogrammi, dividendo i quali per la velocit\u00e0 di ripresa della fotocamera, 18,3 fotogrammi al secondo, si deduce che l'auto del Presidente impiega circa 1 secondo per passare davanti al cartello. Essendo la limousine presidenziale lunga 6,5 metri circa, si calcola che l'auto stava andando a 5,6 metri al secondo, ossia circa 20\u00a0km/ora. Velocit\u00e0 che non coincide con le testimonianze ufficiali di 17\u00a0km/ora.\nFacendo lo stesso calcolo, quando l'auto passa davanti al lampione l'auto continua ad andare a circa 20\u00a0km/ora.\nQuando supera la Signora Moorman, momento in cui il Presidente Kennedy viene colpito alla testa, l'auto andava sempre alla stessa velocit\u00e0 di circa 20\u00a0km/ora.\nIl salto dell'agente Hils sull'auto avvenne fra il 365\u00b0 e il 376\u00b0 fotogramma, in circa 1/2 secondo, e si calcola che l'auto andava ad una velocit\u00e0 di 39\u00a0km/ora. \u00c8 in questo momento che l'auto parte ad una velocit\u00e0 doppia a quella precedente.\nQuando l'auto presidenziale arriva al Sottopassaggio, siamo al fotogramma 464 e impiega a scomparire fino al fotogramma 472, quindi qui si calcola una velocit\u00e0 di 53\u00a0km/ora.\nL'autista della limousine presidenziale William Greer \u00e8 stato molto criticato per la bassa velocit\u00e0 che teneva e da Jacqueline Kennedy, per non essere partito subito a tutta velocit\u00e0 dopo il primo colpo. Si calcola che fra il primo e l'ultimo colpo, siano passati circa 8 secondi. L'autista Greer ha impiegato 9 secondi dal primo colpo, prima di partire a tutta velocit\u00e0, per di pi\u00f9 non \u00e8 scattato via di propria iniziativa. Ha iniziato ad andare pi\u00f9 veloce, quando l'agente che gli stava a fianco, Roy Kellerman, gli ha gridato di portare l'auto fuori tiro ma ormai era troppo tardi.\n12:30 Filmato audiovisivo dell'assassinio di John F. Kennedy.\nUn interessante documento della registrazione degli spari da parte della Polizia di Dallas uniti al filmato del Signor Zapruder.\nIn questo documento, al film senza sonoro di Zapruder, presente in bibliografia, \u00e8 stato aggiunto, il sonoro registrato dalla polizia di Dallas su un registratore Dictabelt. Ne esce un documento importante, nel quale si possono vedere quello che succede sia a John Kennedy che al Governatore Connally man mano che si producono i colpi. Si vede che il Presidente Kennedy \u00e8 colpito la prima volta e si porta le mani alla gola e poi si vede il Governatore Connanly sofferente, colpito, portarsi una mano alla spalla.\nIn questo documento si sentono i rumori di sottofondo, precisamente, il rumore della motocicletta e le grida delle persone quando il Presidente Kennedy \u00e8 colpito.\nNel frattempo sono uscite altre versioni sempre con una registrazione originale sul dictabel. \nIn questo documento si sentono i rumori di sottofondo e perfino la voce di un poliziotto dire: \"\u00abAll right, Jackson\u00bb\".\nIl numero di colpi sparati \u00e8 importante per dirimere la questione se l'assassinio di John Kennedy sia dovuto ad un singolo cecchino (\"lone gunman theory\") oppure se ci sia stata una cospirazione (teoria del complotto). Alcuni sostengono che una persona possa sparare 4 colpi in 8 secondi, altri pensano che il limite massimo di colpi che una persona possa sparare in 8 secondi siano 3 colpi. In teoria bisogna contemplare tutte le possibilit\u00e0, \u00e8 possibile che siano stati sparati 4 colpi da un solo cecchino, come \u00e8 possibile che siano stati sparati 4 colpi da 2, 3 o 4 cecchini.\nSi sentono i colpi iniziali come hanno detto i testimoni, come un suono di mortaretti, si sentono due colpi distinti e poi si sentono gli ultimi due colpi, il primo dei quali \u00e8 quello che colpisce il Presidente alla testa.\nSecondo il rapporto dell'HSCA sono stati registrati cinque impulsi, corrispondenti ai colpi, dei quali il terzo, con alta probabilit\u00e0, \u00e8 partito dalla collinetta erbosa, posta a destra dell'auto presidenziale, d'altronde si riscontra nel fotogramma corrispondente, una porzione del cervello schizzare verso sinistra, addosso al poliziotto in motocicletta, segno evidente che il colpo proveniva da destra.,\n12:30 Fumo bianco e colpi dalla collina Knoll.\nIl movimento sulla collina erbosa Grassy Knoll \u00e8 un elemento molto controverso perch\u00e9 eventuali spari partiti da questa collinetta provano che non ci sia stato un solo cecchino e che se i cecchini sono di pi\u00f9, allora deve esserci stata una cospirazione. La foto ripresa dalla signora Moorman, mostra lo steccato e il muretto sulla collinetta erbosa (Grassy Knoll), proprio nel momento in cui il presidente Kennedy viene colpito alla testa. Ingrandimenti spinti di questa foto, mostrerebbero due persone: un uomo con un fucile soprannominato l'\"uomo cane nero\" (\"The Black Dog Man\") e un poliziotto seminascosto da una cortina fumogena, soprannominato l'\"uomo distintivo\" (\"The Badge man\").\nAltre foto mostrano: \nLee E. Bowers, che gi\u00e0 aveva visto movimento alle 12,10 sulla collinetta Grassy Knoll, pur essendo impedito di vedere l'assassinio di Kennedy, in seguito disse di avere visto un lampo e uno sbuffo di fumo in direzione della Grassy Knoll. Una foto scattata dalla Signora Moorman, confermerebbe la testimonianza del Signor Bowers di aver visto sulla collinetta uno e due impiegati della ferrovia e due uomini estranei e di aver visto un lampo e del fumo. Nel 1966 il Signor Bowers \u00e8 morto di morte violenta, in un incidente stradale provocato; \u00e8 sopravvissuto quattro ore e ha avuto il tempo di raccontare come sia stato drogato con un caff\u00e8 e spinto fuori strada da un'auto nera.\n12:30 Orville Nix film.\nOrville Nix fu un secondo cineamatore che riprese la scena dell'assassinio del presidente Kennedy da una diversa prospettiva, essendo posizionato di fronte al Signor Zapruder. Dal filmato sono state ricavate delle foto, il cui ingrandimento rivelerebbe un cecchino appostato sulla Grassy Knoll. Lo sbuffo di fumo che si vede nell'ingrandimento \u00e8 stato visto da altri testimoni e da altri punti di vista: il Signor Bowers e il Signor Holland.\n12:30 Altri filmati.\nMary Muchmore fu una terza persona che film\u00f2 la scena dell'assassinio del presidente Kennedy dalla stessa prospettiva di Orville Nix ma da una distanza pi\u00f9 ravvicinata. Nel film di Charles Bronson vengono riprese le finestre del 6\u00ba piano del Texas School Book Depository poco prima e poco dopo gli spari. Nel film di Robert Hughes si vede la gente presente nella Piazza Delay correre e poi si vede la gente nello spiazzo della ferrovia sopra la Grassy Knoll, da dove sembravano provenire gli spari e poi si vedono le finestre del 6\u00ba piano del DTBD. Nel film di Mark Bell si vede la gente in massa correre sulla Grassy Knoll. Nel filmato di Dave Wiegman si vede la gente buttarsi a terra durante la sparatoria. Nel filmato di Malcolm Couch si vede il poliziotto Hargis parcheggiare la moto per andare sulla Grassy Knoll.\n12:30 Testimoni sul ponte della ferrovia.\nAltri testimoni sul ponte della ferrovia hanno diversi punti di vista a riguardo della fonte e del numero di colpi. Austin L. Miller, dipendente dell'Ufficio Merci (Freight Bureau) Texas-Louisiana, ha sentito tre colpi e ha pensato che siano venuti dal settore dove transitava la limousine presidenziale.. G. Royce Skelton, uno dei suoi collaboratori, ha sentito quattro colpi, ma non sa specificare esattamente la loro esatta sorgente. Frank E. Reilly, un elettricista presso il Terminale Unione (Union Terminal), ha sentito tre colpi che sembravano venire dagli alberi dall'angolo in alto, sul lato nord di Elm Street. S.M. Holand, ha sentito quattro colpi che provenivano dagli alberi sul lato nord di Elm Street, dove si \u00e8 visto un soffio di fumo (a puff of smoke), come un artificio fumogeno. Thomas J. Murphy, un caposquadra spedizioniere della Unione Terminal Co, ha sentito due spari e ha detto che provenivano da un posto appena a ovest del Depository. Bowers dalla torre della ferrovia, ha sentito tre colpi, che suonavano come se fossero venuti sia dal deposito libri o in prossimit\u00e0 dell'imbocco del Sottopassaggio Triplo. Prima del 22 novembre 1963, Bowers aveva notato la somiglianza tra i suoni provenienti dalle vicinanze del deposito e quelli del Sottopassaggio Triplo, che ha attribuito ad \"un'eco che arriva da entrambe le localit\u00e0.\" Nessuno dei testimoni disse mai di avere sentito 6 od 8 colpi, ossia i 3-4 colpi che con il loro eco, raddoppiano..\n12:30 Arrivo previsto al Trade Mart.\nSecondo la tabella di marcia il corteo sarebbe dovuto arrivare al Trade Mart alle ore 12:30.\n12:30 Altre testimonianze.\nJacqueline Kennedy, moglie del presidente, Nellie Connally, moglie del governatore, William Robert Greer autista dell'auto presidenziale.\n12:30 La testimonianza di Lyndon B. Johnson.\nIl vicepresidente Lyndon Johnson viaggiava sul sedile posteriore sinistro di una Lincoln Continental convertibile, sua moglie Lady Bird alla sua destra. L'autista era Hurchel Jacks, membro del Texas State Highway Patrol, con di fianco sulla destra l'agente Youngblood, dietro all'autista sulla sinistra, il senatore Yarborough. Ai primi colpi l'agente Youngblood fece piegare Johnson con la testa in avanti, poi si mise in posizione sopra a Johnson facendogli scudo. Intanto fece abbassare nella stessa posizione anche la signora Johnson e il senatore Yarborough. Poi esplosero gli altri colpi e l'auto part\u00ec veloce. Il vicepresidente Johnson chiese cosa succedeva, Youngblood chiese notizie per radiotelefono e gli fu detto che stavano andando all'ospedale Parkland.\n12:30 Oswald alla finestra del 6\u00ba piano.\nI colleghi di lavoro testimoniano di non aver visto Oswald alle ore 12:30, di conseguenza la conclusione della Commissione Warren \u00e8 che Oswald era alla finestra del 6\u00ba piano a sparare al presidente Kennedy.\nFra i membri della commissione Warren mancava un medico legale, perci\u00f2 furono interpellati dei medici legali per avere un giudizio sulla provenienza e sulla direzione dei colpi. Le traiettorie dei colpi rilevate sul collo di Kennedy, sul torace di Connally e sulla testa di Kennedy hanno un angolo d'incidenza che va da 15\u00ba a 25\u00ba, mentre la finestra del 6\u00ba piano ha un angolo di incidenza col pavimento della strada di circa da 55\u00ba a 65\u00ba.\n12:32 Oswald al 2\u00ba piano in sala mensa.\nOswald alle 12:32 incontr\u00f2, al 2\u00ba piano, mentre usciva dalla sala mensa, il poliziotto Marrion Baker, che con il revolver spianato lo voleva arrestare. Ma il direttore Roy Truly, disse a Baker che Oswald era un suo impiegato e Baker allora abbass\u00f2 la rivoltella e lo lasci\u00f2 andare.\nOswald, subito dopo Baker, incontr\u00f2 la signora Reid\n12:33 Oswald esce dal TSBD.\nProbabilmente Oswald lasci\u00f2 l'edificio circa alle ore 12:33. Oswald scappava girovagando per la citt\u00e0.\n12:34 Sorgente degli spari Texas School Book Depository.\nLa centrale di polizia accenn\u00f2 al deposito libri come sorgente degli spari.\n12:36 Oswald sale sull'autobus.\nOswald scapp\u00f2 recandosi alla fermata dell'autobus fra Saint Paul e la strada Elm e sal\u00ec sull'autobus dove l'autista McWatters gli buc\u00f2 il biglietto alle 12:36. Sull'autobus Oswald incontr\u00f2 la signora Mary Bledsoe.\n12:36 Il sergente D.V. Harkness raccoglie notizie.\nIl poliziotto sergente Harkness in Dealey Plaza, raccolse indicazioni da diverse persone: Amos Euins forn\u00ec indicazioni sul TSDB come sorgente degli spari e Harkness lo trasmise alla centrale di polizia. Arnold Rowland disse di aver visto un uomo con un fucile potente.. Howard Brennan forn\u00ec indicazioni per l'identificazione di un cecchino.\n12:38 Kennedy arriva al Parkland Hospital.\nIl corpo esanime del presidente Kennedy venne portato all'ospedale di Dallas, il Parkland Hospital Memorial. Venne iniziata subito la rianimazione, alle ore 12:43, praticando una tracheostomia utilizzando il foro gi\u00e0 esistente nel collo, causato da un proiettile. Contemporaneamente venne compilato il foglio del ricovero.\n12:40 Oswald scappa su una Rambler station vagon.\nOswald fu visto uscire dal TSBD e allontanarsi su una Rambler station vagon da Roger Craig. Oswald scappava girovagando nei dintorni dell'auto dell'agente Tippit.\n12:40 Oswald scende dall'autobus e prende un taxi.\nOswald scese dall'autobus di Cecil McWatters e sal\u00ec sul taxi di William Whaley. Oswald non sembra una persona che stia scappando dopo aver compiuto un assassinio.\n12:40 La polizia chiude il portone del TSBD.\nLa centrale di polizia fece chiudere il portone del TSDB..\n12:45 La polizia diffonde la descrizione dell'assassino.\nLa centrale di polizia forn\u00ec la descrizione dell'uomo col fucile fornita da Howard Brennan.\n12:48 Diramato l'identikit dell'assassino.\nI poliziotti Hulse e Jackson sentirono alla radio che il sospetto era un maschio, bianco, 30 anni, slanciato, alto 1,78\u00a0m (5 piedi 10 pollici), 75\u00a0kg (165 libbre), si credeva avesse utilizzato un fucile calibro 30, che si riteneva fosse dalla School Book Depository Building, fra la Elm e la Houston.\n12:51 Al Trade Mart non arriva nessuno.\nTelefonata dal Trade Mart di William Fritz: Kennedy quando arriva?\n12:54 Tippit chiama la centrale operativa.\nTippit chiam\u00f2 la centrale e disse di essere in zona Oakcliff.\n13:00 Darrell Tomlinson trova un proiettile su una barella.\nAll'ospedale Parkland, alle ore 13:00, venne trovato un proiettile su una barella da Darrell Tomlinson. Il governatore Connally venne curato.\n13:00 Kennedy \u00e8 dichiarato ufficialmente morto.\nAlle ore 13:00 del 22 novembre 1963 il presidente John F. Kennedy fu dichiarato ufficialmente morto a causa della vastit\u00e0 del danno craniale e intracraniale subito; la notizia fu resa nota da due sacerdoti entrati nella sala ospedaliera a dare l'estrema unzione.. Venne iniziata subito l'autopsia.\nLa Radio City Hall di Chicago diffonde la notizia della morte del presidente Kennedy.\n13:00 Oswald ritorna a casa.\nA circa le ore 13 Oswald arriv\u00f2 alla casa dove alloggiava a Dallas. La signora Earlene Roberts, affittuaria, lo vide prendere la sua giacca, non portava la rivoltella e lo vide uscire subito. La signora Earlene Roberts non vide mai la rivoltella di Oswald in casa. Mentre Oswald era in casa, due poliziotti sull'auto della polizia n. 207 suonarono due volte. Alle ore 13:04 Oswald fu visto aspettare l'autobus dalla padrona di casa Earlene Roberts..\n13:04 Tippit parla con la centrale.\nTippit chiam\u00f2 la centrale per sapere notizie\n13:08 Tippit chiama la centrale.\nTippit chiam\u00f2 la centrale due volte ma nessuno gli rispose..\n13:09 Tippit \u00e8 ucciso.\nTippit fu visto, mentre veniva ucciso, fra la 10th e la Patton Streets dalla signora Acquilla Clemons e da Frank Wright. Questi racconti si trovano in un libro a tesi, nel quale si dice che gli agenti dell'FBI non raccolsero la testimonianza della signora Acquilla Clemons perch\u00e9 inabilitata dal diabete. Mentre Frank Wright rilasci\u00f2 un'intervista per un giornale. Questi racconti non sono conformi coi tempi della registrazione su nastro della Centrale di Polizia di Dallas.\n13:10 Tippit \u00e8 trovato morto da Bewley.\nTippit fu trovato morto da T.F. Bewley. Questo racconto si trova in un libro a tesi e non \u00e8 confermato dalla registrazione su nastro della Centrale di Polizia di Dallas.\n13:12 Luke Mooney trova tre bossoli.\nAl sesto piano del TSBD i bossoli furono trovati dall'aiuto sceriffo Luke Mooney.\n13:15 Tippit \u00e8 ucciso (altra versione).\nAlle 13:15 Tippit stava guidando lentamente verso oriente sulla Decima Strada Est, quando un uomo si accost\u00f2 alla sua auto e Tippit si ferm\u00f2. Quindi l'uomo gli parl\u00f2 attraverso il finestrino destro e Tippit scese, passando davanti all'auto, a questo punto l'uomo estrasse un'arma e gli spar\u00f2 quattro colpi a bruciapelo, uccidendolo.\n13:16 Tippit \u00e8 trovato morto da Benavides.\n\u00abTippit \u00e8 stato colpito\u00bb, disse alla radio dell'auto Domingo Benavides.\nDomingo Benavides vide l'assassinio di Tippit.\nAnche altre persone videro la sparatoria, la Signora Helen Markham, la signora Barbara Jeanette Davis e sua cognata, la signora Virginia Davis, Williams Scoggins.\n13:20 Sorgente degli spari Knoll Hill.\nSono stati sentiti spari provenienti dalla Knoll Hill disse Billy Newman alla televisione.\n13:22 Eugene Boone trova un fucile Carcano 91.\nIl vice sceriffo Eugene Boone, al sesto piano del TSBD, trov\u00f2 un fucile a retro carica e a ripetizione semplice, Carcano 91, con un cannocchiale telescopico. Il fucile fu fotografato. Il tenente Day not\u00f2 che stampigliato sul fucile c'era il numero di serie \"C2766\", nonch\u00e9 la marcatura \"1940\" \"MADE ITALY\" e \"CAL. 6.5.\" Il fucile era lungo circa 100 centimetri e smontato poteva entrare bene in un sacco di carta a mano che, dopo l'assassinio, \u00e8 stato trovato nell'angolo sud-est del palazzo a pochi metri dai bossoli..\n13:22 L'omicida di Tippit alla televisione.\nLa centrale di polizia diram\u00f2 la descrizione dell'uomo che aveva sparato a Tippit..\n13:29 La polizia nota una somiglianza.\nAlle 13:29 la radio della polizia aveva notato la somiglianza nelle descrizioni dei sospettati nella sparatoria di Tippit e dell'assassinio di Kennedy..\n13:30 La polizia va ad arrestare Oswald a casa.\nTre poliziotti mandati da Will Fritz, direttore dell'ufficio omicidi e furti del Dipartimento di Polizia di Dallas, andarono a casa di Oswald per arrestarlo ma non lo trovarono, parlarono con l'affittuaria Earlene Roberts, le chiesero se Oswald fosse armato e lei rispose di no. I poliziotti guardarono alla televisione l'immagine di Oswald. Poi arrivarono due agenti dell'FBI.\n13:30 Oswald \u00e8 notato come sospetto.\nOswald \u00e8 notato come sospetto dal venditore di scarpe John Brewer.\n13:30 Ruby va al Parkland Hospital.\nRuby saputa la notizia dell'assassinio di Kennedy, and\u00f2 subito all'ospedale di Parkland dove il signor Kantor lo vide.\nIntanto era iniziata l'autopsia del presidente Kennedy.\nI collaboratori volevano far giurare il vicepresidente Johnson subito, perch\u00e9 a causa della guerra fredda non si poteva lasciare un vuoto di potere ma Johnson non voleva giurare proprio all'ospedale dove era morto Kennedy, per una questione di immagine e allora gli proposero di partire subito. Johnson rispose che non si sentiva di lasciare la vedova del presidente Kennedy da sola in queste condizioni e che non si sarebbe assolutamente mosso finch\u00e9 non fosse venuta via anche la signora Kennedy, la quale non voleva assolutamente abbandonare suo marito morto.\n13:40 Julia Postal denuncia Oswald al cinema.\nJohn Brewer vide l'uomo sospettato entrare nel Teatro Texas, una sala da cinema a circa 18 metri di distanza, senza pagare e lo fece notare alla signora Julia Postal, la cassiera, che inform\u00f2 la polizia che nel cinema era entrato uno senza pagare..\n13:45 La centrale di polizia segnala un sospettato al cinema.\nIn risposta alla chiamata della signora Postal, la radio della centrale di polizia, lanci\u00f2 l'allarme: \"Abbiamo informazioni che il sospettato \u00e8 appena entrato nel Teatro Texas in West Jefferson\". In pochi minuti il teatro fu circondato da 26 poliziotti. Le luci del cinema furono poi accese. Il vigile M.N. McDonald e molti altri poliziotti avvicinarono l'uomo e dopo una breve colluttazione lo arrestarono.. La polizia fu molto efficiente, arrest\u00f2 il sospettato Oswald circa 75 minuti dopo l'assassinio di Kennedy.\n14:00 Oswald arriva alla centrale di polizia.\nAlle ore 14:00 circa Oswald arriv\u00f2 alla centrale di polizia per essere interrogato..\nAlle ore 14:15 inizi\u00f2 l'interrogatorio di Oswald. Il capitano John Will Fritz condusse l'interrogatorio, indagando l'omicidio di Tippit. Presenti anche durante queste interviste era agenti dell'FBI, James Hosty e James W. Bookhout. Inoltre c'era T.J. Nully e David B. Grant (servizio segreto) Robert I. Nash (sceriffo) e Billy L. Senkel e Fay M. Turner (Dipartimento di Polizia di Dallas). Questo interrogatorio non fu messo a verbale ma esistono due tracce su quello che fu detto. La prima \u00e8 l'interrogatorio del Capitano Fritz fatto dalla Commissione Warren e la seconda \u00e8 una nota redatta a memoria dal Capitano Fritz nei giorni successivi.\n14:00 L'autopsia di Kennedy viene interrotta.\nKennedy rimase fine alle ore 14:00 nella stanza del pronto soccorso, dove era iniziata l'autopsia. Sua moglie Jacqueline Kennedy si rifiut\u00f2 di cambiarsi gli abiti sporchi di sangue, si pul\u00ec solo il viso, poi si tolse la fede e la infil\u00f2 in un dito di suo marito..\nIntanto era stata decisa la partenza per Washington D.C. di tutti i passeggeri dell'Air Force One e Two.\n14:04 Partenza dell'\u00e9quipe presidenziale.\nLa salma di Kennedy fu trasportata fuori dal Parkland Hospital, dieci minuti dopo arriv\u00f2 all'aeroporto di Love Field e caricata sull'aereo presidenziale Uno (Air Force One) assieme a sua moglie, al vicepresidente Johnson e ad altre persone.\n14:30 Hoover telefona a Robert Kennedy.\nHoover, il capo dell'FBI, telefon\u00f2 a Robert Kennedy dicendo che forse aveva per le mani il responsabile dell'assassinio di suo fratello John.\nSolo alle 22:30 Oswald verr\u00e0 imputato.\n14:38 Johnson presta giuramento.\nIntanto, prima della partenza, sull'aereo presidenziale Lyndon Johnson, prest\u00f2 giuramento, nella nomina a presidente degli Stati Uniti. Jacqueline Kennedy \u00e8 presente e lascia la salma del marito per 20 minuti.\n15:00 La polizia va a casa di Marina Oswald.\nLa polizia and\u00f2 a casa di Marina Oswald chiedendo di vedere dov'\u00e8 il fucile di suo marito.\nLa signora Oswald disse che il fucile era nell'autorimessa conservato dentro una coperta che aveva controllato quando aveva sentito alla televisione la notizia delle fucilate al presidente Kennedy. Quando di fronte agli agenti aveva scoperto la coperta, il fucile mancava.\n16:58 L'Air Force One arriva a Washington D.C..\nLe persone del corteo di Kennedy arrivarono all'Andrews Air Force Base in Maryland.\n18:00 Arrivo di Kennedy al US Navy Bethesda Hospital.\nLa bara dell'ex presidente Kennedy fu cambiata da quella in legno ad una di tipo militare e fu trasportata al US Navy Bethesda Hospital per l'autopsia.\n19:10 Oswald \u00e8 imputato dell'assassinio di Tippit.\nDopo un interrogatorio durato cinque ore nel pomeriggio, alle sette di sera, Oswald fu accusato dalla Polizia di Dallas di essere la persona che aveva assassinato il poliziotto Tippit, anche se al momento, non erano disponibili prove positive di identificazione dell'arma da fuoco, n\u00e9 delle impronte digitali. Per ipotesi, il revolver in possesso di Oswald al momento del suo arresto era compatibile con il tipo d'arma che potrebbe avere sparato i colpi che hanno ucciso Tippit..\nDurante un'intervista con i giornalisti Oswald afferm\u00f2 che lui non aveva sparato n\u00e9 a Tippit n\u00e9 al presidente Kennedy e che nella cospirazione per ammazzare il presidente Kennedy il suo ruolo era stato quello di essere il capro espiatorio (\"\u00abI'm just a patsy\u00bb\")\n20:00 Oswald \u00e8 interrogato dell'assassinio di Kennedy.\nCirca alle ore otto il capitano John Will Fritz riprese l'interrogatorio di Oswald, questa volta indagando l'omicidio del Presidente Kennedy. Oswald disse: \u00abIo non sono malcontento, niente mi ha irritato del presidente\u00bb. Poi gli ha chiesto se aveva visto la sfilata e Oswald ha detto che non l'aveva vista. Poi gli chiese se avesse sparato al Presidente e Oswald rispose che non aveva sparato. Poi Oswald disse che non intendeva rispondere ad altre domande senza consiglio e che se non riusciva ad avere un avvocato, allora sperava che l'Unione per le Libert\u00e0 Civili gli avrebbe dato un proprio avvocato per rappresentarlo. A quel punto il capitano Fritz termin\u00f2 l'intervista.\n22:30 Oswald \u00e8 accusato dell'assassinio di Kennedy.\nOswald fu accusato dal Capitano Fritz, della Polizia di Dallas di cospirazione e dell'assassinio del Presidente Kennedy.\nIl secondo interrogatorio di Oswald dur\u00f2 circa 2,30 ore.\nDurante l'interrogatorio non fu presente alcun avvocato.\nNon vi fu una registrazione stenografica dell'interrogatorio.\nNessun verbale dell'interrogatorio fu redatto, come testimoniato da Fritz stesso, solo alcune note scritte a mano, furono conservate. Alle 1:30 del 23 novembre Oswald fu formalmente imputato dell'omicidio di Kennedy dal giudice. Nessun avvocato fu nominato per rappresentare gli interessi di Oswald in una qualsiasi delle indagini governative. Oswald fu condannato dalla Commissione Warren, sulla base di indizi, senza che abbia mai avuto alcun difensore e alcun processo.\n04:22 del 23 novembre termine dell'autopsia di Kennedy.\nDopo 10 ore termina l'autopsia dell'ex presidente Kennedy. Lo schema dei colpi subiti dal Presidente Kennedy, che risulta dall'autopsia e riportato sul Rapporto della Commissione Warren, mostra in modo chiaro il foro d'entrata e il foro d'uscita della pallottola che ha colpito il Presidente Kennedy alla base della nuca, foro d'ingreso e il foro d'uscita alla base del collo. Come si vede la traiettoria del proiettile ha un angolo di 15,12\u00b0. Questo rilievo mostra in modo incontrovertibile che il colpo non ha prodotto un foro d'ingresso entrato dalla gola, perch\u00e9 il foro della gola \u00e8 pi\u00f9 basso del foro nella schiena.\nMostra inoltre una incompatibilit\u00e0 della traiettoria del colpo sparato dalla finestra del 6\u00ba piano del Book Depository che fa un angolo di 55\u00b0 con il pavimento della strada a fronte del colpo ricevuto dal Presidente Kennedy che ha un angolo di 15,12\u00b0 e che dunque si presume sparato da un'altra postazione posta sempre alle spalla del Presidente Kennedy ma pi\u00f9 in basso. Tracciando una retta dalla strada con un angolo di 15,12\u00b0, all'indietro si finisce sulle finestre del primo piano del Dal-Tex Building. Andando a vedere quelle finestre sulla fotografia di Altgens, si vede, nella finestra sotto alle scale dove c'\u00e8 seduto un uono, ad un ingrandimento ed ad una luminosit\u00e0 spinti, la figura evidente di un uomo con un fucile."}
{"id": "1940905", "revid": "119730146", "url": "https://it.wikipedia.org/wiki?curid=1940905", "title": "Acido eicosapentenoico", "text": ""}
{"id": "1940906", "revid": "204012", "url": "https://it.wikipedia.org/wiki?curid=1940906", "title": "Alessandra Wolff-Stomersee", "text": ""}
{"id": "1940909", "revid": "23117", "url": "https://it.wikipedia.org/wiki?curid=1940909", "title": "Terence Paine", "text": ""}
{"id": "1940910", "revid": "834", "url": "https://it.wikipedia.org/wiki?curid=1940910", "title": "Anti-infiammatorio", "text": ""}
{"id": "1940911", "revid": "834", "url": "https://it.wikipedia.org/wiki?curid=1940911", "title": "Anti-infiammatori", "text": ""}
{"id": "1940932", "revid": "92723", "url": "https://it.wikipedia.org/wiki?curid=1940932", "title": "Pace (Messina)", "text": "Pace (\"A Paci\" in dialetto messinese) \u00e8 una borgo marinaro di Messina sito all'interno della Circoscrizione VI. Si trova a circa 6\u00a0km a nord del centro cittadino. Gli abitanti sono chiamati \"pacioti\".\nIl toponimo \u00e8 dovuto a un'antica chiesa intitolata alla Madonna della Pace, andata distrutta con il sisma del 1908. All'interno del borgo si distinguono la zona di Porticatello (nei pressi dell'omonima fiumara Pace), di Grotte (in messinese 'a \"rutta\") e Fortino.\nArte.\nLa Chiesa Santa Maria della Grotta (o Santa Maria delle Grazie) fu costruita nel 1622 da Simone Gull\u00ec nei pressi di un oratorio cinquecentesco, dove si venerava un quadro della Madonna in una grotta. Distrutta dal terremoto del 1908, fu ricostruita.\nFu voluta, nel 1622, dal Vicer\u00e9 di Sicilia Emanuele Filiberto di Savoia e fu costruita sul modello dell'originale, con aula a pianta centrale circondata da portici e sormontata da un'imponente cupola, e inaugurata nel 1931.\nIl Fortino fu edificato nel XVI secolo, probabilmente su un'antica torre medievale, e poi restaurato all'inizio dell'800 dagli inglesi e dai borboni. Verso la fine dell'Ottocento fu dismesso da struttura militare, e oggi appartiene alla famiglia Mauro.\nFamosa per essere unica nel suo genere \u00e8 l'imbarcazione \"paciota\" un gozzo in legno a 4 o 8 remi che veniva nell'antichit\u00e0 utilizzata per il trasporto e che poteva essere dotata anche di vela latina. Poi per le sue caratteristiche di agilit\u00e0 venne anche usata per gare remiere tra i borghi marinari della citt\u00e0 di Messina, la gara pi\u00f9 gara famosa era \"U Paliu\" che si disputa ancora oggi, organizzato dalla sezione di Messina della Lega Navale Italiana. Esistono due edizioni del Palio ogni anno: in occasione dei festeggiamenti per la Vara di Messina il 15 agosto e in occasione dei festeggiamenti per la Madonna delle Grazie, a cui \u00e8 dedicata la chiesa locale, che generalmente si svolge la seconda domenica di settembre"}
{"id": "1940941", "revid": "122212247", "url": "https://it.wikipedia.org/wiki?curid=1940941", "title": "Perrier (azienda)", "text": "Perrier \u00e8 un'acqua minerale naturale francese, addizionata di anidride carbonica, che sgorga da una sorgente chiamata dal 1903 \"source Perrier\". La sorgente \u00e8 situata a Verg\u00e8ze, a 15\u00a0km da N\u00eemes. Viene venduta in bottiglia di vetro, in lattina e in bottiglia di plastica (PET).\nPerrier fa parte del gruppo \"Perrier Vittel SA\" (che comprende anche Vittel, Qu\u00e9zac, Sanpellegrino e Contrex), ed \u00e8 stata acquistata dalla Nestl\u00e9 nel 1992.\nComposizione chimica dell'acqua Perrier.\nPerrier \u00e8 un'acqua minerale naturale che contiene diversi elementi naturali (460\u00a0mg/l) e gas naturale (7g/l).\nPerrier in cifre.\nPerrier \u00e8 anche produttore di vetro, la \"vetreria di Languedoc\" o \"VDL\"."}
{"id": "1940943", "revid": "599013", "url": "https://it.wikipedia.org/wiki?curid=1940943", "title": "Loris Mani\u00e0", "text": "Gioca nel ruolo di libero nella Pallavolo Piacenza.\nCarriera.\nLa carriera di Loris Mani\u00e0 inizia nel 1994 quando entra a far parte dell'Odbojkarski Klub Val Gorizia, in Serie B2, dove resta per tre stagioni; nella stagione 1997-98 passa alla PD Olympia Gorizia, in Serie C.\nNella stagione 1998-99 viene ingaggiato dall'AdriaVolley Monfalcone, club che cambia sede dal 2002, spostandosi a Trieste, dove resta per sei stagioni, ottenendo diverse promozioni dalla Serie B1 fino alla Serie A1. Dalla stagione 2004-05 veste per due annate la maglia della Dorica Pallavolo Ancona in Serie A2.\nDopo un'annata alla Pallavolo Piacenza, in Serie A1, nella stagione 2007-08 si trasferisce alla Gabeca Pallavolo di Montichiari, dove gioca per due stagioni: l'11 novembre 2007 fa il suo esordio in nazionale durante la partita dell'All Star Game.\nNella stagione 2009-10 viene ingaggiato dalla Pallavolo Modena, club nel quale milita per cinque annate; nella stagione 2014-15 passa alla Top Volley di Latina, per poi tornare nella stagione successiva alla Pallavolo Piacenza."}
{"id": "1940944", "revid": "38120", "url": "https://it.wikipedia.org/wiki?curid=1940944", "title": "Le Cronache di Thomas Covenant l'Incredulo", "text": ""}
{"id": "1940950", "revid": "124551710", "url": "https://it.wikipedia.org/wiki?curid=1940950", "title": "Holly Black", "text": "\u00c8 nota principalmente per aver creato, in collaborazione con Tony DiTerlizzi, la saga \"Spiderwick - Le cronache\", erroneamente chiamata \"Le cronache di Spiderwick\".\nBiografia.\nDopo aver frequentato il College of New Jersey, Holly Black collabor\u00f2 con alcune riviste mediche come \"The Journal of Pain\" mentre frequentava la Rutgers University.\nNel 1996 collabor\u00f2 con \"d8\", rivista dedicata ai giochi di ruolo.\nPubblic\u00f2 il suo primo romanzo nel 2002, \"Tithe: A Modern Faerie Tale\", tradotto in italiano come \"La fata delle tenebre\".\nRaggiunse per\u00f2 la fama mondiale grazie a \"Spiderwick - Le cronache\" (serie dalla quale \u00e8 stato tratto un film, che ha di gran lunga aiutato ad aumentare la fama della pentalogia).\nCon \"Doll Bones\" vinse il Newbery Honor e il Mythopoeic Award.\nIl romanzo per giovani adulti, \"Nel profondo della foresta\", segn\u00f2 il suo ritorno alla letteratura dalle atmosfere fiabesche. \nVita privata.\nSua madre, pittrice, l'ha cresciuta a forza di storie su fate, fantasmi e folletti, che hanno ampiamente influenzato la sua visione del mondo.\nAma collezionare libri rari sul folklore, bambole strane e cappelli.\nNel 1999 spos\u00f2 Theo Black, illustratore e web designer, e con lui si trasfer\u00ec ad Amherst (Massachusetts) in una casa con una biblioteca segreta.\nHanno un figlio di nome Sebastian.\nOpere.\nFate delle Tenebre (The Modern Faerie Tales).\nIl 3 giugno 2014 la Mondadori ha pubblicato la trilogia completa nel volume \"Fate delle Tenebre - La trilogia\". Il terzo capitolo (\"La guerra delle fate\") \u00e8 disponibile solamente in questa raccolta.\nSpiderwick - Le cronache (The Spiderwick Chronicles).\nSerie scritta con Tony DiTerlizzi e composta dai seguenti volumi:\nI seguenti libri sono degli speciali, esterni alla serie:\nLa Mondadori ha pubblicato anche la serie completa in un unico volume, pubblicato quando usc\u00ec nelle sale il film. La raccolta s'intitola \"Spiderwick - Le cronache\", e come immagine di copertina presenta la locandina del film.\nIl nuovo mondo - Spiderwick. Le cronache (Beyond the Spiderwick Chronicles).\nTrilogia scritta con Tony Di Terlizzi e composta dai seguenti volumi:\nQuesta trilogia \u00e8 stata scritta sulla scia dell'onda della fama di \"Spiderwick - Le cronache\".\nMagisterium.\nSerie \"della saga del Magisterium\" scritta con Cassandra Clare.\nIl Popolo dell'Aria (The Folk of the Air).\nDurante un'intervista l'autrice ha rivelato due piccoli spoiler: nel secondo libro si assister\u00e0 a due matrimoni, mentre nel terzo e ultimo avverr\u00e0 un funerale."}
{"id": "1940952", "revid": "767487", "url": "https://it.wikipedia.org/wiki?curid=1940952", "title": "Akkura", "text": "Biografia.\nGli Akkura (in dialetto palermitano significa \"fai attenzione\") sono un gruppo musicale italiano originario di Palermo, nato nel 1998.\nGli Akkura sono una band che ha attraversato molti generi musicali nei suoi album, dalla canzone italiana alla musica gitana, dal Sudamerica all'Africa, al punk e al reggae, e si \u00e8 fatto notare per i lunghi concerti travolgenti. La band ha all\u2019attivo pi\u00f9 di 600 concerti, dall'Italia al Brasile, con esibizioni che vanno da Cracovia per il \"Giorno della memoria\" alla partecipazione al Womad (festival ideato da Peter Gabriel). Gli Akkura hanno pubblicato tre album - Akkura \u2013 Ep (2003), Za\u00f9n (2007), Brucer\u00f2 la Vucciria col mio piano in fiamme 2009) ed un singolo \"Svalutation\" (2011 - ediz limitata in vinile). Per il loro disco/libro, registrato a Rio De Janeiro e prodotto da due tra i pi\u00f9 autorevoli rappresentanti della scena musicale brasiliana, Moreno Veloso e Domenico Lancellotti e avvalendosi anche della collaborazione di molti artisti, come lo scrittore Davide Enia e il cantautore Cesare Basile. Gli Akkura hanno anche realizzato musiche per videogiochi, cortometraggi, o anche spettacoli teatrali come \u201cItalia \u2013 Brasile 3 \u2013 2\u201d di Davide Enia. Il gruppo vanta numerose collaborazioni, tra le altre: il leggendario chitarrista e produttore statunitense Arto Lindsay, Mario Incudine, Orquestra Imperial, Oratio, Toti Poeta, Nicol\u00f2 Carnesi\nDiscografia.\nCosmotropico.\n\u201cCosmotropico\u201d \u00e8 il titolo del nuovo album degli Akkura. La band di Palermo pubblica il suo quarto album, un disco gioioso, una manciata di brani in technicolor per raccontare il proprio \u201ccosmo-tropico\u201d. La scrittura \u00e8 creativa, melodie cristalline che si intrecciano con influenze seventies africane, cenni di tradizione italiana e il Sud America degli anni '60, il tutto arrangiato con strumenti analogici e sonorit\u00e0 floreali. In studio, la band, che ha ospitato all\u2019interno dell\u2019album molti musicisti tra i quali Angelo Sicurella (Omosumo), Fabrizio Cammarata e Serena Ganci, ha lavorato a lungo sulle melodie ma anche sul ritmo, creando soluzioni poliritmiche nuove per ogni brano e, nel suo complesso, un album dinamico nel susseguirsi di un pezzo dopo l'altro, con influenze che vanno dal roots giamaicano (\u201cFame e sete\u201d), ai temi in chiave \u201cspace\u201d (\u201cDaubaides\u00ec\u201d), dalla canzone italiana (\u201cLa Sera\u201d, \u201cReminiscenza\u201d), andando fino al \u201cGraceland\u201d di Paul Simon (\u201cPeresoso\u201d) e ai Vampire Weekend, sempre pi\u00f9 vicino ad un'Africa, mai come oggi, cos\u00ec suggestiva e contemporanea. Anche intorno ai testi delle canzoni, l'album (registrato a Palermo presso lo studio \"Akkura\" e \u201cIndigo Music\" da Francesco Vitaliti e Fabio Rizzo) vive di contrasti tra libere ispirazioni non-sense (\u201cIl cavallo \u00e8 sordo e triste\u201d) incursioni nella vita privata (\u201cIl dolore che hai nel petto non \u00e8 la reminiscenza\u201d) e invocazioni oniriche e poetiche (\u201cOnda, onda, trascinaci, io, Nico ed Emily\u201d) o prendendo in prestito dall'inglese (\u201cWhy do we go\u201d) o dal portoghese (\u201cOuviu uma voz pra me cantar\u201d). Gli Akkura sono una band con alle spalle tre album, qualche singolo, tanti concerti in Italia e all'estero e parecchie collaborazioni, tra cui quelle con il leggendario chitarrista Arto Lindsay, e due dei pi\u00f9 autorevoli rappresentanti della nuova scena brasiliana, Moreno Veloso e Domenico Lancellotti."}
{"id": "1940958", "revid": "110157", "url": "https://it.wikipedia.org/wiki?curid=1940958", "title": "It's About Time (Jonas Brothers)", "text": "It's About Time \u00e8 il primo album della band Jonas Brothers. \u00c8 stato pubblicato l'8 agosto 2006."}
{"id": "1940962", "revid": "1953368", "url": "https://it.wikipedia.org/wiki?curid=1940962", "title": "Tony DiTerlizzi", "text": "DiTerlizzi ha creato, in collaborazione con Holly Black, la serie di libri per ragazzi \"Le cronache di Spiderwick\", da cui \u00e8 stato tratto l'omonimo film.\nNel mondo ludico \u00e8 noto principalmente per le sue illustrazioni per il gioco di carte \"\" e per i volumi di \"Planescape\", un'ambientazione per il gioco di ruolo fantasy \"Dungeons &amp; Dragons\".\nBiografia.\nPrimo di tre fratelli, di origine italiana, Diterlizzi nacque nel 1969 a Whittier, in California. Si trasfer\u00ec in seguito nella Florida meridionale, dove frequent\u00f2 la Florida School of the Arts, e The Art Institute of Fort Lauderdale, dove consegu\u00ec un diploma in design grafico nel 1992.\nDurante la sua infanzia fu influenzato dal lavoro di svariati artisti, tra cui Norman Rockwell e Theodor Seuss, che cita come principali riferimenti creativi: \"Molti artisti \"fantasy \"vi diranno che sono stati ispirati principalmente da Frazetta o Boris Vallejo. Avendo capito questo, io ho preferito cercare dei punti di riferimento differenti, dato che mi sembrava che la maggior parte delle opere \"fantasy \"avesse uno stile comune da dipinto a olio\".\nCarriera.\nDopo gli studi, inizi\u00f2 a lavorare come illustratore per alcune serie di giochi di ruolo come \"Dungeons &amp; Dragons\", \"Planescape\", ' e per il gioco di carte '.\nNel 2002 pubblic\u00f2 \"Jimmy Zangwow's Out-of-this-World Moon Pie Adventure\", e nell'anno successivo \"Ted\".\nVenne insignito del Caldecott Honor Medal per aver illustrato il poema \"The Spider and the Fly\" di Mary Howitt.\nVita privata.\nDiTerlizzi vive in Massachusetts con la moglie Angela e una figlia, Sophia."}
{"id": "1940966", "revid": "1543377", "url": "https://it.wikipedia.org/wiki?curid=1940966", "title": "Brass Group", "text": "Il Brass Group \u00e8 un progetto musicale jazz fondato nel 1974 a Palermo dal pianista Ignazio Garsia. Attualmente \u00e8 una delle realt\u00e0 jazz maggiori a livello nazionale, con collaborazioni con Charles Mingus, Franco Cerri, Frank Sinatra e Miles Davis, che hanno fatto del capoluogo siciliano \u00abuna delle capitali del jazz europeo\u00bb.\nIl club \u00e8 richiamato nel titolo di un capitolo de \"La doppia vita di M.Laurent\", dello scrittore palermitano Santo Piazzese.\nLa storia.\nDall'esperienza musicale dei primissimi anni, concretizzata nella costituzione di un'Orchestra Jazz diretta da Ignazio Garsia stesso (la \u201cBrass Group Big Band\u201d), nacque l'idea di fondare un vero e proprio organismo che organizzava manifestazioni concertistiche, iniziate nel Brass Group Jazz Club di Via Duca della Verdura. Il locale venne individuato in un seminterrato a cui si arrivava dal livello terra attraverso una ripida rampa di scale. L'interno era angusto, il palco piccolo e invaso da cavi e strumenti musicali, i muri coperti da grezza tela da sacco per insonorizzare l'ambiente. Il concerto d'inaugurazione del club, nel 1974, venne affidato al trio del chitarrista Irio de Paula, con esibizioni previste per il fine settimana ma che, per il grande successo riscontrato, si prolungarono per altri sette giorni consecutivi. Dopo l'inizio di quella stagione palermitana, vennero costituite sedi autonome in varie citt\u00e0 della Sicilia (Alcamo, Acireale, Castelvetrano, Catania, Messina, Siracusa, Trapani) alcune delle quali ancora operative (Trapani, Catania, Messina, Acireale e Alcamo). Il Brass Group \u00e8 anche una scuola per giovani musicisti, ospita nella propria sede i corsi della \"Brass Academy\".\nLa Sede.\nLa sede del Brass Group di Palermo, nel frattempo divenuto Fondazione, si trova all'interno della chiesa di Santa Maria dello Spasimo situata nel quartiere arabo della Kalsa.\nDal luglio 1995 la chiesa \"scoperchiata\" viene utilizzata per i concerti.\nNel 2010 la Regione Siciliana ha dato in affidamento alla Fondazione il Real Teatro Santa Cecilia, struttura ideata ed edificata a Palermo tra il 1692 e il 1693 dall'Unione dei Musici."}
{"id": "1940968", "revid": "1543377", "url": "https://it.wikipedia.org/wiki?curid=1940968", "title": "MediaFire", "text": "MediaFire \u00e8 un servizio per caricare, conservare e condividere i file in rete.\nDescrizione.\nMediafire \u00e8 un sito che offre servizio di hosting (ospitalit\u00e0) illimitato di file e immagini, ovvero permette di depositare in rete i propri documenti, in qualsiasi formato, per la condivisione e lo scambio di informazioni, per conservare su Internet i file usati pi\u00f9 frequentemente, per creare collegamenti (link) rapidi su siti, forum e blog.\nDiversamente da altri servizi, \u00e8 possibile scaricare pi\u00f9 file contemporaneamente. Da luglio 2012 l'iscrizione al servizio \u00e8 necessaria e mette a disposizione uno spazio personale di 50 GB ed un file manager per poter organizzare al meglio i propri files grazie alle molteplici funzionalit\u00e0 disponibili. L'interfaccia \u00e8 di semplice e rapida comprensione e la richiesta di informazioni \u00e8 minima.\nIl sito offre tre tipi di account: Free, Professional e Business. Registrandosi gratuitamente (free), il servizio permette di caricare file di dimensione massima pari a 200 MB cadauno, per la versione Professional il limite \u00e8 di 20 GB (con 1 TB di spazio totale) e per la versione Business il limite \u00e8 sempre di 20 GB (fino a 100 TB di spazio totale). I file non hanno limiti di scadenza sia per le versioni a pagamento che per quella gratuita, tuttavia per quest'ultima \u00e8 richiesta un'attivit\u00e0 da parte dell'account (login) oppure che i file vengano scaricati. Le versioni a pagamento (premium) sono prive di pubblicit\u00e0 e aggiungono molteplici funzionalit\u00e0 all'esperienza gratuita.\nDurante il download dei file non \u00e8 richiesto alcun codice captcha, tuttavia nel caso di pi\u00f9 download a distanza ravvicinata dello stesso file \u00e8 richiesto un codice captcha al fine di evitare download fraudolenti.\nMediafire \u00e8 situato nella Contea di Harris in Texas, la sua popolarit\u00e0, secondo uno studio effettuato da Compete.com nel 2008, attrae almeno 8,7 milioni di visitatori ogni anno.\nNel febbraio 2013 \u00e8 cambiata l'interfaccia del file hosting ma non le sue funzionalit\u00e0."}
{"id": "1940970", "revid": "339392", "url": "https://it.wikipedia.org/wiki?curid=1940970", "title": "Cassino Calcio", "text": ""}
{"id": "1940971", "revid": "18457573", "url": "https://it.wikipedia.org/wiki?curid=1940971", "title": "Melfi Calcio", "text": ""}
{"id": "1940980", "revid": "543975", "url": "https://it.wikipedia.org/wiki?curid=1940980", "title": "Episodi di Le cose che amo di te (quarta stagione)", "text": "Rivoglio il mio amore (3).\nTrama.\nHolly \u00e8 in macchina con Vince e Rick e parte con loro per la Florida. Lauren sveglia Valerie da un sogno tremendo che si rivela reale, si scopre che \u00e8 sposata dopo una notte ad Atlantic City non con il suo vecchio compagno di liceo, ma con Vic (apparso nella 1\u00aa Stagione) il quale vuole mantenere il matrimonio. Holly incontra non poche difficolt\u00e0 a dichiararsi a Vince. Si perde in Florida e per caso incontra il fratello di Rick che deve incontrarsi con la donna. Holly sfrutta l'occasione, si dichiara a Vince e anche se in un primo momento Vince sembra rifiutare l'amore di Holly, i due si baciano e si rimettono insieme."}
{"id": "1940982", "revid": "729019", "url": "https://it.wikipedia.org/wiki?curid=1940982", "title": "Episodi di Le cose che amo di te (terza stagione)", "text": "La terza stagione del telefilm Le cose che amo di te \u00e8 andata in onda negli Stati Uniti d'America dal 17 settembre 2004 al 20 maggio 2005 sul canale statunitense The WB.\nIn Italia \u00e8 stata trasmessa in prima TV assoluta dal 6 settembre al 30 dicembre 2006 su Rai 2.\nL'episodio 12, in chiaro, \u00e8 stato censurato, mentre \u00e8 stato trasmesso su Mya."}
{"id": "1940983", "revid": "729019", "url": "https://it.wikipedia.org/wiki?curid=1940983", "title": "Episodi di Le cose che amo di te (seconda stagione)", "text": "La seconda stagione del telefilm Le cose che amo di te \u00e8 andata in onda negli Stati Uniti d'America dall'11 settembre 2003 al 7 maggio 2004 sul canale statunitense The WB.\nIn Italia \u00e8 stata trasmessa dal 14 agosto al 6 settembre 2006 su Rai 2."}
{"id": "1940995", "revid": "62004", "url": "https://it.wikipedia.org/wiki?curid=1940995", "title": "Gp Pino Cerami", "text": ""}
{"id": "1941000", "revid": "729019", "url": "https://it.wikipedia.org/wiki?curid=1941000", "title": "Colangite sclerosante primitiva", "text": "Per colangite sclerosante primitiva (o idiopatica) in campo medico, si intende un complesso di disturbi ad eziologia autoimmune che riguarda i dotti biliari, con fibrosi e stenosi degli stessi.\nEpidemiologia.\nColpisce prevalentemente i maschi in et\u00e0 adulta (70% dei casi) intorno alla quarta decade.\nSintomatologia.\nSpesso non mostra sintomi di rilievo per interi anni, le prime manifestazioni della persona possono essere la comparsa della triade di Charcot (ittero, febbre con brividi e segno di Murphy positivo), senso di affaticamento e nei casi pi\u00f9 gravi cirrosi, e colestasi cronica. La stenosi si mostra nel 20% dei casi.\nComplicanze.\nLe stime indicano che circa il 50-70% dei pazienti affetti da colangite sclerosante primitiva soffrano di patologie infiammatorie croniche enteriche (specialmente colite ulcerosa e talvolta malattia di Crohn); il meccanismo secondo il quale si presenti questo abbinamento non \u00e8 noto.\nI pazienti sono inoltre notevolmente pi\u00f9 esposti allo sviluppo di colangiocarcinoma, il che richiede un monitoraggio radiologico ben organizzato per il resto della vita.\nEziologia.\nLa causa che comporta tale sindrome rimane sconosciuta, si sospetta una predisposizione genetica per la sua predisposizione familiare.\nDiagnosi.\nLa colangiografia \u00e8 l'esame diagnostico di scelta, anche se la risonanza magnetica specialistica fornisce un quadro pi\u00f9 dettagliato. Frequentemente si ritrova positivit\u00e0 agli anticorpi ANCA.\nTerapia.\nVengono trattate le varie malattie che si possono mostrare durante l'evoluzione della sindrome, come terapia risolutiva rimane il trapianto di fegato."}
{"id": "1941001", "revid": "339392", "url": "https://it.wikipedia.org/wiki?curid=1941001", "title": "Appalti", "text": ""}
{"id": "1941003", "revid": "984922", "url": "https://it.wikipedia.org/wiki?curid=1941003", "title": "I segreti del vulcano", "text": "I segreti del vulcano \u00e8 un miniserial televisivo francese andato in onda su \"France 2\" e dal 25 agosto \u00e8 trasmesso in prima tv su rete 4."}
{"id": "1941009", "revid": "984922", "url": "https://it.wikipedia.org/wiki?curid=1941009", "title": "Insieme appassionatamente", "text": "Insieme appassionatamente \u00e8 una serie televisiva francese andata in onda su \"M6\"."}
{"id": "1941010", "revid": "1081171", "url": "https://it.wikipedia.org/wiki?curid=1941010", "title": "Bernab\u00e9 Ferreyra", "text": "Era soprannominato \"La Fiera\".\nCarriera.\nNella massima serie argentina realizz\u00f2 206 gol in 197 partite. Il rapporto tra reti segnate da Ferreyra e partite giocate \u00e8 di 1,04; tale media, in sudamerica, \u00e8 paragonabile soltanto con quelle di Valeriano L\u00f3pez (1,04) e Arthur Friedenreich (1,10). Nonostante questo gioc\u00f2 solo 4 partite in nazionale con una sola rete."}
{"id": "1941016", "revid": "17654", "url": "https://it.wikipedia.org/wiki?curid=1941016", "title": "O principio da incerteza", "text": ""}
{"id": "1941017", "revid": "18458586", "url": "https://it.wikipedia.org/wiki?curid=1941017", "title": "Verseil", "text": ""}
{"id": "1941019", "revid": "18458600", "url": "https://it.wikipedia.org/wiki?curid=1941019", "title": "Buchenstein", "text": ""}
{"id": "1941025", "revid": "1543377", "url": "https://it.wikipedia.org/wiki?curid=1941025", "title": "NGC 7023", "text": "NGC 7023 (talvolta nota come Nebulosa Iride o con la sigla C 4) \u00e8 una nebulosa diffusa visibile nella costellazione boreale di Cefeo. Fu scoperta da William Herschel nel 1794.\nOsservazione.\nQuesta piccola nebulosa si individua circa 3,5\u00b0 a sud-ovest della stella (Alfirk) una particolare stella doppia e variabile; la nebulosa circonda una stella di magnitudine 7,7, quest'ultima facilmente rintracciabile con un binocolo. Anche la nebulosa in s\u00e9 pu\u00f2 essere visibile con un potente binocolo, se le condizioni di osservazione sono ottimali. Un telescopio di medie dimensioni \u00e8 gi\u00e0 in grado di rivelare alcuni particolari della nebulosa, come una sorta di barra centrale che si estende da nord a sud.\nNGC 7023 ha una declinazione fortemente boreale, pertanto si presenta circumpolare da gran parte dell'emisfero nord; sebbene il periodo in cui raggiunge la sua massima altezza nel cielo serale si compreso fra i mesi di agosto e novembre, resta visibile per tutte le notti dell'anno fino alle latitudini subtropicali boreali. Dall'emisfero sud, al contrario, la sua visibilit\u00e0 \u00e8 limitata alle regioni comprese fra l'equatore e il Tropico del Capricorno.\nStoria delle osservazioni.\nStoricamente c'\u00e8 stata una certa confusione sulla natura dell'oggetto; William Herschel, il suo scopritore, afferm\u00f2 correttamente che si trattava di un oggetto nebuloso che circondava una stella di settima grandezza, come pure la prima edizione del New General Catalogue che lo catalog\u00f2 appunto col numero 7023. La confusione probabilmente inizi\u00f2 quando Per Collinder, famoso per aver compilato il suo catalogo di ammassi aperti, lo scambi\u00f2 con uno di questi, inserendolo nel suo catalogo con la sigla Cr 429. L'errore fu poi ripreso in seguito, al punto che persino il database SIMBAD lo riporta solo come un ammasso aperto. In realt\u00e0 l'ammasso si trova all'interno della nebulosa.\nCaratteristiche.\nNGC 7023 \u00e8 una nebulosa a riflessione, ossia riflette la luce di alcune stelle vicine; probabilmente la stella principale responsabile della sua illuminazione \u00e8 proprio la stellina di settima grandezza, catalogata come HD 200775, la quale si troverebbe avvolta dalla nebulosa, assieme ad altre stelle meno brillanti nate dalle sue polveri e che vanno a formare l'ammasso aperto. La nebulosa dista da noi circa probabilmente 1400 anni luce e misura circa . Fa probabilmente parte del vasto Complesso nebuloso molecolare di Cefeo."}
{"id": "1941029", "revid": "827882", "url": "https://it.wikipedia.org/wiki?curid=1941029", "title": "Bootkit", "text": "Il bootkit \u00e8 una recente tipologia di virus informatico, che si pu\u00f2 vedere come un ibrido tra un virus del tipo che infetta i boot-sector e un virus tipo rootkit.\nQuesto tipo di virus \u00e8 molto difficile da eliminare in quanto \u00e8 invisibile (quasi totalmente) dal suo PC infetto.Un famoso bootkit \u00e8 quello che infett\u00f2 il sistema operativo Windows Vista, ideato da due programmatori indiani.\nEliminazione.\nDei modi per eliminare un bootkit sono la disinfestazione o l'avvio del sistema da un qualsiasi supporto rimovibile non infetto (che non sia l'hard disk), cos\u00ec che si eviti il principale avvio del virus durante l'accensione del computer.\nAvvio del bootkit.\nL'avvio in un PC del suddetto virus si divide in due fasi:\nCaricamento del modulo di boot del virus dall'hard disk.\nIl bootkit \u00e8 in grado di infettare direttamente l'hard disk e nascondersi al suo interno, restando invisibile, in due modi:\nModifica MBR.\nModificando l'MBR, ovvero il Master Boot Record, il primo settore fisico dell'hard disk deputato all'avvio del settore di boot che a sua volta avvia il sistema.\nQuesto lo fa modificando il bootstrap loader code, cio\u00e8 le istruzioni in linguaggio macchina (Assembly) che vengono eseguite affinch\u00e9 il computer possa localizzare e caricare in memoria le aree di avvio successive:\nModalit\u00e0 di avvio di un computer generico:\nIl virus pu\u00f2 rimpiazzare i codici del MBR con i suoi e poi far caricare il resto dei punti di avvio di un PC, dopo essersi a sua volta caricato in memoria, oppure reindirizzando il caricamento del boot sector a s\u00e9 stesso, il quale caricher\u00e0 il seguente settore di boot della partizione attiva (contenente il sistema operativo).\nQuest'ultima procedura \u00e8 praticata sostituendo i primi dati contenuti nella tabella di partizione (la parte finale del MBR) con i dati che indicano la posizione fisica del settore che contiene il modulo di boot del virus, indicando il numero della testina che contiene il cilindro che a sua volta contiene il settore \"infetto\".\nModifica settore di boot.\nIl virus modifica le istruzioni contenute nel settore di boot che stanno dopo l'area dei parametri della partizione attiva.\nQui il virus solitamente inserisce il codice necessario a caricare l'altra parte del modulo di boot virale, per poi lasciare che sia il suo stesso modulo a caricare il \"vero boot-sector\", precedentemente memorizzato in un'altra locazione, cos\u00ec che al momento opportuno (per esempio intercettata una richiesta di lettura del boot-sector) possa visualizzare la versione originale del boot sector invece di quella reale e infetta.\nCaricamento del restante modulo del virus (Rootkit).\nIl restante modulo \u00e8 quello che realmente agisce e resta invisibile all'interno della RAM.\nQuesto modulo \u00e8 preventivamente caricato dal precedente modulo di boot virale in un'area di memoria RAM, solitamente nelle regioni alte (HIGH-Memory) rese virtualmente inesistenti.\nPer non permettere che il computer acceda all'area della memoria RAM dove il virus risiede, il virus sottrae un valore speciale che indica la quantit\u00e0 di memoria disponibile facendo credere al computer che quelle aree sottratte non ci siano.\nPer esempio: se la quantit\u00e0 di memoria \u00e8 400 MB e vengono sottratti 3 MB di memoria, di cui il virus necessita, il computer crede di avere 397 MB di memoria e non ne utilizza di pi\u00f9.\nQuesto modulo pu\u00f2 a sua volta caricare il sistema operativo oppure attendere il normale caricamento del sistema per poi attivarsi ad una determinata condizione, (per esempio l'accesso ad internet).\nGrazie alla possibilit\u00e0 di anticipare l'avvio del sistema, il virus ha il massimo dei privilegi (Ring 0) e non \u00e8 soggetto ad alcuna restrizione amministrativa (a parte le eccezioni e le limitazioni fisiche del computer).\nLa permanenza e l'invisibilit\u00e0 del virus \u00e8 dovuta anche a delle funzioni da lui inserite per l'intercettazione dei processi affinch\u00e9 essi non visualizzino, danneggino, cancellino o facciano qualsiasi cosa che possa compromettere la permanenza nel sistema del virus stesso."}
{"id": "1941031", "revid": "1566286", "url": "https://it.wikipedia.org/wiki?curid=1941031", "title": "Harry Sukman", "text": ""}
{"id": "1941033", "revid": "2048388", "url": "https://it.wikipedia.org/wiki?curid=1941033", "title": "Sid Ramin", "text": ""}
{"id": "1941036", "revid": "729019", "url": "https://it.wikipedia.org/wiki?curid=1941036", "title": "NGC 559", "text": "NGC 559 (noto anche come C 8) \u00e8 un ammasso aperto visibile nella costellazione di Cassiopea.\nOsservazione.\nSi tratta del pi\u00f9 occidentale di un gruppetto di ammassi aperti molto vicini fra loro, osservabili presso la parte orientale dell'asterismo a \"W\" tracciato dalla costellazione di Cassiopea. NGC 559 si individua 2,5 gradi a WSW della stella (\"Segin\"), e appare come un piccolissimo e concentrato gruppo di stelline, le pi\u00f9 brillanti delle quali sono di magnitudine 10. La magnitudine complessiva dell'ammasso \u00e8 invece pari a 9,5, rendendolo un po' difficile da scorgere con un semplice binocolo; attraverso un telescopio da 150mm \u00e8 possibile iniziarne una risoluzione soddisfacente, che si completa comunque con strumenti di 200-250mm di apertura.\nNGC 559 ha una declinazione fortemente boreale, pertanto si presenta circumpolare da gran parte dell'emisfero nord, fino alle latitudini subtropicali; sebbene il periodo in cui raggiunge la sua massima altezza nel cielo serale sia compreso fra i mesi di settembre e dicembre, in gran parte dell'emisfero nord resta visibile per tutte notti dell'anno. Dall'emisfero sud, al contrario, la sua visibilit\u00e0 \u00e8 limitata alle regioni comprese fra l'equatore e le regioni immediatamente a sud del Tropico del Capricorno.\nStoria delle osservazioni.\nNGC 559 venne scoperto da William Herschel il 9 novembre del 1787, durante le sue osservazioni lungo la Via Lattea boreale; egli gli assegn\u00f2 la designazione VII\u00a048 e lo descrisse come un ammasso compresso formato da alcune stelle lumnose e molte altre assai poco luminose, dalla forma circolare ma irregolare. Suo figlio John lo riosserv\u00f2 e lo inser\u00ec poi nel suo General Catalogue of Nebulae and Clusters col numero 330.\nCaratteristiche.\nL'ammasso appare discretamente compatto e ricco, con dei bordi irregolari, e contiene circa 150 stelle, una quarantina delle quali sono di dodicesima grandezza; la sua distanza \u00e8 stimata attorno ai 1258\u00a0parsec (4100 anni luce) e appare molto concentrato, con un diametro spaziale di 10 anni luce. Le componenti pi\u00f9 massicce, con una massa pari o superiore a 1,4\u00a0M\u2299 appaiono pi\u00f9 concentrate nelle regioni centrali rispetto alle stelle meno massicce, mostrando cos\u00ec tracce evidenti di segregazione di massa.\nPoco a nord-ovest dell'ammasso \u00e8 presente un resto di supernova, indicato con la sigla G127.1+0.5: quest'oggetto, che possiede una forma quasi perfettamente sferica ed emette onde radio, \u00e8 stato studiato allo scopo di determinare eventuali legami con l'ammasso; se i due oggetti sono legati, tale resto si estenderebbe per oltre 50 anni luce di diametro. Tuttavia, una correlazione fra i due oggetti sembra essere improbabile, dato che il resto di supernova sembra avere un'et\u00e0 di 18.000 anni, ossia 100.000 volte pi\u00f9 giovane dell'ammasso, che secondo alcune stime avrebbe invece un'et\u00e0 stimata in 1,8 miliardi di anni. Uno studio del 2002 basato su indagini fotometriche fornisce tuttavia un'et\u00e0 dell'ammasso pari a 400 milioni di anni, decisamente inferiore alle stime precedenti."}
{"id": "1941039", "revid": "1782831", "url": "https://it.wikipedia.org/wiki?curid=1941039", "title": "Brutte scienze", "text": "Brutte scienze \u00e8 una collana di libri di divulgazione scientifica per ragazzi dello scrittore britannico Nick Arnold edita da Salani, edizione italiana della popolare serie Horrible Science (letteralmente \"scienze orribili\") pubblicata nel Regno Unito dalla casa editrice Scholastic. \nLa serie \"Horrible Science\" di Arnold \u00e8 una serie di libri per ragazzi, illustrati da Tony De Saulles, che fanno leva sull'umorismo e sul gusto dell'orrido dei bambini per trattare argomenti scientifici. In precedenza, Arnold aveva usato lo stesso modello in una serie di libri di carattere storico, \"Horrible Histories\". La serie consta di una ventina di volumi, e ha riscosso un grande successo sia nel Regno Unito che nel mondo, con oltre 10 milioni di copie vendute al 2007. Ha vinto due volte il premio Aventis per la letteratura scientifica della Royal Society britannica.\nLa versione italiana comprende le traduzioni dei libri di Arnold e opere di altri autori, come Kjartan Poskitt e Phil Gates, basate sulla stessa formula.\nElenco parziale di titoli.\nL'autore di tutti i volumi \u00e8 Nick Arnold, eccetto dove altrimenti specificato."}
{"id": "1941048", "revid": "1829756", "url": "https://it.wikipedia.org/wiki?curid=1941048", "title": "Zapping (programma radiofonico)", "text": "Zapping \u00e8 una trasmissione radiofonica in onda sulle frequenze di Rai Radio 1, attualmente condotta in studio da Giancarlo Loquenzi.\nVa in onda dal luned\u00ec al venerd\u00ec, dalle 18:30 alle 20:30.\nIl programma, nato nel 1994 da un'idea di Livio Zanetti e Alberto Severi, \u00e8 stato fortemente voluto e inizialmente condotto da Giancarlo Santalmassi, allora vicedirettore del Giornale Radio Rai.\nNella trasmissione del 27 giugno 2012 Aldo Forbice informa gli ascoltatori che dal 1\u00ba luglio 2012 non sar\u00e0 pi\u00f9, per almeno due mesi, dopo 13 anni, il conduttore del programma radiofonico, senza per\u00f2 spiegarne le ragioni, facendo capire che questa \u00e8 una decisione della direzione Rai. Forbice non \u00e8 tornato alla conduzione del programma ed a sostituirlo \u00e8 Giancarlo Loquenzi.\nDal 2 luglio 2012, in occasione del cambio nella conduzione, il programma \u00e8 stato inoltre rinominato \"Zapping 2.0\", ritornando il 2 luglio 2014 al nome originale con il nuovo cambio al microfono e alla redazione, che questa volta \u00e8 affidato a Ruggero Po. Dal settembre 2016 la conduzione torna a Giancarlo Loquenzi."}
{"id": "1941049", "revid": "107831", "url": "https://it.wikipedia.org/wiki?curid=1941049", "title": "Selezione della citt\u00e0 organizzatrice della XXIX Olimpiade", "text": ""}
{"id": "1941051", "revid": "106191942", "url": "https://it.wikipedia.org/wiki?curid=1941051", "title": "Cured (album)", "text": "Cured \u00e8 un album musicale di Steve Hackett uscito nel 1981. Fu il quinto pubblicato dal chitarrista come solista e venne registrato dopo lo scioglimento del gruppo con cui Hackett aveva registrato gli album precedenti e di cui rimasero come strumentisti solo il fratello John Hackett e Nick Magnus.\nL'album presenta la particolarit\u00e0, rispetto ai precedenti, di non avere una sezione ritmica di basso e batteria, ma di avvalersi solo di una drum machine; e di avere tutte le parti vocali eseguite dallo stesso Hackett, che da questo disco diventa il cantante principale dei suoi dischi. \nL'album \u00e8 stato ripubblicato nel 2007 dalla Camino Records con tre bonus track.\nTracce.\nTutti i brani sono di Steve Hackett tranne dove indicato."}
{"id": "1941052", "revid": "107831", "url": "https://it.wikipedia.org/wiki?curid=1941052", "title": "Selezione della citt\u00e0 organizzatrice della XX Olimpiade Invernale", "text": ""}
{"id": "1941054", "revid": "1008732", "url": "https://it.wikipedia.org/wiki?curid=1941054", "title": "NGC 1275", "text": "NGC 1275 (nota anche come Perseus A o con la sigla C 24) \u00e8 una galassia dalla forma peculiare, classificata come una Galassia di Seyfert in base alle caratteristiche del suo spettro di emissione. Essa \u00e8 situata a 235 milioni di anni luce di distanza, nella costellazione di Perseo. Perseus A designa inoltre la sorgente di onde radio, situata al centro dell'Ammasso di Perseo (Abell 426).\nOsservazione.\nQuesta galassia \u00e8 la pi\u00f9 luminosa e la centrale di un gruppo molto compatto di galassie posto a 230 milioni di anni luce da noi. Il gruppo \u00e8 facilmente individuabile, poich\u00e9 si trova circa 2 gradi a est-nord-est della ben nota stella Algol (). la sua luminosit\u00e0 apparente \u00e8 pari a 11,9, dunque per essere scorta occorre un telescopio con apertura di almeno 120mm, in cui si presenta come una macchia chiara ovale, luminosa al centro. Nei dintorni sono visibili tante altre galassie, meno luminose.\nCaratteristiche.\nNGC 1275 consiste in due galassie, la galassia centrale dell'ammasso, una galassia gigante diffusa, e il cosiddetto \"sistema ad alta velocit\u00e0\" che si estende di fronte a questa; questo sistema si muove alla velocit\u00e0 di 3000\u00a0km/s intorno al sistema dominante, e si pensa che si stia fondendo con l'Ammasso di Perseo. Il sistema ad alta velocit\u00e0 non sembra influenzato dalla galassia gigante, e si trova a 200.000 anni luce da questa. La galassia centrale dell'ammasso contiene una massiccia rete di filamenti che emettono linee spettrali, che sembrano essere trascinati via da bolle in espansione di plasma relativistico generato dal nucleo della galassia attiva centrale. Lunghi filamenti di gas si estendono nei dintorni della galassia, nel mezzo composto da gas a milioni di gradi ed emittente raggi X che permea l'intero ammasso. La quantit\u00e0 di gas contenuta in un tipico filamento \u00e8 circa un milione di volte la massa del nostro Sole; sono larghi appena 200 anni luce, sono spesso rettilinei e si estendono fino a 20 000 anni luce.\nL'esistenza di questi filamenti presenta un problema: poich\u00e9 questi sono pi\u00f9 freddi rispetto alle nubi intergalattiche circostanti, non si capisce come possano essere stati presenti per almeno 100 milioni di anni, senza mai collassare in stelle o disperdersi.\nOsservazioni in radioastronomia interferometrica hanno rilevato una collisione tra un getto relativistico uscente dal buco nero al centro della galassia ed una nube locale di gas molto denso. L'evento \u00e8 stato il primo di questo tipo ad essere stato osservato direttamente, dall'istante in cui il getto uscente colpisce una nube alle modificazioni dinamiche (\"feedback\") del materiale interessato costituente la nube stessa."}
{"id": "1941055", "revid": "289247", "url": "https://it.wikipedia.org/wiki?curid=1941055", "title": "Selezione della citt\u00e0 organizzatrice della XXI Olimpiade Invernale", "text": ""}
{"id": "1941056", "revid": "107831", "url": "https://it.wikipedia.org/wiki?curid=1941056", "title": "Selezione della citt\u00e0 organizzatrice della XXII Olimpiade Invernale", "text": ""}
{"id": "1941057", "revid": "107831", "url": "https://it.wikipedia.org/wiki?curid=1941057", "title": "Selezione della citt\u00e0 organizzatrice della XXX Olimpiade", "text": ""}
{"id": "1941058", "revid": "107831", "url": "https://it.wikipedia.org/wiki?curid=1941058", "title": "Selezione della citt\u00e0 organizzatrice della XXXI Olimpiade", "text": ""}
{"id": "1941065", "revid": "484362", "url": "https://it.wikipedia.org/wiki?curid=1941065", "title": "Copta", "text": ""}
{"id": "1941066", "revid": "287204", "url": "https://it.wikipedia.org/wiki?curid=1941066", "title": "Enrico Mayer", "text": "Biografia.\nNacque a Livorno da padre tedesco (Benedetto Giacomo Mayer) e da madre francese (Carolina Masson di Montebelliard); si form\u00f2 sotto l'egida del pastore Giovanni Paolo Schulthesius, quindi studi\u00f2 pedagogia e fu precettore presso importanti famiglie aristocratiche. Fu membro dell'Accademia Labronica dal 1822, nel 1829 fond\u00f2 la \"Scuola di Mutuo Insegnamento\" di Livorno e successivamente, nel 1833, la \"Societ\u00e0 degli Asili\".\n\u00c8 del 1837 l'avventurosa vicenda del recupero di alcune carte Foscoliane di commento alla Divina Commedia da parte del Mayer aiutato da Hudson Guerney, Gino Capponi e Pietro Bastogi.\nIl Mayer venne poi imprigionato a Castel Sant'Angelo nel 1840 per sospetti rivoluzionari, nel 1845 spos\u00f2 una \"\"gentile e colta giovinetta ginevrina\" nipote di Agostino Kotzian e nel 1848 fu volontario nella Battaglia di Curtatone e Montanara. Ottenne la cittadinanza italiana soltanto nel 1860.\nCollabor\u00f2, con Pietro Thouar e Niccol\u00f2 Tommaseo al periodico \"Guida dell'Educatore\"\", diretto dall'abate Raffaello Lambruschini e tra i suoi corrispondenti e amici si devono ricordare Carlo Torrigiani, Giuseppe Mazzini, Gian Pietro Vieusseux, Angelica Palli, Ridolfo Castinelli e moltissimi altri. Nei suoi primi articoli sull\"Antologia\" del Vieusseux si firmava \"Ellenofilo\", pseudonimo che la dice lunga sul suo sostegno alla guerra d'indipendenza greca. Gli sono state dedicate una via di Livorno e una di Firenze. "}
{"id": "1941067", "revid": "107831", "url": "https://it.wikipedia.org/wiki?curid=1941067", "title": "Selezione della citt\u00e0 organizzatrice dei Giochi della XXI Olimpiade invernale", "text": ""}
{"id": "1941070", "revid": "107831", "url": "https://it.wikipedia.org/wiki?curid=1941070", "title": "Selezione della citt\u00e0 organizzatrice dei Giochi della XXII Olimpiade invernale", "text": ""}
{"id": "1941073", "revid": "1305772", "url": "https://it.wikipedia.org/wiki?curid=1941073", "title": "Because You Loved Me", "text": "Because You Loved Me \u00e8 una canzone della cantante canadese C\u00e9line Dion registrata per il suo quarto album in studio in lingua inglese, \"Falling into You\" (1996) e pubblicata il 9 febbraio 1996 come primo singolo in Nord America, Sud America e in Asia. Il brano fu pubblicato come secondo singolo promozionale in Australia il 29 aprile 1996, nel Regno Unito e in Europa il 30 luglio successivo. \"Because You Loved Me\" \u00e8 stata scritta da Diane Warren e prodotto da David Foster ed \u00e8 stata utilizzata come tema del film del 1996, \"Qualcosa di personale\" con Robert Redford e Michelle Pfeiffer.\n\"Because You Loved Me\" \u00e8 stata acclamata dalla critica e diventata un successo mondiale, raggiungendo il primo posto negli Stati Uniti, in Canada e in Australia e la top ten in molti altri paesi. Solo negli Stati Uniti ha venduto oltre due milioni di copie. \"Because You Loved Me\" vinse il \"Grammy Award\" per la miglior canzone scritta per un film o televisione, ed \u00e8 stata candidata anche nelle categorie Registrazione dell'Anno, Canzone dell'Anno e Miglior Interpretazione Pop Vocale Femminile. Il brano \u00e8 stato anche nominato per la Miglior canzone originale sia agli \"Academy Award\" sia ai \"Golden Globes\" nel 1997.\nComposizione, contenuti e pubblicazioni.\n\"Because You Loved Me\" \u00e8 stata scritta da Diane Warren e prodotta da David Foster. Entrambi avevano gi\u00e0 lavorato con la Dion nei suoi precedenti album in lingua inglese. La canzone \u00e8 una ballata pop downtempo, e i suoi testi ruotano intorno alla protagonista che ringrazia il suo fedele amato per averla guidata, incoraggiata e protetta durante tutta la sua vita e averla resa come \u00e8 oggi. La Warren dichiar\u00f2 che la canzone \u00e8 stata un tributo a suo padre.\n\"Because You Loved Me\" \u00e8 stata il tema del film uscito nel 1996, \"Qualcosa di personale\" con protagonisti Robert Redford e Michelle Pfeiffer. Tuttavia la canzone non \u00e8 stata inclusa nella colonna sonora del film.\n\"Because You Loved Me\" \u00e8 stata rilasciata come primo singolo promozionale di \"Falling into You\" in Nord America, Sud America e in Asia nel febbraio 1996. Pi\u00f9 tardi fu pubblicata come secondo singolo in Australia (aprile 1996) e in Europa (maggio 1996) dopo \"Falling into You\".\nLa canzone \u00e8 scritta in tonalit\u00e0 Re bemolle maggiore con un tempo lento di 60 battiti al minuto. Nella canzone la voce di C\u00e9line va dal La bemolle al Mi bemolle. Il coro finale \u00e8 fissato in Mi bemolle maggiore.\nVideoclip musicale.\nIl videoclip musicale realizzato per la promozione del singolo mostra scene in cui la Dion interpreta il brano, intervallate da alcune clip del film \"Qualcosa di personale\". Il videoclip \u00e8 stato diretto da Kevin Bray nel gennaio 1996 e pubblicato nel marzo 1996.\nAl culmine della popolarit\u00e0 della canzone, \"Because You Loved Me\" \u00e8 stata suonata durante la partita primaverile della squadra di football dei Nebraska Cornhuskers tenutasi il 20 aprile 1996 per un video tributo al quarterback Brook Berringer, morto due giorni prima in un incidente aereo.\nRecensioni da parte della critica.\n\"Because You Loved Me\" ha ricevuto recensioni positive da parte dei critici musicali. Larry Flick di \"Billboard\" scrisse che la canzone \"\u00e8 piena di grandi storie d'amore, di una produzione pi\u00f9 lunga di una vita e di un cli-maxche meglio descritto come il musical equivalente ai fuochi d'artificio del 4 luglio.\" Stephen Holden del \"The New York Times\" nella sua recensione di \"Falling into You\" elogi\u00f2 \"Because You Loved Me\" definendolo il \"\"Wind Beneath My Wings\" di quest'anno.\" Nella recensione dell'album redatta dall'editore principale di \"AllMusic\", Stephen Thomas Erlewine, \u00e8 scritto:\"La Dion brilla su ballate come \"Because You Loved Me\"\". Dave Sholin del \"Gavin Report\" scrisse:\"Che ne pensi di questa audace predizione: sar\u00e0 uno dei primi successi del 1996! Un atteso blitz dei media di C\u00e9line Dion questa primavera porter\u00e0 sicuramente lei e questo progetto nella prossima galassia.\"\nSuccesso commerciale.\nNegli Stati Uniti, \"Because You Loved Me\" \u00e8 stato il secondo singolo di C\u00e9line Dion a salire alla numero uno della \"Billboard Hot 100\", dopo \"The Power of Love\" nel 1994. Il brano super\u00f2 la classifica e vi rimase per sei settimane consecutive, facendo terminare il regno di \"One Sweet Day\" di Mariah Carey e Boyz II Men, rimasto in prima posizione per sedici settimane. \"Because You Loved Me\" sal\u00ec anche in cima alla \"Hot Adult Contemporary Tracks,\" rimanendovi diciannove settimane e stabilendo il record per essere rimasta cos\u00ec tante settimane in classifica. Negli anni seguenti, solo cinque canzoni trascorreranno pi\u00f9 tempo al top, incluso \"A New Day Has Come\" della stessa Dion nel 2002 (ventuno settimane). \"Because You Loved Me\" raggiunse la prima posizione in altre classifiche statunitensi, tra cui la \"Hot 100 Airplay\" (quattordici settimane), la \"Adult Top 40\" (dodici settimane), la \"Hot Singles Sales\" (sei settimane) e la \"Mainstream Top 40\" (cinque settimane). Il 17 aprile 1996, il singolo viene certificato dalla RIAA disco di platino per aver venduto un milione di copie negli Stati Uniti. Nell'aprile 2012, \"Because You Loved Me\" ha venduto 1.343.000 copie fisiche e 704.000 unit\u00e0 digitali, per un totale di 2.047.000 copie. Secondo \"Billboard\", \"Because You Loved Me\" \u00e8 la pi\u00f9 grande hit della classifica \"Billboard Hot 100\" della Dion, seguita da \"It's All Coming Back to Me Now\", anch'essa tratta da \"Falling into You\".\nIn Canada, il singolo super\u00f2 la classifica dei singoli stilata dalla rivista \"The Record\" per una settimana nel maggio 1996 e poi trascorse dieci settimane alla numero uno della \"RPM Adult Contemporary Tracks\". \"Because You Loved Me\" divenne la canzone numero uno della classifica annuale del 1996 della \"RPM Adult Contemporary\". La canzone ebbe successo anche in Australia e in Europa. Il singolo raggiunse la prima posizione della classifica australiana, rimanendovi per tre settimane e raggiunse la numero due in Irlanda, la numero tre in Nuova Zelanda e Svizzera, la numero quattro nei Paesi Bassi, la numero cinque in Belgio e Regno Unito e la numero sei in Ungheria.\nIl singolo fu certificato doppio disco di platino in Australia, disco di platino nel Regno Unito e disco d'oro in Germania. Come uno dei pi\u00f9 grandi successi di C\u00e9line Dion, \"Because You Loved Me\" \u00e8 stato incluso nelle sue due pi\u00f9 grandi raccolte: \"All the Way... A Decade of Song\" (1999) e \"\" (2008).\nPremi e riconoscimenti.\nAlla 39\u00aa edizione dei \"Grammy Award\", \"Because You Loved Me\" fu nominato per Registrazione dell'Anno, Canzone dell'Anno, Miglior Interpretazione Pop Vocale Femminile e Miglior Canzone Scritta per un Film, Serie Televisiva o altri media, vincendo in quest'ultima categoria. Ai \"Juno Awards\" del 1997, \"Because You Loved Me\" fu candidata nella categoria Singolo dell'Anno. Il brano fu nominato anche ai \"Billboard Music Awards\" nel 1996 in quattro categorie: Hot 100 Singles, Hot 100 Singles Airplay, Hot Adult Contemporary Singles &amp; Tracks e Hot Adult Top 40 Singles &amp; Tracks. Inoltre fu candidato alla 69\u00aa edizione degli \"Academy Award\" per la categoria Migliore canzone originale, alla 54\u00aa edizione dei \"Golden Globes\" per la Migliore canzone originale e ai \"Blockbuster Entertainment Award\" per la Canzone Favorita di un Film.\nInterpretazioni dal vivo.\nDurante la promozione di \"Falling into You\", tra il 1996 e il 1997 C\u00e9line interpret\u00f2 \"Because You Loved Me\" in vari programmi televisivi negli Stati Uniti come \"Live Regis &amp; Kathie Lee\", \"The Tonight Show with Jay Leno\" o \"The Oprah Winfrey Show.\" Cant\u00f2 anche ai \"Blockbuster Entertainment Awards\" e ai \"World Music Awards\" nel 1996, e in particolare alla cerimonia di premiazione della 69\u00aa edizione degli \"Academy Award\" nel marzo 1997. Il 6 dicembre 1997 C\u00e9line cant\u00f2 \"Because You Loved Me\" davanti alla famiglia reale del Regno Unito durante la serata di gala annuale per la raccolta fondi per la Royal Variety Charity del \"Royal Variety Performance\" svoltasi al Victoria Palace Theatre di Londra.\n\"Because You Loved Me\" \u00e8 diventata una hit mondiale e una delle canzoni simbolo della carriera di C\u00e9line Dion tanto da essere interpretata in ogni sua tourn\u00e9e. Il brano fece parte della scaletta del \"Falling Into You Around the World\", del \"Let's Talk About Love World Tour\" , del \"Taking Chances World Tour\" e di tanti altri tour\".\" \"Because You Loved Me\" \u00e8 stata anche eseguita durante i due residency-show di Las Vegas: \"A New Day...\" e \"C\u00e9line\". Le esibizioni dal vivo di \"Because You Loved Me\" sono state incluse in molti album e video live come: \"Live in Memphis\" (1998), \"All the Way... A Decade of Song &amp; Video\" (2001), \"A New Day... Live in Las Vegas\" (2004), \"Live in Las Vegas: A New Day...\" (2007) e \"\" (2010). La Dion cant\u00f2 \"Because You Loved Me\" anche durante i tour tenutisi tra il 2016 e il 2018. La canzone \u00e8 inclusa anche nella scaletta anglofona del \"Courage\" \"World Tour\", iniziato il 18 settembre 2019 a Qu\u00e9bec per promuovere il nuovo album \"Courage\" che uscir\u00e0 il 15 novembre 2019.\nFormati e tracce.\nCD Singolo (Australia) (550 Music: 662966 2)\nCD Singolo (Australia) (550 Music: 662966 9)\nCD Singolo Promo (Europa; Regno Unito) (Columbia: SAMPCD 3394; Epic: XPCD 2040)\nCD Singolo (Europa; Spagna) (Columbia: COL 663219 1; CBS/Sony: 663219 1)\nCD Maxi Singolo (Europa; Regno Unito) (Columbia: COL 663219 2; Epic: 663238 2)\nCD Maxi Singolo (Europa; Regno Unito) (Columbia: COL 663219 5; Epic: 663238 5)\nCD Maxi Singolo (Europa) (Columbia: COL 663219 9)\nCD Singolo Promo (Filippine) (Epic)\nCD Mini Singolo (Giappone) (Epic/Sony Records: ESDA 7165)\nCD Singolo (Singapore) (Columbia: 662966.9)\nCD Singolo (Stati Uniti) (550 Music: 36K 78237)\nCD Maxi Singolo (Sud Africa) (Columbia: CDSIN 106 I)\nCD Singolo Promo (Thailandia) (Sony Music: SAMP 035)\nLP Singolo 7\" (Giamaica; Stati Uniti) (Epic Associated: 36-78327; 550 Music: 36\u00a078237)\nLP Singolo 7\" (Paesi Bassi) (Columbia: 663219 7)\nLP Singolo 7\" (Regno Unito) (Epic: 663238 7)\nLP Singolo 12\" (Francia) (Columbia: COL 663219 6)\nMC Singolo (Australia) (550 Music: 662966 5)\nMC Singolo (Australia) (550 Music: 662966 8)\nMC Singolo (Indonesia; Malesia) (Columbia: C-9620896; Columbia: 662966 5)\nMC Singolo (Regno Unito) (Epic: 663238 4)\nMC Singolo (Stati Uniti) (550 Music: 36T 78237)\nCrediti e personale.\nRegistrazione\nPersonale\nCover di altri interpreti.\nNel 1997, la cantante domenicana Milly Quezada pubblic\u00f2 una cover di \"Because You Loved Me\" in versione merengue con i testi adattati in spagnolo e intitolata \"Porque Me Amaste;\" il brano \u00e8 stato inserito nel suo album \"Hasta Siempre\". La canzone \u00e8 stata registrata anche da Johnny Mathis e pubblicata sul suo album di cover del 1998, \"Because You Loved Me: The Songs of Diane Warren.\" Nello stesso anno il cantante britannico Michael Ball inser\u00ec la sua versione di \"Because You Loved Me\" nell'album di temi cinematografici, \"The Movies.\" Nel suo album d'esordio, \"Treno Blu\", Annalisa Minetti inser\u00ec una cover in italiano del brano intitolata \"Se tu mi ami.\" Dal 2001 in poi tanti altri artisti interpretarono e pubblicarono diverse versioni di \"Becaue You Loved Me\": Vivian Reed (2001), Jane McDonald (2001), Siti Nurhaliza (2005), Clay Aiken (2006), Miho Fukuhara (2007), Nina Girado (2008) e Diamond White (2012).\nLa canzone \u00e8 stata interpretata anche nella serie televisiva statunitense \"Glee,\" nell'episodio \"Props,\" da Jenna Ushkowitz nei panni di Tina Cohen-Chang. Il tema \u00e8 stato cantato anche nella serie televisiva distribuita dalla CBS, \"Beautiful\" da Bobbie Eakes nei panni di Macy Alexander nell'episodio numero 1.2765 originariamente trasmesso il 1\u00ba aprile 1998. La versione di Eakes \u00e8 stata inserita nella colonna sonora \"Love Affair\" pubblicata nel 2008, che presenta diverse star degli show pi\u00f9 visti dell\"'ABC Daytime\".\nUn'altra cover popolare di \"Becaue You Loved Me\" \u00e8 stata registrata dalla cantante americana Ana Laura per il suo album d'esordio omonimo pubblicato nel 2006."}
{"id": "1941074", "revid": "484362", "url": "https://it.wikipedia.org/wiki?curid=1941074", "title": "Madonna de 'u Sassu", "text": "La \"Madonna del Sasso\" (in dialetto marinese Madonna de 'u Sassu) \u00e8 una venerata immagine della Madonna conservata in un'edicola al termine di via Roma a Marino, in provincia di Roma, nell'area dei Castelli Romani. \nL'immagine, di per s\u00e9 non di grande pregio artistico, fu posta accanto alla \"Porta Romana\", principale direttrice stradale tra Marino e Roma nonch\u00e9 tratto della via postale per Napoli, nel 1596, come protettrice dei viandanti. La statua, in peperino locale, raffigura la Vergine a mezzo busto incoronata. Anche l'edicola a cuspide che la circonda \u00e8 in peperino. Sotto la statua, c'\u00e8 la scritta latina originale apposta nel Cinquecento: \"Posuerunt me custodem\", ovvero \"Mi misero come custode\", riferita alla custodia della Vergine sui viandanti in transito. \nDal 1984 il quartiere Borgo Garibaldi festeggia la \"Madonna de 'u Sassu\" nel mese di luglio."}
{"id": "1941077", "revid": "107831", "url": "https://it.wikipedia.org/wiki?curid=1941077", "title": "Selezione della citt\u00e0 organizzatrice dei Giochi della XX Olimpiade invernale", "text": ""}
{"id": "1941085", "revid": "71814", "url": "https://it.wikipedia.org/wiki?curid=1941085", "title": "Provvedimento contingibile e urgente", "text": ""}
{"id": "1941091", "revid": "18460138", "url": "https://it.wikipedia.org/wiki?curid=1941091", "title": "Collemboli", "text": ""}
{"id": "1941093", "revid": "287204", "url": "https://it.wikipedia.org/wiki?curid=1941093", "title": "Accademia italiana d'araldica", "text": "LAccademia italiana d'araldica, poi \"Regia accademia italiana d'araldica\" (o \"\"Accademia araldico-genealogica\"), \u00e8 un'associazione, nata nel 1873 dedicata allo studio dell'araldica e della genealogia. Ha pubblicato il \"Giornale araldico genealogico diplomatico\" e, dal 1879 al 1905 l\"Annuario della nobilt\u00e0 italiana\".\nStoria.\nL'Accademia nacque nel gennaio del 1873 a Fermo, come associazione finalizzata allo studio scientifico dell'araldica e della genealogia, quali scienze ausiliarie della storia. Suo ideatore fu Giovan Battista di Crollalanza, che riun\u00ec intorno a s\u00e9 alcuni studiosi delle discipline araldiche e genealogiche del tempo, quali il marchese Alfonso Malaspina, il conte Prospero Arlotti, il principe Carlo Giovannelli, i conti Mocenigo e Pisani, esponenti del patriziato veneto, ed il conte Walfredo della Gherardesca. Quest'ultimo fu presidente dell'accademia. Dopo pochi mesi l'accademia contava 200 membri, divenuti poi pi\u00f9 di 300.\nNello stesso anno della fondazione l'accademia inizi\u00f2 le pubblicazioni del \"Giornale araldico genealogico diplomatico\". Nel suo primo numero era riportato il programma della pubblicazione, che avrebbe avuto come oggetto l'aristocrazia, la sua storia e la sua memoria.\nSotto gli auspici della stessa accademia nel 1879 venne pubblicata la prima edizione dell\"Annuario della nobilt\u00e0 italiana\", che venne aggiornato con successive edizioni fino al 1905."}
{"id": "1941095", "revid": "196390", "url": "https://it.wikipedia.org/wiki?curid=1941095", "title": "Joe Alaria", "text": ""}
{"id": "1941096", "revid": "1670478", "url": "https://it.wikipedia.org/wiki?curid=1941096", "title": "Nuoto ai Giochi della XXIX Olimpiade - 200 metri dorso femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. Le prime 16 atlete si sono qualificate per le semifinali."}
{"id": "1941097", "revid": "547034", "url": "https://it.wikipedia.org/wiki?curid=1941097", "title": "Nuoto ai Giochi della XXIX Olimpiade - 200 metri rana femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. Le prime 16 atlete si sono qualificate per le semifinali."}
{"id": "1941103", "revid": "1305772", "url": "https://it.wikipedia.org/wiki?curid=1941103", "title": "Canoa/kayak ai Giochi della XXIX Olimpiade - Slalom C2 maschile", "text": "Il concorso dello slalom C2 maschile ai Giochi olimpici di si \u00e8 svolto dal 13 al 15 agosto 2008 allo Shunyi Olympic Rowing-Canoeing Park.\nTutti i 12 equipaggi hanno effettuato due discese di qualificazione; i 10 equipaggi con la migliore somma tra i due tempi si sono qualificati per la semifinale; da qui i primi 6 sono arrivati in finale. Le discese di qualificazione si sono svolte il 13 agosto, semifinale il 14 agosto e la finale il 15 agosto."}
{"id": "1941105", "revid": "228587", "url": "https://it.wikipedia.org/wiki?curid=1941105", "title": "Lotta greco-romana ai Giochi della XXVIII Olimpiade - 60 kg", "text": "Il torneo si \u00e8 svolto il 25 e il 26 agosto.\nLegenda:"}
{"id": "1941106", "revid": "123496645", "url": "https://it.wikipedia.org/wiki?curid=1941106", "title": "Unbelievable (EMF)", "text": "Unbelievable \u00e8 un brano musicale scritto e registrato dagli EMF. Il singolo arriv\u00f2 alla vetta della \"Billboard Hot 100\" il 20 luglio 1991, raggiungendo inoltre le vette di numerose classifiche in tutto il mondo. \nIn seguito il successo ottenuto con \"Unbelievable\" non si ripeter\u00e0 per i lavori successivi degli EMF, che verranno ricordati nel 2006 da VH1 come uno dei 100 casi pi\u00f9 clamorosi di one-hit wonder.\nCover.\nNumerose sono le cover del brano, fra cui quelle di Tom Jones e degli Anal Cunt. \"Weird Al\" Yankovic, invece, ne ha registrato una parodia. Gli stessi EMF ne interpretarono una versione intitolata \"Crumbelievable\" per uno spot televisivo della Kraft."}
{"id": "1941108", "revid": "599013", "url": "https://it.wikipedia.org/wiki?curid=1941108", "title": "Nuoto ai Giochi della XXIV Olimpiade - 100 metri stile libero maschili", "text": "Hanno partecipato alle batterie di qualificazione 78 atleti: i primi 8 si sono qualificati per la finale A i successivi 8 invece si sono qualificati per la finale B.\nFinale A.\n22 settembre 1988"}
{"id": "1941115", "revid": "1566286", "url": "https://it.wikipedia.org/wiki?curid=1941115", "title": "Rosanna DeSoto", "text": "\u00c8 conosciuta soprattutto per aver interpretato nel film \"Star Trek VI - Rotta verso l'ignoto\" il ruolo Azetbur, figlia del cancelliere Gorkon. Alcuni tra i suoi film pi\u00f9 ricordati sono \"La Bamba\" (1987), \"Sono affari di famiglia\" (1989) in cui \u00e8 la moglie di Dustin Hoffman a fianco di Sean Connery e \"La forza della volont\u00e0\" (1988) grazie al quale ha vinto un Independent Spirit Award per la miglior attrice non protagonista.\nIl suo primo ruolo in televisione \u00e8 stato in \"A.E.S Hudson Street\". \u00c8 inoltre apparsa in serie TV e soap opera quali \"The Redd Foxx Show\", \"Law &amp; Order\", \"Kung Fu\", \"Barnaby Jones\" e \"Beautiful\"."}
{"id": "1941117", "revid": "57342", "url": "https://it.wikipedia.org/wiki?curid=1941117", "title": "Srinagar (citt\u00e0)", "text": ""}
{"id": "1941120", "revid": "767487", "url": "https://it.wikipedia.org/wiki?curid=1941120", "title": "Un caso senza soluzione", "text": "Un caso senza soluzione (\"Mystery Woman\") \u00e8 un film del 2003 diretto da Walter Klenhard.\nTrama.\nSamantha \u00e8 una ragazza che adora i libri gialli. Molto presto si rende conto di doversi servire della sua fantasia e intelligenza.\nTutto inizia quando eredita dallo zio defunto la sua libreria in cui gli unici libri presenti sono \"intrisi\" di omicidi e situazioni complicate da districare, proprio il genere adorato dalla ragazza.\nSuccessivamente riceve un invito dal suo ex professore, padre dell'amica Tracy, ad un party per festeggiare l'imminente uscita del suo nuovo libro tratto da un fatto realmente accaduto e che sarebbe risultato piuttosto scomodo a molte persone.\nMa ancor prima che la festa prende avvio viene travolta dagli eventi..."}
{"id": "1941129", "revid": "1437722", "url": "https://it.wikipedia.org/wiki?curid=1941129", "title": "Il mio pensiero", "text": "Il mio pensiero \u00e8 il secondo singolo tratto dalla compilation \"Secondo tempo\" di Luciano Ligabue, in programmazione radiofonica dal 5 settembre 2008, seguendo \"Il centro del mondo\".\nIl video prodotto, come sempre dalla \"AngelFilm\", per la regia di Marco Salom, \u00e8 stato girato nelle campagne laziali a met\u00e0 luglio."}
{"id": "1941131", "revid": "75435", "url": "https://it.wikipedia.org/wiki?curid=1941131", "title": "Storia di Perpetua", "text": ""}
{"id": "1941139", "revid": "729019", "url": "https://it.wikipedia.org/wiki?curid=1941139", "title": "Tinea capitis", "text": "La tinea capitis o tigna \u00e8 una infezione della cute causata da funghi patogeni detti dermatofiti.\nEpidemiologia.\nLa \"tinea\" \u00e8 diffusa in tutto il mondo, si manifesta principalmente nei bambini in et\u00e0 scolare, nei quali \u00e8 frequentemente causa di piccole epidemie. Gli adulti sono meno suscettibili all'infezione, verosimilmente a causa della diversa composizione del sebo dell'adulto, che contiene una maggior quantit\u00e0 di acidi grassi saturi a lunga catena, dotati di propriet\u00e0 fungistatica.\nLa minore suscettibilit\u00e0 dell'adulto sembra anche correlata alla struttura stessa del capello, che \u00e8 diversa da quella del soggetto prepubere.\nLa \"tinea capitis\" si trasmette sia per contagio diretto che attraverso oggetti contaminati (spazzole, cuscini, schienali); le spore dei dermatofiti infatti possono sopravvivere per moltissimo tempo all'interno dei peli parassitati dopo che questi sono caduti. La fonte pi\u00f9 comune di infezione \u00e8 l'uomo stesso, pertanto la promiscuit\u00e0 e la vita in collettivit\u00e0 possono favorire la diffusione della tinea capitis.\nEziologia.\nI dermatofiti responsabili della \"tinea capitis\" appartengono sostanzialmente a due generi: il \"Microsporum\" e il \"Trichophyton\". A seconda della zona geografica prevale l'uno o l'altro tipo: in Italia le specie pi\u00f9 frequenti appartengono al genere \"Microsporum\" (\"M. canis\", \"M. gypseum\", \"M. audouinii\". Negli USA pi\u00f9 comune \u00e8 invece il \"Trichophyton\" (\"T. tonsurans\"). In Italia la tinea provocata da \"Trichophyton\" \u00e8 molto rara, ed \u00e8 sostenuta in larga percentuale dal \"T. violaceum\".\nPatogenesi.\nL'infezione del pelo \u00e8 preceduta dall'invasione dello strato corneo dell'epidermide circostante il follicolo pilifero da parte del fungo. Dall'epidermide i dermatofiti si spingono all'interno del follicolo e attaccano il pelo. Le ife del genere \"Microsporum\" non penetrano mai la matrice, ma avvolgono la superficie del pelo con un aspetto a manicotto. Le ife del genere \"Trichophyton\" penetrano invece all'interno del pelo sostituendosi alla cheratina. In questo modo lo indeboliscono e lo rendono fragile fino a spezzarlo.\nLa resistenza dell'ospite all'infezione da dermatofiti coinvolge prevalentemente gli acidi grassi saturi del sebo, che costituiscono un fungicida naturale. Vi sono tuttavia anche meccanismi di immunit\u00e0 cellulo-mediata che spiegano anche il motivo per cui queste infezioni sono pi\u00f9 frequenti nei soggetti che presentano un deficit di questo tipo di immunit\u00e0.\nManifestazioni cliniche.\nI dermatofiti del genere \"Microsporum\" sono responsabili della cosiddetta \"tinea microsporica\", caratterizzata da chiazze ben delimitate a livello del cuoio capelluto, in cui i capelli si presentano opachi, pulverulenti e spezzati in genere a 2-3 mm dalla radice. La pelle si presenta desquamata e la reazione infiammatoria \u00e8 in genere minima, anche se in alcuni casi possono comparire pustole o pu\u00f2 manifestarsi il cosiddetto kerion celsi.\nLe manifestazioni determinate dal \"Trichophyton\" (\"tinea tricofitica\") sono in genere chiazze multiple, a contorni irregolari, con la presenza di pochi capelli sani mentre i peli parassitati sono spezzati alla base e appaiono come i punti neri della barba. La risposta infiammatoria \u00e8 pi\u00f9 intensa e talvolta pu\u00f2 dare come esito una alopecia cicatriziale. La tinea sostenuta da T. schoenlenii pu\u00f2 dare manifestazioni simili a un favo, che prendono il nome appunto di \"tinea favosa\".\nDiagnosi.\nLa tinea capitis pu\u00f2 essere difficile da distinguere da altre malattie della pelle che causano desquamazione come la psoriasi e la dermatite seborroica; la base per la diagnosi \u00e8 l'esame microscopico positivo e la coltura microbica dei capelli epilati. L'esame della lampada di Wood riveler\u00e0 la fluorescenza da verde brillante a giallo-verde dei peli infettati da M. canis, M. audouinii, M. rivalieri e M. ferrugineum e un colore verde opaco o blu-bianco dei peli infettati da T. schoenleinii. Gli individui con tricoscopia da infezione da M. canis mostreranno caratteristici piccoli punti e virgola. L'istopatologia della biopsia del cuoio capelluto mostra i funghi scarsamente distribuiti nello strato corneo e le ife che si estendono lungo il follicolo pilifero, posti sulla superficie del fusto del capello. Questi risultati sono occasionalmente associati alla reazione infiammatoria del tessuto nel tessuto locale.\nTerapia.\nIl trattamento scelto dai dermatologi \u00e8 un farmaco orale sicuro ed economico, il griseofulvina, un metabolita secondario del fungo Penicillium griseofulvin. Questo composto \u00e8 fungistatico (inibisce la crescita o la riproduzione dei funghi) e agisce sul sistema microtubulare dei funghi, interferendo con il fuso mitotico e i microtubuli citoplasmatici. Il dosaggio pediatrico raccomandato \u00e8 di 10 mg / kg / die per 6-8 settimane, sebbene possa essere aumentato a 20 mg / kg / die per i soggetti infetti da T. tonsurans o per quelli che non rispondono alle 6 settimane iniziali di trattamento.\nA differenza di altre infezioni fungine della pelle che possono essere trattate con terapie topiche come creme applicate direttamente sulla zona colpita, griseofulvin deve essere assunto per via orale per essere efficace; ci\u00f2 consente al farmaco di penetrare nel fusto del capello in cui vive il fungo. Il tasso di terapia efficace di questo trattamento \u00e8 generalmente elevato, compreso tra l'88 e il 100%. Altri trattamenti antifungini orali per la tinea capitis riportati frequentemente anche in letteratura includono terbinafina, itraconazolo e fluconazolo; questi farmaci hanno il vantaggio di periodi di trattamento pi\u00f9 brevi rispetto a griseofulvin. Una metanalisi del 2016 di studi randomizzati e controllati ha scoperto che terbinafina, itraconazolo e fluconazolo erano ugualmente efficaci come la griseofulvina per i bambini con infezione da Trichophyton e terbinafina \u00e8 pi\u00f9 efficace di griseofulvina per i bambini con infezione da T. tonsurans. Tuttavia, sono state sollevate preoccupazioni sulla possibilit\u00e0 di effetti collaterali rari come tossicit\u00e0 epatica o interazioni con altri farmaci; inoltre, i nuovi trattamenti farmacologici tendono ad essere pi\u00f9 costosi di griseofulvina.\nAttualmente gli azoli antifungini rappresentano la classe di farmaci pi\u00f9 utilizzati e pi\u00f9 versatili per il trattamento della maggior parte di infezioni da funghi.\nGli azoli antifungini sono inibitori della 14-alpha-demetilasi, un enzima fondamentale per la via di formazione dell'ergosterolo (costituente delle membrane dei funghi). \nIl trattamento antifungineo spazia dalla somministrazione per via topica di creme o pomate, fino alla somministrazione orale di compresse. In casi pi\u00f9 gravi si pu\u00f2 fare ricorso a infusioni endovenose a base di Fluconazolo."}
{"id": "1941144", "revid": "204012", "url": "https://it.wikipedia.org/wiki?curid=1941144", "title": "Tigna", "text": ""}
{"id": "1941147", "revid": "287204", "url": "https://it.wikipedia.org/wiki?curid=1941147", "title": "Herr", "text": "Herr \u00e8 un appellativo onorifico e titolo nobiliare tedesco analogo a quello di signore. Pu\u00f2 riferirsi anche a:"}
{"id": "1941151", "revid": "61051", "url": "https://it.wikipedia.org/wiki?curid=1941151", "title": "Maja crispata", "text": "La granceola piccola (Maja crispata Risso, 1827) \u00e8 un crostaceo decapode della famiglia Majidae.\nHabitat e distribuzione.\nComune tra le alghe a bassa profondit\u00e0 anche in prossimit\u00e0 dei porti. \u00c8 diffusa nel mar Mediterraneo e in parte dell'oceano Atlantico.\nDescrizione.\nCarapace di forma tondeggiante convessa, con tubercoli rigidi e peli, molto incrostato. Chele lunghe e affusolate. Fino a 5-6 centimetri di larghezza.\nBiologia.\nComportamento.\nSpesso si mimetizza con le alghe in cui vive.\nAlimentazione.\nSi nutre di invertebrati e di organismi morti.\nRiproduzione.\nLe uova hanno una colorazione molto variabile, infatti possono essere sia bluastre che tendenti al rosso."}
{"id": "1941154", "revid": "599013", "url": "https://it.wikipedia.org/wiki?curid=1941154", "title": "Franz Gruber (sciatore)", "text": "Biografia.\nSpecialista delle prove tecniche, Franz Gruber nel 1976 vinse la medaglia d'argento nello slalom speciale agli Europei juniores di G\u00e4llivare e nel 1979 ottenne il primo piazzamento di rilievo in Coppa del Mondo, classificandosi 10\u00ba in slalom speciale il 5 febbraio a Jasn\u00e1. Il 15 febbraio di due anni dopo a \u00c5re conquist\u00f2 il suo primo podio nel circuito, sempre in slalom speciale, piazzandosi 3\u00ba alle spalle dello statunitense Phil Mahre e dello svedese Ingemar Stenmark. Convocato per i Mondiali di Schladming 1982, ottenne l'8\u00ba posto nello slalom speciale e l'anno seguente a Kranjska Gora vinse lo slalom speciale di Coppa del Mondo del 30 gennaio, aggiudicandosi cos\u00ec l'unica vittoria di carriera nel circuito.\nPartecip\u00f2 ai XIV Giochi olimpici invernali di , sua unica presenza olimpica, giungendo 4\u00ba nello slalom gigante vinto dallo svizzero Max Julen e non completando lo slalom speciale. Il 18 marzo 1984 a \u00c5re sal\u00ec per l'ultima volta sul podio in Coppa del Mondo chiudendo 2\u00ba, in slalom speciale, dietro all'austro-lussemburghese Marc Girardelli; al termine di quella stagione in Coppa del Mondo risult\u00f2 3\u00ba nella classifica della specialit\u00e0. L'ultimo piazzamento internazionale della sua carriera fu il 13\u00ba posto ottenuto nello slalom gigante di Coppa del Mondo disputato il 15 dicembre 1986 sul difficile tracciato Gran Risa dell'Alta Badia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1941159", "revid": "188116", "url": "https://it.wikipedia.org/wiki?curid=1941159", "title": "Pesto siciliano", "text": ""}
{"id": "1941160", "revid": "767487", "url": "https://it.wikipedia.org/wiki?curid=1941160", "title": "Ladies in Lavender", "text": "Ladies in Lavender \u00e8 un film del 2004 diretto da Charles Dance, con protagoniste Maggie Smith, Judi Dench e Daniel Br\u00fchl.\nTrama.\nDue sorelle vivono tranquillamente e serenamente in un cottage in Cornovaglia. Tutto scorre senza intoppi tra le due che un giorno per\u00f2 trovano, portato da una violenta tempesta, un giovane ragazzo esanime sulla spiaggia. Saranno loro ad occuparsene per poi scoprire che \u00e8 polacco. Una delle sorelle si innamora del giovane. Ma il ragazzo, incontrata la sorella di un famoso musicista, una ragazza giovane e indipendente, decide di seguirla in citt\u00e0 dove incomincer\u00e0 una carriera da violinista, grazie al fratello di lei. Per\u00f2 il giovane polacco non si \u00e8 scordato delle due sorelle che lo hanno salvato. Si esibisce nel suo primo concerto da solista e le ritrova con gioia alla fine del concerto. Ma le due comprenderanno che ormai il giovane appartiene definitivamente a quel mondo e quindi ritorneranno alla loro vita tranquilla, nella loro casa sul mare.\nProduzione.\nIl film \u00e8 stato girato in gran parte nel villaggio di Cadgwith, nella penisola di Lizard.\nColonna sonora.\nLa colonna sonora di Nigel Hess \u00e8 eseguita da Joshua Bell e la Royal Philharmonic Orchestra."}
{"id": "1941171", "revid": "842", "url": "https://it.wikipedia.org/wiki?curid=1941171", "title": "Simultaneous multithreading", "text": ""}
{"id": "1941173", "revid": "842", "url": "https://it.wikipedia.org/wiki?curid=1941173", "title": "Debian Linux", "text": ""}
{"id": "1941174", "revid": "6923", "url": "https://it.wikipedia.org/wiki?curid=1941174", "title": "Sviluppo di Windows 98", "text": "Microsoft Memphis \u00e8 il nome in codice utilizzato durante lo sviluppo del sistema operativo Windows 98.\nIntroduzione.\nDopo Windows 95, Microsoft inizi\u00f2 a lavorare ad un nuovo sistema operativo, con nome in codice Windows Nashville, popolarmente chiamato Windows 96. Questo, per\u00f2, fu ben presto annullato e si incominci\u00f2 a sperimentare un sistema operativo che, inizialmente sarebbe dovuto uscire nel 1997: Windows 97 (nome in codice \"Memphis\"). Molte delle novit\u00e0 incluse nelle versioni preliminari compilate di Windows Nashville furono usate nel nuovo progetto.\nSviluppo preliminare.\nNel 1996, dopo che Windows Nashville, nonch\u00e9 un progetto fra i pi\u00f9 noti, fu annullato, Microsoft inizi\u00f2 a lavorare su un nuovo sistema operativo con il nome in codice Memphis, conosciuto popolarmente come Windows 97.\nNella build 1351 che avrebbe segnato l'inizio di un grande sviluppo, Microsoft provvide innanzitutto a fissare il bug di IO.SYS che impediva di accedere al sistema operativo. In questa build fu modificata la schermata di avvio, che presentava il logo di Microsoft Memphis; anche la mascherina del setup venne modificata, seguendo ora uno stile completamente diverso da quello di Windows 95, con i passaggi della configurazione segnati sul lato sinistro. Infine Paint prese il nome 'Microsoft Paint Memphis'.\nSviluppo della Beta.\nNella build 1400 (Beta 1) il setup venne in parte riscritto: anzich\u00e9 3 passaggi, ora se ne contavano 4; inoltre, comparve un sistema a tempo che permetteva all'utente di calcolare il tempo rimanente al completamento dell'installazione. Un ulteriore cambiamento fu apportato nella schermata di avvio, che presentava uno sfondo nero con il logo Windows dai bordi animati; inoltre, le icone cambiarono, assumendo un aspetto tridimensionale, e la versione di Internet Explorer era la 4.0.\nNella build 1546 non vi furono migliorie visibili. \nNella build 1569 (Beta 2) il processo di installazione venne completamente riscritto e graficamente assomigliava a quello finale; la schermata di boot riportava il nome del sistema operativo, che divenne ufficialmente Windows 98. Questa build incluse Microsoft Interactive CD Sampler.\nNella build 1593 non vi furono migliorie visibili, cos\u00ec come nella build 1602 distribuita nel novembre 1997 \u2013 che incluse i suoni di avvio e arresto definitivi \u2013 cos\u00ec come nella resource kit (build 1650), e nella 1658.\nNella build 1681 (beta 3) il processo di installazione fu riscritto definitivamente; la schermata divenne quella definitiva e, nella fascia posta a sinistra del Menu Start, comparve la scritta \"Windows 98\".\nRelease Candidate.\nLa build 1900 \u00e8 la release candidate di Windows 98: quasi tutte le caratteristiche sono consolidate, tranne qualche particolare. \u00c8 stata questa la build che, durante la presentazione di Windows 98 con Bill Gates, and\u00f2 in crash.\nLa build 1998 \u00e8 la RTM: fu commercializzata in tutto il mondo.\nNella build 2150.4 vi furono diversi cambiamenti: la barra del titolo mostrava una sfumatura tendente al chiaro, dettaglio che rendeva l'interfaccia pi\u00f9 simile a quella del futuro Windows NT 5.0. La build 2222A corrisponder\u00e0 alla Second Edition di Windows 98.\nCaratteristiche perdute e miglioramenti.\nWindows 98 non utilizza le icone 3D caratteristiche delle prime versioni alpha di Memphis, ma usa quelle di Windows 95 leggermente ritoccate.\nIn tutti i programmi di Memphis, utilizzava icone tutte colorate di magenta, mentre in Windows 98 hanno colori distinti.\nQuasi tutte le beta di Microsoft Memphis, anche quelle in stadio avanzato di sviluppo, hanno preinstallato Internet Explorer 3 mentre la versione finale di Windows 98 utilizza Internet Explorer 4.\nWindows NT 5.0.\nContemporaneamente allo sviluppo di Memphis (Windows 9x), veniva sviluppata la beta 1 di Windows NT 5.0 che adoperava la stessa interfaccia di Memphis e che doveva avere la didascalia: \"Design di Windows 98, potenza di Windows NT\". Originariamente Memphis era stato progettato con un'interfaccia grafica 3D, attivabile nelle prime build di Memphis, ma annullata nelle build successive alla Beta 1."}
{"id": "1941175", "revid": "842", "url": "https://it.wikipedia.org/wiki?curid=1941175", "title": "Slackware Linux", "text": ""}
{"id": "1941177", "revid": "124681806", "url": "https://it.wikipedia.org/wiki?curid=1941177", "title": "Goffredo di Crollalanza", "text": "\u00c8 celebre per essere stato il secondo editore del periodico Annuario della nobilt\u00e0 Italiana dal 1893 al 1904.\nBiografia.\nFiglio di Giovanni Battista di Crollalanza e di Teresa Zoli nacque da antica famiglia nobile di remote origini milanesi. Come il padre fu uno dei pi\u00f9 celebri studiosi di araldica e genealogia italiane.\nFu segretario dell'Accademia italiana d'araldica, dopo aver vissuto diversi anni in Francia come giornalista e romanziere. Dopo la sua morte nel 1905, la direzione dell'Annuario della nobilt\u00e0 Italiana venne assunta dal fratellastro Aldo di Crollalanza che firm\u00f2 l'edizione del periodico fino al 1905, anno in cui non venne pi\u00f9 pubblicato e termin\u00f2 cos\u00ec la prima serie dell'opera.\nDal matrimonio con la pugliese Giuseppa Amalia Noya dei baroni di Bitetto ebbe il figlio Araldo, che avrebbe avuto diversi incarichi politici di primo piano durante il ventennio fascista e successivamente sarebbe stato senatore del Movimento Sociale Italiano."}
{"id": "1941178", "revid": "28026", "url": "https://it.wikipedia.org/wiki?curid=1941178", "title": "Maigret e i vecchi signori", "text": ""}
{"id": "1941180", "revid": "88740", "url": "https://it.wikipedia.org/wiki?curid=1941180", "title": "Frau", "text": ""}
{"id": "1941181", "revid": "1543377", "url": "https://it.wikipedia.org/wiki?curid=1941181", "title": "Shannon Bex", "text": "Oltre alla carriera con il gruppo delle Danity Kane, la Bex ha all'attivo un album da solista, intitolato \"I'm A Woman\", pubblicato nel 2012.\nNel 2013 Bex prende parte alla reunion delle Danity Kane. Il gruppo si scioglie nuovamente nell'agosto del 2014. Poco dopo lo scioglimento del gruppo Bex insieme a Aubrey O'Day d\u00e0 vita al duo dance-pop Dumblonde; le due cantanti confermano la nascita del duo durante gli \"iHeart Radio Music Awards 2015\". Il 25 settembre 2015 il duo pubblica il suo primo album dal titolo \"Dumblonde\".\nNell'estate 2018 Aubrey O'Day, Shannon Bex e Dawn Richard annunciano una nuova reunion delle Danity Kane e che il gruppo andr\u00e0 in tourne\u00e9 per promuovere il loro nuovo album delle Dumblonde, il nuovo lavoro di Richard e nonch\u00e9 le canzoni delle Danity Kane.\nBiografia.\nShannon Bex nacque a Gresham nell'Oregon. Gi\u00e0 all'et\u00e0 di tre anni, Shannon Bex comincia a prendere lezioni di balletto. Apparir\u00e0 ne Lo Schiaccianoci per la regia di James Canfield, esibendosi presso l\"'Oregon Ballet Theatre\". Ma \u00e8 a partire dall'et\u00e0 di 12 anni che la Bex inizia a prendere lezioni di danza moderna e jazz. La famiglia si trasferisce a Bend, altra cittadina dell'Oregon, dove la Bex frequenta la \"Mountain View High School\" dell'Oregon. A scuola prender\u00e0 parte a corsi di recitazione, di ballo e di coro. A diciannove anni far\u00e0 parte del team delle \"cheerleader\" della squadra di basket dei Portland Trail Blazers e lo far\u00e0 per 5 anni.\nCarriera.\n2003\u20132009: Making the Band 3 e le Danity Kane.\nShannon Bex ha cantato e ballato per cinque stagioni con i Portland Trail Blazers. Nel 2003 partecip\u00f2 al reality show \"Fame\" trasmesso sulla NBC, nel quale arriv\u00f2 in finale insieme a Harlemm Lee. Durante la finale fu notata da Johnny Wright che nel 2005 le consigli\u00f2 di partecipare al reality show \"Making the Band\". La Bex grazie al realiy divenne un membro del gruppo delle Danity Kane, la quale divenne, non solo, l'unica ragazza del gruppo ad essere sposata, ma anche la pi\u00f9 grande, e per questo a volte veniva chiamata \"la mamma del gruppo\".\nIl 28 gennaio 2008 durante un'intervista a Mtv News la Richard dichiar\u00f2 che il gruppo si era sciolto, inoltre dichiar\u00f2 che Combs aveva invitato le ragazze rimaste a partecipare alla nuova edizione di \"Making the Band\", ma soltanto due ragazze parteciparono allo show: Aundrea Fimbres e Dawn Richard, mentre Shannon Bex non partecip\u00f2. In un'intervista concessa poco dopo l'inizio dello show la Bex dichiar\u00f2 apertamente che non era contenta di come erano andate le cose. La Richard dichiar\u00f2: \"Non so perch\u00e9 Shannon abbia lasciato. Credo sia semplicemente felice. Ho sentito che le cose con suo marito vanno bene. Le voglio bene, ma non so il motivo\".\nLa nuova stagione di \"Making the Band\" mostr\u00f2 le due ragazze rimaste che lottavano per cercare di continuare a lavorare insieme come gruppo e sperando nel ritorno della Bex. La serie termin\u00f2 il 16 aprile 2009, quando nell'ultima puntata Combs disse alla Richard e alla Fimbres che aveva sciolto il contratto con D.Woods, la O'Day, con la Bex e che avrebbe sciolto anche il contratto con la Fimbres. Inoltre disse che la Richard avrebbe continuato a lavorate nella casa discografica e se si fosse parlato in futuro di un progetto di riunione, lo avrebbe appoggiato con tutte le forze.\n2011\u20132014: la carriera da solista, il ritorno con le Danity Kane e il secondo scioglimento.\nNel marzo 2011, la Bex annunci\u00f2 di aver intrapreso la carriera di solista e di aver formato una band, chiamata \"Bex\", con alcuni dei membri del gruppo Elliot.&lt;ref name=\"http://www.bendbulletin.com/apps/pbcs.dll/article?AID=/20110311/NEWS0107/103110320/1002/NEWS01&amp;nav_category=NEWS01\"&gt;The Bend Bulletin&lt;/ref&gt;. La band si esib\u00ec al Dance Track \" Magazine 2011 Artist Awards gala.\nNell'aprile 2012 la Bex annunci\u00f2 che avrebbe pubblicato entro l'anno il suo primo album e che avrebbe cercato di produrlo totalmente da sola. Per questo nel maggio dello stesso anno inizi\u00f2 una campagna per la raccolta di fondi per la produzione dell'album. I fondi raccolti le permisero di distribuire il suo primo singolo \"I'm Out\", il quale fu pubblicato il 14 maggio 2012 tramite iTunes. Il suo EP di debutto fu invece distribuito il 18 settembre dello stesso anno tramite PledgeMusic.\nNel maggio 2013 Shannon Bex, Aundrea Fimbres, Aubrey O'Day e Dawn Richard iniziarono a parlare di una possibile reunion e da allora vennero pubblicate foto del gruppo in studio di registrazione. Il quinto membro della band Wanita \"D. Wood\" dichiar\u00f2 che non avrebbe preso parte al progetto.\nDurante il pre-show degli MTV Video Music Awards 2013, il 25 agosto 2013, i quattro membri rimanenti del gruppo hanno annunciato la reunion e che il nuovo singolo, chiamato \"Rage\", uscir\u00e0 presto. Inoltre hanno dichiarato che il singolo \u00e8 stato prodotto da \"The Stereotypes\", gli stessi prodotti del singolo \"Damaged\".\nIl 15 maggio 2014 \u00e8 stato commercializzato, tramite il sito SoundCloud, il primo singolo del terzo album del gruppo intitolato \"Lemonade\". Il singolo \u00e8 stato prodotto da \"The Stereotypes\" e vede la collaborazione col il rapper Tyga. Il 29 maggio viene invece distribuito un \"lyrics video\" del singolo, tramite YouTube, dove tre bambine impersonano le tre ragazze.\nIl gruppo si scioglie nuovamente nell'agosto del 2014 a seguito di una forte lite tra Dawn Richard e Aubrey O'Day. L'annuncio viene dato ufficialmente da O'Day e Bex l'8 agosto 2014.\nIl 24 settembre 2014 O'Day e Bex annunciano che il terzo album del gruppo, intitolato \"DK3\", verr\u00e0 comunque pubblicato. Lo stesso giorno viene pubblicato il secondo e ultimo singolo tratto dall'ultimo \"Rhythm of Love\" Il terzo e ultimo album del gruppo viene pubblicato il 27 ottobre 2014.\n2014 - 2016: Il debutto delle Dumblonde e \"Dumblonde\".\nPoco dopo lo scioglimento del gruppo e la pubblicazione del terzo album, iniziarono a girare in rete e sui vari social network foto delle due ragazze in studio di registrazione. Le due cantanti confermano la nascita del duo durante gli \"iHeart Radio Music Awards 2015\".\nIl gruppo fa il suo debutto ufficiale con la pubblicazione del primo singolo estratto dal loro primo album. Il singolo, dal titolo \"White Lightning\", viene pubblicato il 17 luglio 2015. Lo stesso giorno viene pubblicato sul canale YouTube del duo il video ufficiale del singolo.\nIl 25 settembre 2015 il gruppo pubblica il suo primo album dal titolo \"Dumblonde\".. L\u2019album debutta alla posizione numero 129 della \"Billboard 200\" vendendo, negli Stati Uniti, oltre cinque mila copie nella prima settimana.\n2016 \u2013 2019: \"Remember Me\", la seconda reunion delle Danity Kane e \"Bianca\".\nIl 15 gennaio 2016 il duo pubblica un nuovo singolo dal titolo \u2018\u2019Remember Me\u2019\u2019, tratto dall'omonimo album. Il duo lavora sul secondo album e il 4 luglio 2018 pubblica il singolo \"White Hot Lies\".\nDopo la pubblicazione del singolo il Bex e O'Day annunciano che prenderanno parte ad una nuova reunion delle Danity Kane e insieme a Dawn Richard andranno in tourne\u00e9 per promuovere il loro nuovo album, il nuovo lavoro di Richard e nonch\u00e9 le canzoni delle Danity Kane. Il tour inizia il 28 settembre 2018 a Stamford e termina il 2 marzo 2019 a Seattle.\nAl termine della tourne\u00e9 con le Danity Kane, le Dumblonde pubblicano, il 4 marzo 2019, il loro secondo album dal intitolato \"Bianca\". Nel gennaio 2019 Aubrey O'Day annuncia che il gruppo sta lavorando a nuovo materiale; quello stesso anno il trio pubblicata il singolo \"Neon Lights\".\n2020: Vooks, il futuro delle Dumblonde e delle Danity Kane.\nIl futuro delle Dumblonde \u00e8 incerto, O'Day \u00e8 impegnata nella sua collaborazione con Dawn Richard con la creazione di nuovo materiali sotto il nome delle Danity Kane mentre Bex \u00e8 impegnata nella promozione della sua impresa \"Vooks\" come indicato durante una diretta su Instagram O'Day ha dichiarato che \"Bex \u00e8 focalizzata sulla costruzione della sua azienda \"Vooks\"\", aggiungendo che \"le Danity Kane sono molto pi\u00f9 che cinque ragazze, possono essere una, due, cinque ragazze. Sono una voce per le donne e che al momento siamo in due e chiss\u00e0 cosa ci attende in futuro. Le cose possono cambiare, le cose si possono muovere in direzioni diverse. Tutti sono sempre ben accetti a tornare\". Bex non prende parte al nuovo materiale rilasciato dalla Danity Kane."}
{"id": "1941182", "revid": "2172618", "url": "https://it.wikipedia.org/wiki?curid=1941182", "title": "Google Chrome", "text": "Google Chrome (detto anche semplicemente Chrome) \u00e8 un browser web sviluppato da Google, basato sul motore di rendering Blink (a partire dalla versione 28, precedentemente sfruttava WebKit): basato sul browser Chromium, nel corso degli anni \u00e8 cresciuto a tal punto da diventare il browser pi\u00f9 utilizzato al mondo nell'aprile 2016 con una percentuale del 41,81% secondo il \"sito Netmarketshare\".. A luglio 2019, StatCounter stimava che Chrome detenesse una quota di mercato mondiale dei browser del 71% sui PC tradizionali e il 63% su tutte le piattaforme e grazie a questo successo, Google ha esteso il marchio \"Chrome\" anche ad altri prodotti hardware\\software (Chrome OS, Chromecast, Chromebook, Chrome OS, Chromebox e Chromebase).\nStoria.\nGoogle Chrome venne annunciato il 1\u00ba settembre 2008 con un fumetto di Scott McCloud distribuito sotto licenza Creative Commons. L'annuncio \u00e8 stato poi ripreso dal blog ufficiale di Google. La prima distribuzione del browser, di tipo beta, era disponibile inizialmente solo per la piattaforma Windows ed inizi\u00f2 il giorno successivo, con 43 lingue disponibili. Nel dicembre 2009 venne aggiunta anche la versione beta per Linux e macOS. La versione 5.0, lanciata il 25 maggio 2010, fu la prima a supportare tutte e tre le piattaforme.\nA fine giugno 2015 Google Chrome era gi\u00e0 usato a livello mondiale dal 64,8% degli utenti. Ci\u00f2 lo rese il navigatore pi\u00f9 popolare e usato della rete, superando Mozilla Firefox (secondo posto col 21,3%), che dal 2009 sino all'inizio del 2012 era stato il browser pi\u00f9 diffuso, e anche Internet Explorer (terzo posto col 7,1%), che detenne il primato fino a fine 2008.\nAnnuncio.\nL'annuncio della commercializzazione era originariamente previsto per il 3 settembre 2008 e un fumetto di Scott McCloud doveva essere inviato a giornalisti e blogger che spiegavano le funzionalit\u00e0 del nuovo browser. Copie destinate all'Europa furono spedite in anticipo e il blogger tedesco Philipp Lenssen di Google Blogoscoped rese disponibile una copia scannerizzata del fumetto di 38 pagine disponibile sul suo sito web dopo averlo ricevuto il 1\u00ba settembre 2008. Google ha successivamente reso disponibile il fumetto su Google Libri e lo ha menzionato sul loro blog ufficiale insieme a una spiegazione per l'uscita anticipata. Il prodotto \u00e8 stato presumibilmente chiamato \"Chrome\" perch\u00e9 Google voleva minimizzare il \"cromo\" del browser, sebbene questo significato sia stato aggiunto in qualche modo post-hoc, il nome in codice prima del rilascio fu scelto per connotazione di velocit\u00e0. \nCaratteristiche.\nSi basa sul navigatore open source Chromium, con cui condivide la maggior parte delle funzionalit\u00e0. La parte realizzata da Google, che aggiunge, tra le altre cose, lettori PDF e Flash integrati, un sistema di aggiornamenti automatici, invio di statistiche a Google e un logo diverso, , mentre le altre parti sono soggette a una variet\u00e0 di licenze open source.\nI punti di forza di tale browser, progettato dal team di Mountain View, sono la velocit\u00e0, la sicurezza e la manualit\u00e0.\nSicurezza.\nGoogle Chrome pu\u00f2 inviare statistiche ai suoi produttori ogni volta che si scrive nella barra degli indirizzi; questo comportamento \u00e8 disattivabile grazie a \"UnChrome\", un programma che cancella l'ID che Google registra durante l'installazione. In alternativa, \u00e8 stato progettato SRWare Iron, basato su Chrome ma con notevoli miglioramenti, tra i quali l'assenza di comunicazione con server di terzi.\nVelocit\u00e0.\nLa macchina virtuale di JavaScript \u00e8 stata completamente cambiata. Le implementazioni esistenti erano state progettate per piccoli programmi in cui le prestazioni e l'interattivit\u00e0 erano funzioni marginali. Applicazioni come Gmail, che usano i browser al massimo della loro potenzialit\u00e0, hanno fatto s\u00ec che venisse implementato il motore JavaScript V8, estremamente pi\u00f9 veloce.\nGoogle Chrome il terzo browser pi\u00f9 veloce (per avere ottenuto un punteggio maggiore agli HTML5 test, dopo Opera e Maxthon Cloud Browser.\nStabilit\u00e0.\nChrome esegue ogni scheda o plug-in in processi separati; questo evita alle varie attivit\u00e0 di interferire l'una con l'altra, migliorando sicurezza e stabilit\u00e0 complessiva. In caso di errore bloccante, permette di chiudere la singola scheda interessata dal problema, evitando di chiudere tutto il programma.\nChrome contiene un gestore attivit\u00e0 che permette di controllare quali siti stanno utilizzando pi\u00f9 memoria, banda e cpu e consente di chiuderli.\nInterfaccia.\nL'interfaccia principale include le icone \"Indietro\", \"Avanti\", \"Aggiorna\", \"Preferiti\" e \"Vai\". Le opzioni sono simili a Safari, mentre la posizione delle impostazioni \u00e8 simile a Internet Explorer 7/8. Chrome includeva Google Gears, che aggiungeva il supporto offline a molte applicazioni web, rimosso poi nella versione 12 con la diffusione dell'HTML5.\nQuando si crea una nuova scheda viene aperta la pagina \"Nuova scheda\", che mostra il logo di Google Chrome, un campo di ricerca e le miniature degli otto siti pi\u00f9 visitati, le pagine inserite nei preferiti di recente e le schede chiuse di recente. Una funzione simile \u00e8 stata introdotta gi\u00e0 da Opera.\nL\"'Omnibox\" \u00e8 la barra degli indirizzi presente sotto l'elenco delle schede; include la funzionalit\u00e0 di autocompletamento ma soltanto di quegli indirizzi che sono stati scritti a mano e non di tutti i link presenti, include inoltre suggerimenti di ricerca, le pagine pi\u00f9 visitate, le pi\u00f9 popolari (non visitate) e una ricerca nella cronologia.\nLe finestre pop-up sono confinate nella scheda da dove provengono e non appariranno mai al di fuori a meno che l'utente non li trascini fuori intenzionalmente.\nLe schede sono il componente primario dell'interfaccia utente di Chrome e sono state spostate sopra i comandi invece che sotto come negli altri browser. Le schede possono essere trasferite facilmente in una finestra di Chrome separata semplicemente trascinandole fuori.\nLe applicazioni web possono essere lanciate nella loro finestra indipendente senza la barra degli indirizzi e ricerche \"Omnibox\" e, volendo, partendo da un'icona sul desktop portando la pagina ad assomigliare a un programma ma non pi\u00f9 installato sul proprio PC bens\u00ec scaricato dalla rete.\nNon c'\u00e8 nessuna barra di stato fissa visualizzata in fondo allo schermo; quando il mouse passa sopra un link, l'indirizzo viene visualizzato in una piccola finestra in basso a sinistra. Inoltre Chrome viene aperto senza la barra del titolo e la barra dei men\u00f9.\nEstensioni.\nIl 9 settembre 2009, Google ha abilitato le estensioni sul canale \"Dev\", e poi pubblicato alcuni esempi per poterle testare. Poi, il 23 novembre 2009, Google ha aperto \"Chrome's extension gallery\" agli sviluppatori, con la promessa del lancio di una beta pubblica a breve. A partire dalla versione 4.0 le estensioni sono abilitate per tutti.\nTemi.\nA partire dalla versione 3.0 del browser \u00e8 possibile installare un tema differente al fine di personalizzare l'interfaccia grafica, scegliendolo dall'apposita galleria. Numerosi artisti di fama internazionale (ad esempio Dolce &amp; Gabbana) hanno ideato alcuni dei temi ufficiali di Google Chrome.\nIntegrazione con Flash Player.\nL'estensione Flash Player di Adobe era integrata a partire dalla versione 5.0. Il supporto ad Adobe Flash Player, \u00e8 terminato ufficialmente il 12 gennaio 2021.\nLettore PDF integrato.\nA partire dalla versione 8.0 di Chrome, Google ha implementato un lettore PDF nel browser, rimuovendo di fatto l'intermediazione del plug-in di Adobe Reader.\nTraduzione italiano.\nIl browser, dalla versione 4.1, integra le funzioni di Google Traduttore, viene riconosciuta automaticamente la lingua in cui \u00e8 scritta la pagina web aperta e viene proposta all'utente la possibilit\u00e0 di avere una traduzione automatica dei contenuti in lingue straniere.\nSvantaggi.\nAlcune funzioni presenti in altri browser e non implementate su Google Chrome sono:\nVersione mobile.\nIl 7 febbraio 2012 viene resa pubblica la beta del browser di Google per Android, compatibile con tablet e cellulari Android 4.0 Ice Cream Sandwich, portando tante tecnologie della versione desktop in ambito mobile. Velocit\u00e0, sincronia, privacy e supporto HTML5 sono alcuni dei punti di forza del nuovo software di navigazione. Il browser \u00e8 dotato di una funzione chiamata \"Preview Link\", che ingrandisce automaticamente sui link per permettere una selezione pi\u00f9 accurata dei collegamenti su schermi di dimensioni ridotte. Come per la versione desktop \u00e8 presente anche la modalit\u00e0 \"Incognito\", che permette di navigare in modo anonimo senza salvare i dati della sessione in corso.\nIl 6 febbraio 2022 inizia il processo di aggiornamento dell'icona di Google Chrome.\nSupporto a istruzioni SSE2.\nA partire dalla versione 35, Chrome non viene pi\u00f9 aggiornato su sistemi che hanno installata una CPU che non supporta le istruzioni SSE2.\nVersioni.\nGli aggiornamenti di Chrome sono periodici.\nMajor release.\nViene pubblicato un aggiornamento importante ogni 6 settimane circa. Oltre agli aggiornamenti, ogni settimana Google pubblica elenchi di malfunzionamenti risolti.\nBeta.\nPer la versione beta escono degli aggiornamenti minori ogni 2/3 giorni e aggiornamenti importanti ogni 6 settimane circa.\nCanary.\nPer la versione Canary (dev), instabile e consigliata a soli esperti, viene pubblicato un aggiornamento minore ogni 24 ore circa nei giorni lavorativi, gli aggiornamenti importanti escono sempre ogni 6 settimane circa.\nPiattaforme.\nChrome funziona su:\nAd aprile 2016, erano disponibili build stabili a 32 e 64 bit per Windows, con build stabili a 64 bit disponibili per Linux e macOS. Le build di Windows a 64 bit sono disponibili nel canale degli sviluppatori e come build Canary il 3 giugno 2014, nel canale beta il 30 luglio 2014, e nel canale stabile il 26 agosto 2014. Le build OS X a 64 bit disponibili come build Canary il 7 novembre 2013, nel canale beta il 9 ottobre 2014, e nel canale stabile il 18 novembre 2014. \nAccoglienza.\nGoogle Chrome \u00e8 stato accolto con entusiasmo al momento dell'uscita. Nel 2008, Matthew Moore di The Daily Telegraph ha riassunto il verdetto dei primi revisori: \"Google Chrome \u00e8 attraente, veloce e ha alcune nuove impressionanti funzionalit\u00e0\". La societ\u00e0 di gioco Plarium ha dichiarato Chrome pu\u00f2 essere considerato il miglior browser per videogiochi grazie specificamente alla sua configurazione pi\u00f9 rapida e pi\u00f9 idonea ai prodotti HTML5.\nUtilizzo.\nQuota di mercato.\nChrome ha superato Firefox a novembre 2011, in tutto il mondo. A giugno 2016, secondo StatCounter, Google Chrome aveva il 62% della quota di mercato desktop in tutto il mondo, rendendolo il browser web pi\u00f9 utilizzato, mentre Firefox aveva il 16% e Internet Explorer il 12%.\nInsieme a Safari e Mozilla Firefox, Chrome riceve un \"boom\" nel fine settimana, che aumenta la sua quota di mercato di ben tre punti percentuali nei fine settimana, a spese di Internet Explorer. \n\u00c8 stato segnalato da StatCounter, una societ\u00e0 di analisi web, che per il singolo giorno di domenica 18 marzo 2012 Chrome \u00e8 stato il browser Web pi\u00f9 utilizzato al mondo per la prima volta. Chrome si \u00e8 assicurato il 32,7% della navigazione web globale quel giorno, mentre Internet Explorer ha seguito da vicino con il 32,5%. \nDal 14 al 21 maggio 2012, Google Chrome \u00e8 stato per la prima volta responsabile di pi\u00f9 traffico Internet rispetto all'Internet Explorer di Microsoft, che da tempo si \u00e8 affermato come il browser Web pi\u00f9 utilizzato al mondo. Secondo StatCounter, il 31,88% del traffico web \u00e8 stato generato da Chrome per un periodo prolungato di una settimana e il 31,47% da Internet Explorer. Sebbene Chrome abbia superato Internet Explorer per l'utilizzo in un solo giorno in passato, questa \u00e8 stata la prima volta che ha portato per un'intera settimana. \nAlla conferenza degli sviluppatori di I/O di Google del 2012, Google ha affermato che c'erano 310 milioni di utenti attivi di Chrome, quasi il doppio del numero nel 2011, che \u00e8 stato dichiarato come 160 milioni di utenti attivi. \nA giugno 2013, secondo StatCounter, Chrome ha superato Internet Explorer per la prima volta negli Stati Uniti. \nAd agosto 2013, Chrome era utilizzato dall 43% degli utenti di Internet in tutto il mondo. Questo studio \u00e8 stato condotto da Statista, che ha anche osservato che in Nord America, il 36% delle persone usa Chrome, il punteggio pi\u00f9 basso al mondo. \nAl febbraio 2018, Chrome \u00e8 il browser pi\u00f9 utilizzato praticamente in tutti i paesi, con la maggior parte delle eccezioni in Africa.\nDistribuzione aziendale.\nNel dicembre 2010, Google ha annunciato che per rendere pi\u00f9 semplice l'utilizzo delle Chrome da parte delle aziende, avrebbero fornito un pacchetto MSI Chrome ufficiale. Per uso aziendale \u00e8 utile disporre di pacchetti MSI completi che possono essere personalizzati tramite i file di trasformazione (.mst), ma l'MSI fornito con Chrome \u00e8 solo un wrapper MSI molto limitato montato attorno al normale programma di installazione e molte aziende ritengono che questa soluzione non soddisfi le loro esigenze. Il normale programma di installazione di Chrome scaricato mette il browser nella directory dei dati dell'app locale dell'utente e fornisce aggiornamenti in background invisibili, ma il pacchetto MSI consentir\u00e0 l'installazione a livello di sistema, fornendo agli amministratori di sistema il controllo sul processo di aggiornamento in precedenza era possibile solo quando Chrome era installato utilizzando Google Pack. Google ha inoltre creato oggetti di criteri di gruppo per ottimizzare il comportamento di Chrome nell'ambiente aziendale, ad esempio impostando l'intervallo di aggiornamenti automatici, disabilitando gli aggiornamenti automatici e configurando una home page. Fino alla versione 24, \u00e8 noto che il software non \u00e8 pronto per le implementazioni aziendali con profili di roaming o ambienti Terminal Server/Citrix. \nChromium.\nNel settembre 2008, Google ha distribuito gran parte del codice sorgente di Chrome come progetto open source chiamato Chromium. Questa mossa ha consentito agli sviluppatori di terze parti di studiare il codice sorgente sottostante e di aiutare il porting del browser sui sistemi operativi macOS e Linux. La parte di Chromium creata da Google \u00e8 rilasciata sotto la permissiva licenza BSD. Altre parti del codice sorgente sono soggette a diverse licenze open source. Chromium \u00e8 simile a Chrome, ma manca di aggiornamenti automatici integrati e di Flash player integrato, oltre al marchio Google e ha un logo di colore blu invece del logo multicolore di Google. Chromium non implementa il tracciamento RLZ dell'utente. Inizialmente, il visualizzatore PDF di Google Chrome, PDFium, \u00e8 stato escluso da Chromium, ma \u00e8 stato successivamente reso open-source nel maggio 2014. PDFium pu\u00f2 essere utilizzato per compilare moduli PDF. \nSviluppo per Chrome.\n\u00c8 possibile sviluppare applicazioni, estensioni e temi per Chrome. Sono compressi in un file .crx e contengono un file manifest che specifica le informazioni di base (come versione, nome, descrizione, privilegi, ecc.) E altri file per l'interfaccia utente (icone, popup, ecc.). Google ha una guida ufficiale per gli sviluppatori. Chrome ha un proprio negozio web in cui utenti e sviluppatori possono caricare e scaricare queste applicazioni ed estensioni.\nGoogle Chrome Experiments.\nGoogle Chrome Experiments \u00e8 uno showroom online di esperimenti basati su browser web, programmi interattivi e progetti artistici. Lanciato il 1\u00ba marzo 2009, Google Chrome Experiments \u00e8 un sito web ufficiale di Google che originariamente doveva testare i limiti di JavaScript e le prestazioni e le capacit\u00e0 del browser Google Chrome. Con il progredire del progetto, ha assunto il ruolo di mostrare e sperimentare le pi\u00f9 recenti tecnologie open source basate sul web, come JavaScript , HTML5, WebGL, Canvas, SVG, CSS e altri. Tutti i progetti vengono inviati dagli utenti e realizzati utilizzando tecnologie open source.\nWebGL \u00e8 una delle tecnologie pi\u00f9 comunemente utilizzate sul sito. La tecnologia ha anche guadagnato un uso attivo in app online famose e utili come Google Maps, e Zygote Body (ex Google Body)."}
{"id": "1941187", "revid": "31886", "url": "https://it.wikipedia.org/wiki?curid=1941187", "title": "NGC 7814", "text": "NGC 7814 (nota anche come C 43) \u00e8 una galassia a spirale situata a circa quarantanove milioni di anni luce (15,02 megaparsecs) di distanza nella costellazione del Pegaso. Possiede una magnitudine apparente di 10.8, una declinazione di +16\u00b0 08' 43\" e una ascensione retta de 00 ore, 03 minuti e 14,8 secondi.\nSupernovae.\nIl 1 luglio 2021 \u00e8 stata individuata la supernova \"SN2021rhu\" dal programma di ricerca automatico statunitense Zwicky Transient Facility. Il massimo di luminosit\u00e0 \u00e8 stato raggiunto il 16 luglio con magn. +12,1."}
{"id": "1941188", "revid": "12067", "url": "https://it.wikipedia.org/wiki?curid=1941188", "title": "Mesia (provincia romana)", "text": ""}
{"id": "1941194", "revid": "767487", "url": "https://it.wikipedia.org/wiki?curid=1941194", "title": "Classic Artists - Jethro Tull", "text": "Classic Artists - Jethro Tull, sottotitolo \"Their Fully Authorised Story in a 2 Disc Deluxe Set\", \u00e8 un DVD del gruppo progressive rock inglese Jethro Tull, presentato per la collana \"Classic Artists\", che raccoglie interviste ai componenti della band ed estratti di brani dal vivo e video, dal 1968 al 2008. \u00c8 stato pubblicato in occasione del 40\u00ba anniversario di storia del gruppo."}
{"id": "1941195", "revid": "289247", "url": "https://it.wikipedia.org/wiki?curid=1941195", "title": "Bj\u00f6rn Fianco di Ferro", "text": ""}
{"id": "1941199", "revid": "6340", "url": "https://it.wikipedia.org/wiki?curid=1941199", "title": "Ivar Senz'Ossa", "text": ""}
{"id": "1941204", "revid": "287204", "url": "https://it.wikipedia.org/wiki?curid=1941204", "title": "Ivarr Ragnarsson", "text": ""}
{"id": "1941207", "revid": "204012", "url": "https://it.wikipedia.org/wiki?curid=1941207", "title": "Tigna della miseria", "text": ""}
{"id": "1941208", "revid": "6340", "url": "https://it.wikipedia.org/wiki?curid=1941208", "title": "\u00cdvar Ragnarsson", "text": ""}
{"id": "1941210", "revid": "558966", "url": "https://it.wikipedia.org/wiki?curid=1941210", "title": "Aldo di Crollalanza", "text": "Biografia.\nFiglio dell'araldista e storico Giovan Battista di Crollalanza e della sua terza moglie Maria Isolina Antonietta Jovi, nata a Pisa il 31 dicembre 1851, sposata a Pisa il 7 ottobre 1880. Fu il terzo editore e compilatore del periodico Annuario della nobilt\u00e0 Italiana fino al 1905 dopo la morte del fratellastro Goffredo di Crollalanza.\nNel 1905 cess\u00f2 la pubblicazione dell'Annuario della nobilt\u00e0 italiana e termin\u00f2 cos\u00ec la prima serie dell'opera."}
{"id": "1941216", "revid": "6340", "url": "https://it.wikipedia.org/wiki?curid=1941216", "title": "Sigurd Serpente nell'Occhio", "text": ""}
{"id": "1941218", "revid": "287204", "url": "https://it.wikipedia.org/wiki?curid=1941218", "title": "Sigurdr ormr i auga", "text": ""}
{"id": "1941220", "revid": "6340", "url": "https://it.wikipedia.org/wiki?curid=1941220", "title": "Sigurd orm i auga", "text": ""}
{"id": "1941222", "revid": "6340", "url": "https://it.wikipedia.org/wiki?curid=1941222", "title": "Sigurd ormr i auga", "text": ""}
{"id": "1941223", "revid": "287204", "url": "https://it.wikipedia.org/wiki?curid=1941223", "title": "Sigur\u00f0r ormr \u00ec auga", "text": ""}
{"id": "1941224", "revid": "6340", "url": "https://it.wikipedia.org/wiki?curid=1941224", "title": "Sigurdh ormr i auga", "text": ""}
{"id": "1941226", "revid": "287204", "url": "https://it.wikipedia.org/wiki?curid=1941226", "title": "Bjorn Jarnsida", "text": ""}
{"id": "1941228", "revid": "289247", "url": "https://it.wikipedia.org/wiki?curid=1941228", "title": "Bj\u00f6rn J\u00e1rns\u00ed\u00f0", "text": ""}
{"id": "1941229", "revid": "287204", "url": "https://it.wikipedia.org/wiki?curid=1941229", "title": "Bjorn Jarnsid", "text": ""}
{"id": "1941230", "revid": "289247", "url": "https://it.wikipedia.org/wiki?curid=1941230", "title": "Biorn Jarnsid", "text": ""}
{"id": "1941231", "revid": "834", "url": "https://it.wikipedia.org/wiki?curid=1941231", "title": "Exclusive (EP)", "text": ""}
{"id": "1941232", "revid": "289247", "url": "https://it.wikipedia.org/wiki?curid=1941232", "title": "Biorn Jarnsida", "text": ""}
{"id": "1941234", "revid": "289247", "url": "https://it.wikipedia.org/wiki?curid=1941234", "title": "Bj\u00f6rn J\u00e0rns\u00ec\u00f0a", "text": ""}
{"id": "1941237", "revid": "481666", "url": "https://it.wikipedia.org/wiki?curid=1941237", "title": "Exclusive", "text": ""}
{"id": "1941245", "revid": "228587", "url": "https://it.wikipedia.org/wiki?curid=1941245", "title": "Kiss Kiss", "text": ""}
{"id": "1941246", "revid": "84335468", "url": "https://it.wikipedia.org/wiki?curid=1941246", "title": "Bonvicini", "text": ""}
{"id": "1941249", "revid": "287204", "url": "https://it.wikipedia.org/wiki?curid=1941249", "title": "Herbstia condyliata", "text": "Herbstia condyliata, conosciuto comunemente come granchio delle grotte, \u00e8 un granchio appartenente alla famiglia Epialtidae e alla sottofamiglia Pisinae.\nDistribuzione e habitat.\nReperibile nel Mar Mediterraneo, Mar Nero, Isole Canarie, Isole Azzorre, sia in grotta che tra la \"Posidonia oceanica\", di solito in zone buie o poco illuminate, fino ad 80 metri di profondit\u00e0.\nDescrizione.\nCarapace di forma triangolare di colore grigio-rosso, con rostro composto da due spine ben separate. Altre spine sono presenti sul carapace, nella zona dorsale. Arti allungati, di colore rosso. Fino a 4 centimetri di larghezza."}
{"id": "1941254", "revid": "1573940", "url": "https://it.wikipedia.org/wiki?curid=1941254", "title": "Herbstia", "text": "Herbstia \u00e8 un genere di crostacei decapodi della famiglia Epialtidae."}
{"id": "1941255", "revid": "729019", "url": "https://it.wikipedia.org/wiki?curid=1941255", "title": "Battaglia di Tanagra (457 a.C.)", "text": "La battaglia di Tanagra \u00e8 stata un'importante battaglia della prima guerra del Peloponneso, combattuta tra Sparta e Atene nel 457 a.C.\nCause del conflitto.\nFinito l'assedio sul monte Itome, con l'accordo di lasciare in vita gli iloti ribelli, poi trasferitisi a Naupatto, protetti dagli ateniesi, l'eforato decise di contrastare il poter di Atene cercando un'alleanza con i beoti. Ci\u00f2 avrebbe permesso agli spartani di creare uno stato cuscinetto fra l'Attica e la Tessaglia.\nIl modo migliore per garantirsi l'alleanza dei Beoti era riportare Tebe alla guida della lega beotica, dato che la citt\u00e0 (che aveva perso la sua leadership dopo le Guerre Persiane), avrebbe poi avuto un notevole debito nei confronti degli Spartani.\nL'occasione di inviare un esercito per ripristinare il potere di Tebe sulla regione, si ebbe quando la Doride (tradizionalmente considerata la patria ancestrale degli Spartiati) chiese aiuto perch\u00e9 attaccata dalla Focide.\nNicomede, reggente di re Plistonatte al comando di 1500 spartani e 10000 opliti peloponnesiaci schiacci\u00f2 l'esercito focese. Venne poi a contatto con i nemici di Pericle ad Atene, i quali lo esortarono ad attaccare la citt\u00e0 sguarnita (le mura erano in costruzione e il grosso delle truppe erano impegnate ad assediare Egina e Menfi). L'esitazione del re permise allo stratega ateniese di accorpare un esercito di 13000 uomini, a cui si un\u00ec un contingente di 1000 argivi ora suoi alleati e la cavalleria tessale.\nIl contingente spartano pare fosse stato forzato allo scontro in ogni caso, indipendentemente dal fatto che fosse sobillato dagli ateniesi nemici di Pericle, poich\u00e9 per ammissione dello stesso Tucidide, gli ateniesi l'avevano inizialmente lasciato passare, ostruendo poi la via del ritorno grazie al controllo esercitato sull'istmo di Corinto. In quest'ottica, apparirebbe pi\u00f9 chiara la volont\u00e0 ateniese di annientare il contingente peloponnesiaco (vulnerabile perch\u00e9 isolato dalla madrepatria), invece dell'apparente casualit\u00e0 con cui l'autore antico sembra presentarci questi eventi, e tanto meno sembrerebbero gli spartani a cercare lo scontro diretto con Atene, come invece viene supposto da molti storici. Il fatto stesso che i peloponnesiaci abbiano tergiversato in Beozia, e che dopo la vittoria sugli ateniesi abbiano abbandonato l'Attica senza puntare su Atene, sembra confermare la tesi che dopo aver sconfitto i focesi e risistemato l'area secondo equilibri a loro favorevoli, l'obiettivo spartano fosse solamente quello di tornare nel Peloponneso.\nLa battaglia.\nNel maggio del 457 a.C. gli ateniesi mossero loro incontro, decisi a dare battaglia. \u00c8 proprio in questa occasione che la fiducia riposta nella cavalleria tessale, rinomatissima per la sua potenza e considerata l'arma in pi\u00f9 a disposizione degli ateniesi, venne meno, perch\u00e9 essa si impegn\u00f2 prima e durante lo scontro ad attaccare un convoglio di rifornimenti ateniese; questo tradimento, evidentemente concordato con gli spartani, port\u00f2 scompiglio fra gli ateniesi e probabilmente distolse le loro forze a sufficienza da permettere ai peloponnesiaci, sopraggiunti poco dopo, di ottenere la vittoria, seppur a prezzo di perdite consistenti.\nLa vittoria parziale non permise loro per\u00f2 un attacco diretto alla citt\u00e0 dell'Attica, che probabilmente non era mai stato il reale obiettivo dell'esercito spartano, cosicch\u00e9 l'unica conseguenza diretta dello scontro fu che la Beozia torn\u00f2 sotto il controllo di Tebe, alleata di Sparta. Inoltre sulla via del ritorno, gli spartani si dedicarono a depredare i territori di Megara, nell'orbita di alleanze di Atene, liberando i passi sull'istmo dal controllo della citt\u00e0 attica giusto il tempo necessario a far ritorno in patria.\nCimone.\nAnche Cimone vi prese parte con l'intenzione di mostrare con i fatti di non essere un filospartano e quindi di far capire agli ateniesi il loro errore nell'averlo ostracizzato. Ma il Consiglio dei Cinquecento, venutolo a sapere, ebbe paura, poich\u00e9 gli avversari di Cimone sparsero la voce che era venuto con l'intenzione di guidare gli spartani ad Atene. Venne quindi proibito ai generale di fargli prendere parte allo scontro. Egli accett\u00f2 la decisione, ma prima preg\u00f2 i suoi concittadini di riuscire, col loro comportamento in battaglia, a dissipare l'accusa che gli veniva mossa contro, cos\u00ec prese la panoplia e la pose nel mezzo della propria squadra, gli opliti si lanciarono tutti in una gara appassionata per impossessarsene.\nDopo questo fatto, la citt\u00e0 non continu\u00f2 pi\u00f9 la sua ostinazione contro Cimone. Infatti a Tanagra gli ateniesi ricevettero una grave sconfitta, e si aspettavano, per la primavera dell'anno seguente, l'invasione dei peloponnesiaci. La paura di un assedio convinse gli Ateniesi a richiamare subito dall'esilio Cimone, il quale ritorn\u00f2, grazie al decreto di amnistia proposto da Pericle. Subito dopo il suo ritorno, conclusa la guerra, Cimone riconcili\u00f2 Sparta con Atene, nel 451 a.C."}
{"id": "1941259", "revid": "119029462", "url": "https://it.wikipedia.org/wiki?curid=1941259", "title": "Antonio Mancini", "text": ""}
{"id": "1941262", "revid": "1543377", "url": "https://it.wikipedia.org/wiki?curid=1941262", "title": "Gasparo Mola", "text": "Biografia.\nNel testamento \u00e8 riportato che era nativo di Como, dove il padre Donato, originario di Breglia oggi frazione di Plesio, si era stabilito nella parrocchia di san Fedele ed esercitava la professione di orafo.\nDall'archivio di quella parrocchia risulta che Donato del Molo e la moglie Elisabetta avevano avuto Marta il 3 settembre 1573, Prudenza il 30 agosto 1576, e Angelo Michele il 1\u00ba ottobre 1578. Si desume che Gasparo sia nato nel 1571, perch\u00e9 mancano i registri dei battesimi relativi a quell'anno.\nSembra per\u00f2 che la data sia da anticipare, perch\u00e9 la sua prima opera conosciuta data il 1586 quando era appena quindicenne.\nQualcuno lo ritiene nativo di Breglia come il padre, altri di Coldrerio.\nGasparo si trasfer\u00ec ancora adolescente a Milano, dove inizi\u00f2 la formazione artistica probabilmente presso la scuola di Leone Leoni e dove consegu\u00ec esperienza e fama nell'arte orafa e di cesello.\nSuccessivamente si trasfer\u00ec a Firenze dove divenne assistente all'armeria del Comune e dove acquist\u00f2 una certa notoriet\u00e0 per aver prodotto alcuni crocifissi prendendo a modello un'opera del Giambologna.\nNel 1597 sostitu\u00ec Michele Mazzafiri alla Zecca di Firenze, e dal comune di Firenze intorno al 1600 ebbe la commissione di scolpire due dei bassorilievi in bronzo della porta laterale del Duomo di Pisa, dopo il disastroso incendio del 1595, con storie della Vergine e del Redentore.\nSubito dopo si trasfer\u00ec a Torino, chiamato dal duca di Savoia Carlo Emanuele I di Savoia per diventare medaglista e per curare l'acquisto e la vendita dell'antiquariato.\nTra il 1609 e il 1611 Mola fece ritorno a Firenze, su invito del granduca Ferdinando I de' Medici per lavorare come maestro delle stampe e delle monete e successivamente ricopr\u00ec la carica di capo incisore della Zecca fiorentina, dove risulta nei libri paga fino al 1625.\nTuttavia \u00e8 certo che Mola abbia lavorato per il duca di Mantova Francesco IV Gonzaga e Ferdinando Gonzaga sin dal 1613 nelle zecche di Guastalla, Bozzolo, Castiglione e Mantova dedicandosi al conio di monete artistiche.\nNel 1623 lasci\u00f2 Firenze alla volta di Roma presso la corte di papa Urbano VIII, dove divenne \"Maestro della Zecca\" per il Papato nel 1625, succedendo al milanese Giacomo Antonio Moro, ufficio che ricopr\u00ec fino alla morte. Qui Mola ebbe occasione di dimostrare tutta la sua maestria e la sua tecnica nell'arte metallurgica.\nSpos\u00f2 Angela Caterina Spica, comasca, da cui ebbe la figlia Anna che si marit\u00f2 con Bernardo Gallo di Como, \"uomo avarissimo e bestiale\". Ebbe anche un figlio naturale, Gian Battista, legittimato prima di morire.\nMor\u00ec il 26 gennaio 1640. Nel libro dei defunti della parrocchia di Santa Maria in Transpontina viene riportato: \"Il signor Gasparo Mola medagliero di N. Signore morse alli 26 di gennaio 1640 in casa sua di Banchi dove faceva bottega, e fu seppellito in chiesa nostra alli 27 di detto gennaio 1640; lasci\u00f2 che si facesse in chiesa nostra una cappella di San Carlo\".\n\"Nei testamenti vediamo un uomo probo, onesto, religioso, ottimo marito e padre, vero lombardo, che perfino in cielo cerca un compaesano a suo protettore, cio\u00e8 S. Carlo. Fu quasi sempre lungi da Como, e non ostante rammenta con compiacenza che egli \u00e8 Comasco. Tutto concorre a reclamargli un posto fra gli artisti primari\".\nIl nipote Gasparo Morone-Mola, dopo aver lavorato alla zecca di Mantova, collabor\u00f2 con lo zio a Roma e da lui ricevette in eredit\u00e0 la bottega con gli strumenti e gli acciai. Prese ufficialmente il suo incarico alla zecca papale nel 1640. Mor\u00ec a Roma nel 1669.\nGasparo Mola introdusse l'usanza, mai registrata prima, di incidere sulle monete il proprio nome: G.M - G.MOL - GAS.MOL. - GAS.MOLO - GASP.MOLI - G.MOLO.\n\u00c8 stato \"principe\" dell'Accademia di San Luca di Roma ed un suo ritratto, opera di artista ignoto, vi \u00e8 tuttora custodito.\nLa sua celebrit\u00e0 \u00e8 testimoniata anche da un busto in terracotta del 1630 circa a lui dedicato ad opera di Alessandro Algardi e tuttora conservato all'Ermitage di San Pietroburgo.\nOpere.\nComo.\nLa sua prima opera documentata \u00e8 un cofanetto in lamina d'argento ad uso di reliquiario conservato nel duomo di Como. Ha una dimensione di cm 45 per 25 alla base e cm 25 di altezza con tettuccio a doppio spiovente con inciso lo stemma della famiglia Volpi e reca le iniziali I V F F (Iohannes Vulpius fecit fieri), sulla base si legge IANNES ANTONIUS VLPIUS EPISCOPUS COMENS - DE SUO FECIT MDLXXXVI ed in un angolo le iniziali G. M. che sono le iniziali del nome dell'artista.\nOpera pregevole \u00e8 una piccola croce a guisa di teca per riporvi le reliquie di stile bizantino lavorata a bulino finissimo fatta di lamine d'argento cesellato, alta 12,5\u00a0cm larga 9 e del peso di 90 grammi. Vi \u00e8 inciso lo stemma degli Odescalchi sotto cui si legge MA O (Marc'Antonio Odescalchi, 1544-1606, figlio di Tommaso marchese feudatario di Fino e decurione di Como nel 1600). Vi sono incise anche le lettere C V (Cecilia Volpi, moglie di Marcantonio) ed il motto araldico della famiglia STAFOR (stafortiter). Inferiormente \u00e8 inciso GASPA FECIT MOLO 1592.\nPresumibilmente la croce era stata commissionata dai due giovani sposi che l'avevano poi donata come croce pettorale al loro congiunto Giovanni Antonio Volpi vescovo di Como, lo stesso che aveva fatto eseguire il cofanetto d'argento.\nLa croce \u00e8 oggi conservata presso la Chiesa di Tavernerio vicino a Como.\nMantova.\nDel periodo mantovano rimangono principalmente la produzione di monete e di medaglie commemorative.\nMedaglie e monete realizzate da Gasparo Mola a Mantova sono conservate al Museo Numismatico della Fondazione Banca Agricola mantovana e al Museo della citt\u00e0 di Rimini.\nFirenze.\nDi questo fine artista rimangono anche altre pregevoli opere, prima fra tutti un elmo ed uno scudo damaschinati da parata d'acciaio e d'oro a finissimi intagli, commissionati da Cosimo II de' Medici nel 1609, attribuiti per lungo tempo a Benvenuto Cellini, un tempo depositati presso l'Armeria del Granduca di Toscana ed ora conservati al Museo del Bargello.\n\"Nella cesellatura il pi\u00f9 famoso che oggi sia \u00e8 Gasparo Moli, il quale ha fatto opere di gran meraviglia massime uno scudo ed un elmo il quale oggi si trova nell'armeria dell'altezza serenissima, nel quale \u00e8 riportato sopra varie figurette di medaglie con i dodici segni celesti; bench\u00e9 sia tal ripporto di argento dorato e cesellati, niente di meno \u00e8 stimato cosa meravigliosa\".\nAl National Gallery of Art di Washington negli Stati Uniti sono conservati:\nAl Victoria and Albert Museum di Londra \u00e8 conservato:\nRoma.\nNumerose medaglie sono tuttora conservate nel Museo di Roma, medagliere Barberini.\nUna guardia di spada smaltata \u00e8 ritenuta dal Mora stesso il suo capolavoro. Cos\u00ec trascrive sul suo testamento del 5 agosto 1631: \"Lasci all'Hospitale di S. Carlo al Corso tutte le mie pitture, cioe quadri, dissegni a mano di diversi valenti pittori et carte stampate et libri stampati di diverse sorte et una guardia di spada smaltata, che per essere opera singolare et di grandissima spesa et fatica \u00e8 degna d'ogni gran Re o Imperatore, et \u00e8 opera nova, la quale guardia coi suoi finimenti per il pugnale et la cintura e pendagli con ferri smaltati, ogni cosa non si pu\u00f2 fare per pagamento che sia, perch\u00e9 non ci \u00e8 denaro che la paghi, ma per terminare il suo giusto et honesto prezzo doveria essere almeno pagata 3 mila scudi d'oro\".\nDa uno scritto conservato in quell'ospedale si conosce che la preziosa opera veniva venduta dall'Arciconfraternita di S. Carlo il 16 febbraio 1835 ad un francese. Per tanti anni la si ritenne dispersa e conservata in qualche museo pubblico o privato di Francia, catalogata come opera di Benvenuto Cellini.\nLa spada invece entr\u00f2 nella collezione Debruge-Dum\u00e9nil acquistata da Napoleone III e adesso \u00e8 esposta a Parigi presso il \"Mus\u00e9e de l'arm\u00e9e\" all'H\u00f4tel des Invalides.\nRisalgono a questo periodo un vassoio in argento cesellato per la famiglia Boncompagni per commemorare la riforma del calendario gregoriano di papa Gregorio XIII del 1583.\nNel tesoro della cattedrale di Zagabria e conservato una placca ottagonale di lapislazzoli attribuita a Gaspare Mola."}
{"id": "1941263", "revid": "729019", "url": "https://it.wikipedia.org/wiki?curid=1941263", "title": "Mitzpe Ramon", "text": "Mitzpe Ramon (in ebraico: \u05de\u05b4\u05e6\u05b0\u05e4\u05b5\u05bc\u05d4 \u05e8\u05b8\u05de\u05d5\u05b9\u05df) \u00e8 una citt\u00e0 del sud di Israele nel deserto del Negev nell'omonima regione. \n\u00c8 situata a 85\u00a0km a sud di Beer Sheva su di un promontorio alto 800 m che si affaccia su di una grande depressione del suolo nota come Cratere di Ramon. Il Cratere di Ramon (in ebraico \"Makhtesh Ramon\") ha un'estensione totale di 360\u00a0km\u00b2. Questa formazione geologica, di natura carsica, \u00e8 unica in Israele e in tutta la regione del Sinai (\u00e8 lunga 45\u00a0km e larga 8).\nNel 2007 la citt\u00e0 annoverava una popolazione di 5.500 abitanti.\nIl sindaco in carica \u00e8 Flora Shoshan, sorella dell'ex ministro israeliano della Difesa Amir Peretz. Suo marito, Sami Shoshan, \u00e8 stato il precedente sindaco.\nStoria.\nFondata nel 1950 in qualit\u00e0 di avamposto militare e utilizzata nel 1951 come campo per i lavoratori impegnati nella costruzione della strada per Eilat, Mitzpe Ramon \u00e8 divenuta una cittadina con popolazione residente nel 1960 quando immigranti marocchini e rumeni vi si insediarono stabilmente.\nDal 1990 la citt\u00e0 gode dei vantaggi economici apportati dal traffico turistico e commerciale per Eilat attraverso la Route 40 una strada suggestiva per il panorama che offre."}
{"id": "1941286", "revid": "834", "url": "https://it.wikipedia.org/wiki?curid=1941286", "title": "Wake up and smell the...Carcass", "text": ""}
{"id": "1941289", "revid": "1305772", "url": "https://it.wikipedia.org/wiki?curid=1941289", "title": "Choice Cuts", "text": ""}
{"id": "1941291", "revid": "207042", "url": "https://it.wikipedia.org/wiki?curid=1941291", "title": "Bernardetta", "text": ""}
{"id": "1941295", "revid": "235890", "url": "https://it.wikipedia.org/wiki?curid=1941295", "title": "Hatfield &amp; The North", "text": ""}
{"id": "1941298", "revid": "446353", "url": "https://it.wikipedia.org/wiki?curid=1941298", "title": "Rosina", "text": ""}
{"id": "1941305", "revid": "110157", "url": "https://it.wikipedia.org/wiki?curid=1941305", "title": "Museo Gregoriano Profano", "text": "Il Museo Gregoriano Profano \u00e8 uno dei Musei Vaticani ed ospita la raccolta di antichit\u00e0 che un tempo faceva parte del Museo Lateranense, oggi scomparso.\nEsso fu fondato da Gregorio XVI nel Palazzo del Laterano nel 1844, e venne trasferito in Vaticano per volere di Giovanni XXIII e riaperto nel 1970.\nIl museo comprende materiali che, per la maggior parte, provengono da scavi e ritrovamenti effettuati nello Stato Pontificio.\nSi suddivide in cinque sezioni principali:\nTra le opere esposte, di notevole interesse sono le copie romane del gruppo \"Atena e Marsia\" di Mirone (circa 450 a.C.) e di un ritratto di Sofocle, da originale greco del IV sec.; inoltre ampio spazio \u00e8 dedicato al reparto del \"lapidario ebraico\", in cui sono raccolte 137 iscrizioni in greco o in latino su lastre sepolcrali provenienti dalla catacomba di Monteverde, scoperta nel 1602 ma esplorata nel 1904-1906, i cui reperti risalgono al I-III secolo d.C."}
{"id": "1941338", "revid": "1305772", "url": "https://it.wikipedia.org/wiki?curid=1941338", "title": "Emmerdale", "text": ""}
{"id": "1941339", "revid": "115549", "url": "https://it.wikipedia.org/wiki?curid=1941339", "title": "Coppa Internazionale Cappelli", "text": ""}
{"id": "1941348", "revid": "119441209", "url": "https://it.wikipedia.org/wiki?curid=1941348", "title": "Schizzechea with Love", "text": "Schizzechea with Love \u00e8 il nono album in studio del cantautore italiano Pino Daniele, pubblicato nel 1988.\nIl disco.\nCome i precedenti album di Daniele, anche questo \u00e8 stato registrato presso i Bagaria Studios di Formia, di propriet\u00e0 del musicista. Il missaggio si \u00e8 tenuto agli Advision Studios di Londra. Le foto del cantautore presenti in copertina e all'interno sono state realizzate da Guido Harari.\nSul retro copertina del disco sono riportati i soli nomi dei musicisti che vi hanno preso parte, senza specificazioni ulteriori a strumenti o brani; vi sono inoltre due errori: il nome del bassista camerunese Vicky Edimo \u00e8 riportato \"Viki Edimo\", mentre il tastierista e sassofonista irlandese Kevin McAlea \u00e8 accreditato come \"McAiea\".\n\"Jesce juorno\" \u00e8 la colonna sonora dei titoli di testa e di coda del film Se lo scopre Gargiulo."}
{"id": "1941351", "revid": "287204", "url": "https://it.wikipedia.org/wiki?curid=1941351", "title": "Butterfly (album)", "text": ""}
{"id": "1941355", "revid": "729019", "url": "https://it.wikipedia.org/wiki?curid=1941355", "title": "Torre Talao", "text": "Torre Talao \u00e8 una torre costiera risalente al XVI secolo; si trova nel comune di Scalea ed \u00e8 un esempio di architettura militare aragonese nell'Italia meridionale. La torre fu fatta edificare nel 1563 da Pedro Af\u00e1n de Ribera d'Alcal\u00e0, vicer\u00e9 del regno di Napoli.\nLa Torre Talao oggi \u00e8 il simbolo di Scalea.\nStoria.\nIn origine lo scoglio di Torre Talao era un\u2019isola. Poi in seguito ad un fenomeno d'interramento \u00e8 diventata penisola e oggi \u00e8 completamente all'asciutto.\nLe grotte dello scoglio di Torre Talao furono abitate dagli uomini della preistoria.\nTorre Talao fu costruita nel XVI secolo. Faceva parte del sistema difensivo costiero, contro le incursioni dei turchi, voluto da Carlo V. Il sistema difensivo costiero comprendeva 337 torri una in vista dell'altra.\nTorre Talao venne costruita a carico della gente del posto. Ogni cittadino dovette contribuire all'edificazione della Torre o con una somma in denaro o con la prestazione gratuita secondo le proprie capacit\u00e0.\nVerso la fine del XVII secolo Torre Talao venne privata dei suoi cannoni, in precedenza sistemati per la difesa della costa.\nAll'inizio del XX secolo il proprietario del tempo, Del Giudice, imbottigli\u00f2 l'acqua solfurea della sorgente alla base dello scoglio di Torre Talao e la mise in commercio con notevole successo.\nIntorno al 1909-1910 Amedeo Rocco Armentano affitt\u00f2 la Torre Talao (che acquister\u00e0 qualche anno dopo) per farne il luogo di ritrovo di una scuola pitagorica (la Schola italica) che riprendesse quella antica."}
{"id": "1941367", "revid": "287204", "url": "https://it.wikipedia.org/wiki?curid=1941367", "title": "Evandro (figlio di Priamo)", "text": "Nella mitologia greca, Evandro era uno dei figli di Priamo, re di Troia al tempo della guerra di Troia e appare come un personaggio minore nei poemi posteriori all'Iliade di Omero. Gli unici autori a parlare di lui sono lo Pseudo-Apollodoro nella sua \"Biblioteca\", Ditti Cretese e Gaio Giulio Igino nelle \"Fabulae\".\nPeriodo storico.\nLe date fornite per la guerra da Eratostene, la collocano all'incirca tra il 1194-1184 a.C.\nGli studiosi moderni che sostengono la storicit\u00e0 della guerra di Troia, sono propensi a datarla alla fine della tarda et\u00e0 del Bronzo, generalmente tra il 1300 e il 1180 a.C., ovvero tra la fine della fase urbanistica di Troia VI e la fine di quella indicata come Troia VIIa. Entrambe le fasi si conclusero con un disastroso incendio\nSecondo Barry Strauss, ad esempio, essa pu\u00f2 collocarsi luogo in un'epoca compresa tra il 1230 e il 1180 a.C., con una probabile preferenza per l'ultimo trentennio. \nAl 1180 a.C. circa viene datato l'incendio che colp\u00ec la citt\u00e0 di Troia VIIa e le cui evidenze si devono agli scavi compiuti da Manfred Korfmann negli anni ottanta.\nParentela.\nVerso la fine dell\"Iliade\", Priamo dice ad Achille: \u00abCinquanta ne avevo quando vennero i figli dei Danai. E diciannove venivano tutti da un seno, gli altri, altre donne me li partorirono in casa: ma Ares furente ha sciolto i ginocchi di molti\u2026\u00bb Evandro era uno dei suoi cinquanta figli ma Omero non fa menzione di lui nell\"Iliade\"; nessuna informazione tantomeno ci viene assegnata sul nome e le origini di sua madre. Per questo motivo, Evandro \u00e8 un personaggio del tutto sconosciuto e la sua presenza nella letteratura \u00e8 limitata a brevissime comparse, perlopi\u00f9 negli elenchi genealogici.\nApollodoro di Atene riferisce che Priamo ebbe nove figli e quattro figlie da Ecuba (i figli erano Ettore, Paride, Deifobo, Eleno, Pammone, Polite, Antifo, Ipponoo e Polidoro, mentre le figlie Creusa, Laodice, Polissena e la profetessa Cassandra), e nomina altri trentotto figli generati con altre donne, tra i quali Troilo, Ippotoo, Gorgitione e lo stesso Evandro.\nNella \"Fabulae\" di Gaio Giulio Igino, precisamente nella favola 90, la quale consiste nell'elenco dei \"I cinquanta figli di Priamo\", Evandro viene incluso.\nVicenda.\nEvandro viene menzionato nel poema di Ditti Cretese, al libro terzo; dopo la morte di Ettore, gli eroi achei Diomede e Aiace Telamonio fecero numerosi prigionieri.\nLa sua sorte non viene specificata pi\u00f9 di tanto; per onorare la memoria di Patroclo, suo amico, Achille condusse dodici prigionieri sull'altare sacrificale, dove li sgozz\u00f2 uno dopo l'altro. Oltre a Piso e ad Evandro anche altri illustri nobili troiani, si racconta, morirono sull'altare."}
{"id": "1941370", "revid": "2014155", "url": "https://it.wikipedia.org/wiki?curid=1941370", "title": "Giovanni Emanuele di Castiglia (1282-1348)", "text": "Origine.\nEra figlio dell'infante don Manuel, signore di Villena, di Escalona e di Pe\u00f1afiel e Infante di Castiglia (1234 \u2013 1283) e di Beatrice di Savoia (\u20201292), figlia di Amedeo IV di Savoia e della di lui seconda moglie Cecilia del Balzo (\u20201275).\nBiografia.\nIl \"Chronicon Domini Joannis Emmanuelis\" registra, nel maggio 1282, a Escalona, la nascita di Giovanni Emanuele, figlio di don Emanuele (\"Dns Joannes, filius Dni Emmanuelis in Escalona\").\nNel 1283, successe al padre come Signore di Villena, Escalona, Alarc\u00f3n, Elche, Pe\u00f1afiel, Cartagena, Lorca, Castillo del Garci-M\u00fa\u00f1oz, Alcocer, Salmer\u00f3n, Valdeolivas, Cu\u00e9llar e Almenara.\nNel gennaio del 1300, dopo che il contratto era stato siglato a Perpignano, il 21 novembre 1299, Giovanni Emanuele, a Requena, spos\u00f2 Isabella di Maiorca (1280 \u2013 1301), figlia del re di Maiorca, conte di Rossiglione e di Cerdagna e signore di Montpellier, Giacomo II, e di Esclarmonde di Foix.Il \"Chronicon Domini Joannis Emmanuelis\" conferma il matrimonio nel 1300, a Requena (\"Dns Joannes...Infantissa Dna Elisabeth filia Regis Majoricarum, in Requena\").\nSecondo il \"Chronicon Domini Joannis Emmanuelis\", nel 1306, il re di Castiglia e Le\u00f3n, Ferdinando IV, concesse a Giovanni Emanuele il feudo di Aymesta e la conferma del feudo di Alarc\u00f3n.\nGiovanni Emanuele divenne maggiordomo maggiore del re Ferdinando IV, il 25 marzo del 1311, mantenendo la sua carica anche con il nuovo re, Alfonso XI, sino al 1\u00ba marzo 1314.\nNel frattempo, il 2 aprile 1312, a X\u00e0tiva, Giovanni Emanuele aveva sposato Costanza d'Aragona (1300 \u2013 1327), figlia del re d'Aragona e di Valencia, Conte di Barcellona e delle altre contee catalane Giacomo II \"il Giusto\" e di Bianca di Napoli, figlia del re di Napoli, Carlo lo Zoppo e di Maria Arpad d'Ungheria, figlia - forse primogenita - di Stefano V d'Ungheria e di sua moglie, la regina Elisabetta dei Cumani.\nNel 1325, il 28 novembre, a Valladolid, Giovanni Emanuele spos\u00f2 la figlia, Costanza Manuel, ancora bambina, al giovane, non ancora maggiorenne, re di Castiglia e Le\u00f3n, Alfonso XIData la giovanissima et\u00e0 della sposa il matrimonio non fu consumato.Nel 1327, dato che Alfonso era interessato alla principessa Maria del Portogallo ripudi\u00f2 Costanza, la releg\u00f2 nel castello della citt\u00e0 di Toro e fece in modo che il matrimonio nello stesso anno fosse dichiarato nullo.Dopo che la figlia era stata ripudiata, Giovanni Emanuele guid\u00f2 alcune sollevazioni contro Alfonso XI.Nel 1328 Alfonso XI si spos\u00f2 con Maria di Portogallo, figlia del re del Portogallo Alfonso IV e della regina Beatrice di Castiglia e nel contempo concord\u00f2, con il consenso di Giovanni Emanuele, il matrimonio della stessa Costanza, sua ex moglie, con il fratello di Maria, l'erede al trono del Portogallo, Pietro, che aveva circa la stessa et\u00e0 di Costanza.\nNel gennaio del 1329, rimasto vedovo perla seconda volta, Giovanni Emanuele, a Lerma, si spos\u00f2, per la terza volta, con Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\" figlia di Giovanni N\u00fa\u00f1ez di Lara, detta \"il Gordo\", signore di Lara e sovrano di Biscaglia e di Teresa \u00c1lvarez de Azagra Signora di Albarrac\u00edn.Il \"Chronicon Domini Joannis Emmanuelis\" conferma il matrimonio nel gennaio 1329, a Lerma (\"Dns Joannes cum Dna Blanca, filia Dni Fernandi in Lerma\").\nGiovanni Emanuele fu il maggiore feudatario ai confini dell'Andalusia e del regno di Murcia.\nGiovanni Emanuele mor\u00ec a Cordova, il 13 giugno 1348 e fu tumulato a Pe\u00f1afiel, nel convento di San Paolo, e nei suoi titoli, gli successe il figlio Fernando.\nDon Juan Manuel, signore di Villena, fu uno dei principali rappresentanti della prosa medioevale di narrativa, principalmente grazie alla sua opera \"El Conde Lucanor\", una raccolta di racconti moralizzanti (\"exempla\") che si mescolano con varie modalit\u00e0 di Letteratura sapiente medioevale spagnola e \"Libro de los estados\".\nDiscendenza.\nDon Manuel non ebbe figli dalla prima moglie, Isabella, ne ebbe due dalla seconda, Costanza d'Aragona, due dalla terza, Bianca de La Cerda y Lara; inoltre ne ebbe due dall'amante In\u00e9s de Casta\u00f1eda ed altrettanti da un'altra amante di cui non si conoscono n\u00e9 il nome n\u00e9 gli ascendenti.\nDa Costanza d'Aragona ebbe:\nDa Bianca de La Cerda y Lara ebbe:\nDall'amante In\u00e9s de Casta\u00f1eda ebbe:\nDall'altra sconosciuta amante ebbe:"}
{"id": "1941374", "revid": "110157", "url": "https://it.wikipedia.org/wiki?curid=1941374", "title": "Museo pio cristiano", "text": "Il Museo pio cristiano fa parte dei Musei Vaticani, ed ospita opere dell'antichit\u00e0 cristiana, che fino al 1963 erano esposte nel palazzo del Laterano.\nDescrizione.\nIl museo venne fondato da Pio IX nel 1854, due anni dopo l'istituzione della Commissione di archeologia sacra, che aveva il compito di dirigere gli scavi nelle catacombe e tutelarne la conservazione; il museo doveva ospitare quei reperti la cui conservazione in loco era impossibile. Esso venne allestito a cura di Giuseppe Marchi e Giovanni Battista de Rossi.\nIl museo \u00e8 composto di due grandi sezioni:"}
{"id": "1941375", "revid": "111319", "url": "https://it.wikipedia.org/wiki?curid=1941375", "title": "Christopher Jacobs", "text": ""}
{"id": "1941377", "revid": "57342", "url": "https://it.wikipedia.org/wiki?curid=1941377", "title": "Franco Fortunato Gilberto Augusto Bonvicini", "text": ""}
{"id": "1941378", "revid": "729019", "url": "https://it.wikipedia.org/wiki?curid=1941378", "title": "The Impossible Dream (The Quest)", "text": "The Impossible Dream (The Quest) \u00e8 un brano musicale composto da Mitch Leigh con testi di Joe Darion per il musical \"Man of La Mancha\". Costituisce uno dei brani portanti dello spettacolo (il cui tema viene ripreso pi\u00f9 volte all'interno dello stesso per poi essere riproposto in una variazione nel finale) ed \u00e8 divenuto negli anni uno tra i pi\u00f9 celebri standard di Broadway.\nIl brano viene cantato da Alonso/Don Quixote a Dulcinea/Adolanza. In esso egli spiega i motivi del suo comportamento e celebra gli ideali della cavalleria. Il brano rappresenta una sorta di manifesto dello spirito e degli intenti del personaggio e sintetizza i temi principali del musical. In seguito viene ripreso da Adolanza al capezzale di Alonzo e nuovamente, nel finale, dai compagni di prigionia di Cervantes mentre questi si avvia verso l'aula del processo.\nScritto in tempo di bolero, con accenti fortemente ritmati e un incedere maestoso e appassionato, il brano \u00e8 composto da due temi principali: Quello introduttivo, che si ripete per due volte (\"To Dream...dare not go\" / \"To Right...unreachable star\") \u00e8 seguito dal tema centrale (\"This is my Quest...laid to my Rest\"), composto da una serie di variazioni di una breve melodia base. Il finale riprende nuovamente il tema introduttivo. In alcune edizioni del testo al finale segue un da capo che riprende il brano a partire dall'inizio del tema centrale.\nIl brano, nella sua forma originaria, \u00e8 scritto per la tessitura di baritono (il ruolo di Don Quixote \u00e8 teoricamente concepito per baritono drammatico), ma pu\u00f2 essere eseguito agevolmente da qualunque voce maschile (dal basso al tenore lirico puro), raggiungendo il Do grave una sola volta per poi mantenersi costantemente tra il re e il mi dell'ottava superiore, salendo unicamente nella cadenza finale sino al fa (che pu\u00f2 essere abbassato al si bemolle).\nL'effetto drammatico ed emotivo del brano, oltre che dalla grande forza della musica (dalla melodia molto semplice e diretta) \u00e8 dato dai testi di Darion: Un'esaltazione del coraggio e della follia, un invito a tentare l'intentabile, per quanto folle possa apparire, e a non arrendersi di fonte a nulla (\"Sognare un sogno impossibile...non importa quanto disperato...quanto lontano...essere pronti ad attraversare l'inferno per una causa celeste...tentare di raggiungere una stella irraggiungibile\").\nLa grande forza drammatica e la relativa facilit\u00e0 di esecuzione hanno reso il brano uno tra i pezzi pi\u00f9 amati dai cantanti di tutto il mondo, sino a diventare uno standard non solo nell'ambiente del musical, ma anche nel mondo della lirica e del pop (il brano si presta infatti ad essere eseguito in molte chiavi, sebbene sia stato pensato per essere cantato in forma semioperistica). Dopo essere stato inciso per la prima volta da Richard Kiley, che lo ha interpretato dal vivo nell'edizione originale dello spettacolo a Broadway, il brano ha avuto tra i suoi interpreti \"ufficiali\" Keith Michell (protagonista della prima edizione londinese), Pl\u00e1cido Domingo (1990 Studio Recording), Ra\u00fal Juli\u00e1 (1992 Broawday Revival), Robert Goulet (1997 USA Tour), Peter Karrie, Brian Stokes Mitchell (2002 Broadway Revival), mentre Jacques Brel e Jos\u00e9 van Dam hanno interpretato due versioni in lingua francese del musical.\nNumerosissimi sono inoltre gli interpreti di cover (fedeli o con variazioni) del brano: Tra essi sono da citare Frank Sinatra, Tom Jones, Andy Williams, Elvis Presley, Luther Vandross, Cher, Colm Wilkinson, Anthony Warlow, Scott Bakula, Rolando Villaz\u00f3n, Peter Karrie, Linda Eder, Shirley Bassey, Diana Ross, Lesley Garrett oltre alla versione spagnola (El Sueno Impossible) di Paloma San Basilio, la band power noise tedesca Feindflug in collaborazione con Sara Noxx.\nParticolare menzione merita il singolo del 2007 di Sarah Connor, all'interno dell'album di cover \"Soulicious\", giunto, in Germania e nei paesi di lingua tedesca, nei primi posti tra le classifiche."}
{"id": "1941380", "revid": "400694", "url": "https://it.wikipedia.org/wiki?curid=1941380", "title": "Butterfly", "text": ""}
{"id": "1941382", "revid": "253269", "url": "https://it.wikipedia.org/wiki?curid=1941382", "title": "John Addison", "text": "Biografia.\nAll'et\u00e0 di 16 anni cominci\u00f2 a frequentare il Royal College of Music, studiando composizione con Gordon Jacob, oboe con L\u00e9on Goossens e clarinetto con Frederick Thurston. Dopo aver combattuto nella seconda guerra mondiale, torn\u00f2 a Londra per insegnare composizione al Royal College.\nSi dedic\u00f2 alla composizione di musiche per una serie di nuove opere teatrali inglesi, di J. Osborne in particolare. Si avvicin\u00f2 poi all'ambiente del Free cinema componendo la sua prima colonna sonora per il film \"Minaccia atomica\" (1950) dei fratelli Boulting, con i quali collabor\u00f2 in seguito per altri film come \"S.O.S. Scotland Yard\" (1951), \"Operazione fifa\" (1956), \"Mister Browne contro l'Inghilterra\" (1959), \"La ragazza dello scandalo\" (1960).\nDivenne poi collaboratore fisso del regista Tony Richardson e compose le musiche, tra gli altri, per \"Gli sfasati\" (1960), \"Sapore di miele\" (1961), \"Giovent\u00f9 amore e rabbia\" (1962), \"Tom Jones\" (1963), per il quale conquist\u00f2 l'Oscar alla migliore colonna sonora, \"Il caro estinto\" (1965), \"I seicento di Balaklava\" (1968), \"Il fantino deve morire\" (1974), \"Joseph Andrews\" (1977).\nNel 1966 Alfred Hitchcock lo scelse per sostituire Bernard Herrmann nelle musiche de \"Il sipario strappato\". Compose la colonna sonora per gli ultimi due film di Joseph L. Mankiewicz, \"Masquerade\" (1967) e \"Gli insospettabili\" (1972). Nel 1977 vinse il premio BAFTA per le musiche del film \"Quell'ultimo ponte\" sull'Operazione Market-Garden, alla quale aveva partecipato in prima persona.\nNegli anni Settanta e Ottanta compose diverse musiche anche per la televisione, raggiungendo la popolarit\u00e0 nel 1984 con il celebre tema musicale del telefilm \"La signora in giallo\", per il quale vinse l'Emmy Award l'anno seguente.\nNel corso della sua vita si dedic\u00f2 anche alla musica da concerto, riscuotendo grande successo di critica. Tra questi lavori ritroviamo un concerto per tromba, archi e percussioni, un trio per oboe, clarinetto e fagotto, un sestetto per fiati e arpa, un concerto per pianoforte, un concertante per oboe, clarinetto, corno e orchestra, e una partita per archi."}
{"id": "1941388", "revid": "76963", "url": "https://it.wikipedia.org/wiki?curid=1941388", "title": "Ken Thorne", "text": ""}
{"id": "1941390", "revid": "834", "url": "https://it.wikipedia.org/wiki?curid=1941390", "title": "Butterfly (canzone Crazy Town)", "text": ""}
{"id": "1941392", "revid": "188717", "url": "https://it.wikipedia.org/wiki?curid=1941392", "title": "Numeri primi illegali", "text": ""}
{"id": "1941393", "revid": "339392", "url": "https://it.wikipedia.org/wiki?curid=1941393", "title": "Basilica romana minore prevositurale di San Nicol\u00f2", "text": ""}
{"id": "1941394", "revid": "118038764", "url": "https://it.wikipedia.org/wiki?curid=1941394", "title": "Lionel Newman", "text": "Molto note sono anche le sue collaborazioni artistiche con altri compositori di musica per cinema, in veste di direttore d'orchestra. Newman, ad esempio, ha diretto molte famose partiture del grande compositore Jerry Goldsmith, tra cui le musiche dei film \"Il presagio\" (\"The Omen\", 1976) e \"Alien\" (1979)"}
{"id": "1941396", "revid": "599013", "url": "https://it.wikipedia.org/wiki?curid=1941396", "title": "Fratelli del terz'ordine regolare di San Francesco d'Assisi di Mountbellew", "text": "I Fratelli del Terz'Ordine Regolare di San Francesco d'Assisi di Mountbellew (in latino \"Congregatio Fratrum Tertiariorium Franciscalium a Mountbellew\", in inglese \"Franciscan Brothers of the Third Order Regular of Mountbellew\") sono un istituto religioso maschile di diritto pontificio. I membri di questa congregazione laicale pospongono al loro nome la sigla O.S.F.\nStoria.\nLe origini della congregazione risalgono al 1818 quando Oliver O'Kelly, arcivescovo di Tuam, e sir Christopher Bellew, signore del luogo, concessero a dei terziari regolari francescani (attivi in Irlanda dal 1440) il terreno per erigere una scuola per l'insegnamento del catechismo e della lingua irlandese ai ragazzi della parrocchia di Mountbellew (contea di Galway): la piccola fraternit\u00e0 rimase soggetta all'Ordine dei Frati Minori fino al 1830, quando pass\u00f2 sotto la giurisdizione dell'arcivescovo di Tuam, che ne favor\u00ec un rapido sviluppo in varie zone rurali dell'Irlanda.\nL'istituto ricevette il pontificio decreto di lode il 12 maggio 1930 e le sue costituzioni vennero definitivamente approvate dalla Santa Sede il 21 giugno 1938. Da un gruppo di Fratelli francescani di Mountbellew stabilitosi negli Stati Uniti d'America nel 1858, ebbe origine la congregazione di Brooklyn.\nAttivit\u00e0 e diffusione.\nI Fratelli seguono la regola del Terzo Ordine Regolare di San Francesco e si dedicano soprattutto all'istruzione tecnica e professionale della giovent\u00f9: celebre \u00e8 il loro \"Agricultural College\" di Mountbellew, fondato nel 1904.\nOltre che in Irlanda, sono presenti negli Stati Uniti d'America e in Kenya: le loro case in Nigeria e in Camerun, fondate nel 1934, sono state soppresse negli anni ottanta. La sede generalizia \u00e8 a Mountbellew.\nAl 31 dicembre 2005 la congregazione contava 12 case e 56 religiosi, tutti laici."}
{"id": "1941398", "revid": "767487", "url": "https://it.wikipedia.org/wiki?curid=1941398", "title": "Raymond Rasch", "text": ""}
{"id": "1941400", "revid": "110157", "url": "https://it.wikipedia.org/wiki?curid=1941400", "title": "Rasta Revolution", "text": "Rasta Revolution \u00e8 un album di Bob Marley &amp; The Wailers pubblicato nel 1974.\nL'album \u00e8 una riedizione dell'album Soul Rebels, pubblicato nel 1970, con alcune variazioni nell'ordine delle canzoni."}
{"id": "1941405", "revid": "767487", "url": "https://it.wikipedia.org/wiki?curid=1941405", "title": "Larry Russell", "text": ""}
{"id": "1941407", "revid": "26630", "url": "https://it.wikipedia.org/wiki?curid=1941407", "title": "Serba", "text": "Serba \u00e8 un comune di 754 abitanti della Turingia, in Germania.\nAppartiene al circondario della Saale-Holzland (targa SHK).\n\u00c8 amministrato dal comune di Bad Klosterlausnitz."}
{"id": "1941411", "revid": "1830980", "url": "https://it.wikipedia.org/wiki?curid=1941411", "title": "Ron Springett", "text": "Carriera.\nClub.\nPortiere, inizia la sua carriera nel Queens Park Rangers prima di andare allo Sheffield Wednesday per \u00a310,000. Disputa 384 partite con questa maglia e torna al QPR nel 1967 dove resta fino a fine carriera.\nNazionale.\nHa debuttato in nazionale nel 1959 contro l' ed \u00e8 stato il portiere titolare al in Cile, dove sono stati raggiunti i quarti di finale.\nNel parte come riserva e vince il mondiale senza scendere mai in campo. Nello stesso anno conclude, dopo 33 partite giocate, la sua esperienza con la maglia della nazionale."}
{"id": "1941412", "revid": "729019", "url": "https://it.wikipedia.org/wiki?curid=1941412", "title": "Cambronne (metropolitana di Parigi)", "text": "Cambronne \u00e8 una stazione della metropolitana di Parigi appartenente alla Linea 6, situata nel XV arrondissement di Parigi.\nLa stazione.\nPosizione.\nLa stazione \u00e8 in un viadotto (stazione aerea) in linea con il boulevard Garibaldi, a ovest della Place Cambronne.\nOrigine del nome.\nLa denominazione attuale deriva dalla piazza Cambronne e dalla via omonima, che rendono omaggio al visconte Pierre Cambronne (1770-1842) che fu eroico nella Waterloo. Il generale Cambronne comand\u00f2 la Garde imp\u00e9riale (Primo Impero).\nStoria.\nLa stazione \u00e8 stata aperta il 24 aprile 1906.\nAccesso.\nAlla stazione c'\u00e8 un solo accesso, davanti al civico n\u00b02 di Rue Garibaldi. La stazione si trova nelle vicinanze degli edifici dell'Organizzazione delle Nazioni Unite per l'educazione, la scienza e la cultura."}
{"id": "1941414", "revid": "974994", "url": "https://it.wikipedia.org/wiki?curid=1941414", "title": "Ritratto di Commodo come Ercole", "text": "Il ritratto di Commodo in figura d'Ercole \u00e8 un busto marmoreo conservato ai Musei Capitolini a Roma.\nProviene tradizionalmente dai \"praedia\" imperiali sull'Esquilino ed \u00e8 contemporaneamente sia un ritratto, sia l'effigie di un preciso programma politico.\nDescrizione.\nI tratti somatici dell'imperatore sono abbastanza realistici e confrontabili con le monete databili attorno al 190 d.C. Gli occhi sono un po' sporgenti e socchiusi, il volto allungato, il naso affilato, la bocca tumida, i baffi fitti, la capigliatura e la barba trattati come una massa unica che \u00e8 profondamente incisa dal trapano, con effetti di chiaroscuro molto vivaci.\nGli attributi erculei sono la pelle leonina, con la bocca sulla testa e le zampe annodate sul petto, la clava nella mano destra poggiata sulla spalla, i pomi delle Esperidi nella mano sinistra. Il sostegno del busto \u00e8 celato efficacemente da una placca affiancata da doppia cornucopia e con figure di amazzoni ai lati (oggi \u00e8 rimasta solo quella di sinistra). La pelle di leone sulla testa crea un fondo scuro d'ombra che incornicia ed esalta la testa.\nProfilo politico e stile.\nLa divinizzazione di Commodo come nuovo Ercole fu anticipata anche dai coni monetari del 188-189, legata alle promesse salvifiche dei suoi programmi religiosi.\nLa raffigurazione coglie in maniera perfetta questi aspetti e conclude la fase del classicismo nella scultura romana, ripreso sotto Adriano e svoltosi nel corso del II secolo con accenti ora patetici, ora frigidi, ora pittoricistici. La rappresentazione \u00e8 costruita con virtuosismo, quasi a gareggiare nel marmo col metallo prezioso."}
{"id": "1941415", "revid": "150109", "url": "https://it.wikipedia.org/wiki?curid=1941415", "title": "Gigante Rossa", "text": ""}
{"id": "1941417", "revid": "36426", "url": "https://it.wikipedia.org/wiki?curid=1941417", "title": "Ritratto erculeo di Commodo", "text": ""}
{"id": "1941437", "revid": "287204", "url": "https://it.wikipedia.org/wiki?curid=1941437", "title": "Vuelta a Espa\u00f1a 2003", "text": "La Vuelta a Espa\u00f1a 2003, cinquantottesima edizione della corsa, si svolse in ventuno tappe dal 6 al 28 settembre 2003, per un percorso totale di 2 955,4\u00a0km. Fu vinta dallo spagnolo Roberto Heras che termin\u00f2 la gara in 69h31'52\".\nSquadre e corridori partecipanti.\nLe 22 squadre partecipanti alla gara furono:"}
{"id": "1941440", "revid": "23117", "url": "https://it.wikipedia.org/wiki?curid=1941440", "title": "Ronald Springett", "text": ""}
{"id": "1941448", "revid": "245508", "url": "https://it.wikipedia.org/wiki?curid=1941448", "title": "Ponte Mammolo (ponte)", "text": "Ponte Mammolo \u00e8 un ponte di Roma sul fiume Aniene attraversato dalla via Tiburtina, nella Riserva naturale Valle dell'Aniene, tra i quartieri Pietralata e Ponte Mammolo e la zona Tor Cervara.\nStoria.\nIl nome antico era \"Pons Mammeus\" o \"Pons Mammi\" attribuitogli per via del restauro voluto da Giulia Mamea, madre di Alessandro Severo, oppure derivato da \"marmoreus\", perch\u00e9 il ponte era ricoperto di travertino.\nOriginariamente era costituito da 2-3 arcate di cui la centrale pi\u00f9 grande delle laterali, in opera quadrata di tufo e travertino; a lato del ponte \u00e8 stata rinvenuta una banchina, sulla quale si sono poi impostate strutture medievali. Una tradizione vuole che su questo ponte pass\u00f2 Annibale durante il suo avvicinamento all'Urbe. Nel VI secolo fu distrutto da Totila durante la guerra gotica, e successivamente ricostruito da Narsete.\nSecondo i disegni del catasto Alessandrino il ponte medievale era protetto da torrioni. Nel 1111 sul ponte o nei pressi avvenne l'incontro tra l'imperatore Enrico V e papa Pasquale II durante la lotta per le investiture. Nel 1133 papa Innocenzo III pass\u00f2 di qui al ritorno dalla Francia, accompagnato da Lotario II con la moglie Richenza. Con una bolla del 1363 vi fu concesso il passaggio di carri e la \"numeratio pecudum\". Per la sua posizione strategica, fu occupato nel 1433 da Antonio da Pontedera, genero di Niccol\u00f2 Fortebraccio, e nel 1485 da Paolo Orsini.\nNel 1849 fu fatto saltare dai francesi (o secondo altre ipotesi da Giuseppe Garibaldi) durante l'assedio della Repubblica Romana e abbandonato, lasciandone solo i ruderi attualmente visibili su via degli Alberini, sui cui piloni passa oggi l'acquedotto dell'Acqua Marcia.\nIl nuovo ponte venne edificato 400 metri pi\u00f9 a valle da papa Pio IX nel 1853 rettificando la via Tiburtina, e dopo che nel 1867 in occasione della battaglia di Mentana fu fatto saltare di nuovo, venne ricostruito e inaugurato nel 1871. Fra il 1879 e il 1934 sul ponte passava la tranvia Roma-Tivoli.\nNegli anni '90 fu costruito un ponte gemello per consentire il doppio senso di marcia separato. Ponte Mammolo ha dato il nome all'omonimo quartiere ed all'omonima fermata della metropolitana."}
{"id": "1941449", "revid": "120499335", "url": "https://it.wikipedia.org/wiki?curid=1941449", "title": "La pubblica ottusit\u00e0", "text": "La pubblica ottusit\u00e0 \u00e8 il 29\u00ba album di Adriano Celentano, pubblicato nel 1987 dalla Clan Celentano.\nIl disco.\nA due anni dal precedente \"Joan lui\", il \"Molleggiato\" torna a pubblicare un lavoro di inediti. L'album otterr\u00e0 un ottimo successo commerciale, forte della popolarit\u00e0 dell'artista in costante crescita, dopo un temporaneo calo delle vendite, raggiungendo l'obiettivo del milione di copie (miglior risultato fino a quel momento nella carriera di Celentano).\nLa pubblicazione di questo lavoro \u00e8 coeva dell'esordio del programma televisivo \"Fantastico 8\", condotto dallo stesso Celentano. I brani dell'album sono stati presentati nel corso delle varie puntate dello stesso spettacolo TV. Tra questi ricorrono le due sigle: quella d'apertura \u00e8 \"L'ultimo gigante,\" il cui testo racconta di un vecchio 78 giri che, proprio la notte del 6 gennaio (giorno della puntata finale nonch\u00e9 50\u00ba compleanno dell'artista), invita a farsi suonare su un vecchio giradischi, e la canzone \u00e8 la famosa \"Rock Around the Clock,\" brano da sempre amato da Celentano, tanto da essere citata in altre sue canzoni passate. La sigla finale \u00e8 \"\u00c8 ancora sabato,\" vagamente ispirata nel riff a \"An Innocent Man\" di Billy Joel. Inoltre nel programma \u00e8 presentata \"Dolce rompi\" come tema conduttore del segmento dedicato allo sponsor (una nota marca di caff\u00e8).\nNel brano \"La luce del sole\" canta un coro di bambini formato dalle scolaresche della scuola elementare \"Maria Consolatrice\" di Milano e della scuola media \"Leonardo da Vinci\" di Sesto San Giovanni. \nLe prime stampe dell'album presentavano due versioni alternative, con strumenti e missaggi differenti, dei brani \"La pubblica ottusit\u00e0\" e \"La luce del sole\". \nNel 2019 \"La pubblica ottusit\u00e0\" \u00e8 stata nuovamente cantata dal vivo da Celentano nel programma Adrian Live - Questa \u00e8 la storia..."}
{"id": "1941451", "revid": "28592", "url": "https://it.wikipedia.org/wiki?curid=1941451", "title": "Codex", "text": ""}
{"id": "1941452", "revid": "1442080", "url": "https://it.wikipedia.org/wiki?curid=1941452", "title": "Nannoni (cognome)", "text": "Nannoni \u00e8 un cognome di lingua italiana.\nVarianti.\nNanni, Nannini, Nannetti, Nannelli.\nOrigine e diffusione.\nIl cognome \u00e8 diffuso in Toscana ed Emilia-Romagna. \u00c8 presente in Campania, Lazio, Lombardia e Piemonte. La presenza \u00e8 indicata anche in Francia, Svizzera e Germania.\nEtimologia.\nDeriva dall'alterazione accrescitiva del nome proprio di persona Nanni, ipocoristico del nome Giovanni.\nStoria.\nFin dal XV secolo il nome proprio \"Nannone\" \u00e8 ampiamente documentato in Toscana e in modo particolare a Firenze.\nNel decreto di esilio dei componenti la famiglia dei Medici, emesso il 22 settembre 1433 dagli Otto di Guardia e Balia della Repubblica Fiorentina, \u00e8 citato ed esiliato anche \"Nanni, detto Nannone, di Andrea de' Medici\".\nNell'Assedio di Firenze del 1529 \u00e8 nominato un \"Nannone\", cui Michelangelo Buonarroti aveva affidato il compito della difesa di una torre delle mura cittadine.\nAgli inizi dell'Ottocento i Nannoni erano proprietari di numerosi poderi ubicati nel territorio di Incisa nella Valdarno (Firenze), come risulta dalla documentazione conservata nell'Archivio di Stato di Firenze, fondo \"Prefettura dell'Arno\" n.576."}
{"id": "1941458", "revid": "121836", "url": "https://it.wikipedia.org/wiki?curid=1941458", "title": "Pino nero d'Austria", "text": ""}
{"id": "1941464", "revid": "18465753", "url": "https://it.wikipedia.org/wiki?curid=1941464", "title": "Stratford on Avon", "text": ""}
{"id": "1941466", "revid": "18465734", "url": "https://it.wikipedia.org/wiki?curid=1941466", "title": "Stratford upon Avon", "text": ""}
{"id": "1941467", "revid": "406204", "url": "https://it.wikipedia.org/wiki?curid=1941467", "title": "Rigenerato di fibre di cuoio", "text": "Il rigenerato di fibre di cuoio \u00e8 un materiale artificiale costruito utilizzando fibre di cuoio ottenute per demolizione meccanica o chimica di residui di cuoio.&lt;br&gt;\nIl rigenerato di fibre di cuoio spesso viene chiamato anche rigenerato di cuoio o impropriamente, cuoio rigenerato o pelle rigenerata. Questi ultimi due termini sono fuorvianti, in quanto induconoo il consumatore a credere che il materiale sia cuoio, seppure rigenerato, quando in realt\u00e0 \u00e8 un materiale artificiale contenente fibre ottenute da residui di cuoio tramite processi di demolizione.\nDefinizione.\nIl CEN (Comitato europeo di normazione) definisce il rigenerato di fibre di cuoio \"materiale costituito da pelli conciate disintegrate meccanicamente e/o chimicamente in particelle fibrose, piccoli pezzi o polveri e, successivamente, con o senza la combinazione di legante chimico, trasformato in fogli. Se c'\u00e8 qualche altro componente oltre a fibre di cuoio, non riconducibile alla pelle, allora questo dovrebbe essere dichiarato come parte della descrizione. L'importo minimo del 50% in peso di pelle secca \u00e8 necessario per utilizzare il termine rigenerato di fibre di cuoio\".\nUn Disciplinare UNAC (Unione Nazionale Accessori e Componenti per calzatura), registrato il 5 novembre 2007, definisce le caratteristiche di questo materiale in base al contenuto di collagene che il rigenerato di fibre di cuoio deve possedere per poter essere definito come tale (30% rispetto al peso totale, equivalente al 50% di fibre di cuoio) e i suoi requisiti essenziali di idoneit\u00e0 (contenuto di formaldeide e cromo esavalente).\nBurocrazia.\nIl termine \"cuoio rigenerato\" \u00e8 illegale in Italia perch\u00e9 in contrasto con la legge italiana n. 1112 del 16 dic. 1966 che stabilisce che \"i nomi \"cuoio\", \"pelle\" e \"pelliccia\", i termini che ne derivano o loro sinonimi sono riservati esclusivamente ai prodotti ottenuti dalla lavorazione di spoglie animali sottoposte a trattamenti di concia o impregnate in modo tale da conservare inalterata la struttura naturale delle fibre, nonch\u00e9 gli articoli con esse fabbricati\".\nNel caso di calzature, poi, il termine \"cuoio rigenerato\" sarebbe anche in contrasto con la Direttiva Comunitaria 94/11/CE del 23/3/94 che, oltre a definire i termini cuoio, pelle ecc. in modo analogo alla legge italiana, precisa che \"Se per\u00f2 la pelle o il pellame conciati sono disintegrati meccanicamente e/o ridotti chimicamente in particelle fibrose, pezzetti o polveri e, successivamente, con o senza l'aggiunta di un elemento legante, vengono trasformati in fogli o altre forme, detti fogli o forme non possono essere denominati \"cuoio\".\nIl termine, pertanto, trae in inganno il consumatore. L'esatta dizione \u00e8 \"rigenerato di fibre di cuoio\".\nLavorazione.\nIl rigenerato di fibre di cuoio \u00e8 prodotto dalla lavorazione di scarti conciari, per la precisione rasatura o rifilature di pelle conciata al cromo o vegetale (CER 040108), residui dei calzaturifici e delle lavorazioni di confezionamento e finitura (CER 040109) di manufatti in cuoio o pelle, altrimenti destinati in discarica o - come avviene solo in Italia - alla fabbricazione di fertilizzanti per l'agricoltura.\nLa lavorazione industriale comprende una prima fase di macinazione con appositi mulini a martelli o coltelli in sincronia con aggiunta di acqua sino a portare l'impasto, una volta ottenuto, ad un contenuto di secco del 5-10%; una seconda fase di raffinazione con raffinatori conici o a dischi. Ultimata la fase di trattamento meccanico \u00e8 necessario un condizionamento chimico tramite prodotti di derivazione conciaria quali tannini (5%) e ingrassi (2-7%), tintura con coloranti (1-2%) e neutralizzazione del pH.\nTerminate le operazioni di reazione chimica si diluisce l'impasto al 1-2% e si miscela con lattice naturale prediluito il quale viene fatto precipitare con una soluzione di solfato di alluminio sulle fibre. Si ottiene, cos\u00ec, la polimerizzazione del legante sulle fibre. Quando l'operazione \u00e8 completata l'acqua di risulta deve essere limpida, segno che l'operazione \u00e8 avvenuta con successo. Spesso quali leganti si utilizzano anche polimeri sintetici di varia natura.\nL'impasto viene poi trattato con una macchina di tipo cartario, denominata macchina continua, nella quale l'impasto viene distribuito uniformemente su una tela sottile a formare un foglio. L'acqua per gravit\u00e0 drena tra le trame della tela e nelle fasi successive inizia il processo di disidratazione attraverso il vuoto pneumatico, mediante casse aspiranti o per spremitura con presse cilindriche sormontate da feltri. La parte finale di umidit\u00e0 viene eliminata in forni ad aria calda, fino ad un'umidit\u00e0 residua dell'11-13%.\nUna volta terminato il ciclo produttivo, a seconda degli spessori in lastre o in rotoli, il rigenerato viene destinato alle varie fasi di rifinizione necessarie quali calandratura, goffratura, smerigliatura e verniciatura. Spesso la superficie viene stampata (goffrata) con disegno che imita la \"grana\" del vero cuoio proveniente da animali diversi (grana bovina, ovina, caprina, ecc.).\n\u00c8 evidente la differenza tra la struttura omogenea ed indifferenziata del rigenerato e quella fibrosa tipica del vero cuoio.\nUtilizzi.\nEsempi di prodotti che pi\u00f9 comunemente sono costruiti con rigenerato di fibre di cuoio sono oggetti di arredamento rivestito in cuoio come sedie e divani, scrivanie e accessori, libri e pelletteria di basso costo come borse, cinture e parti delle calzature."}
{"id": "1941469", "revid": "1766", "url": "https://it.wikipedia.org/wiki?curid=1941469", "title": "Associazione Sportiva Dilettantistica Calcio Sambonifacese", "text": ""}
{"id": "1941471", "revid": "287204", "url": "https://it.wikipedia.org/wiki?curid=1941471", "title": "Super League 2008-2009", "text": "La Super League 2008-2009 \u00e8 stata la 112\u00aa edizione della massima divisione svizzera. Ha avuto inizio il 18 luglio 2008 e si \u00e8 conclusa il 29 maggio 2009. Le soste natalizie sono iniziate dopo il turno del 14 dicembre e si sono concluse prima di quello dell'8 febbraio 2009.\nPer la terza volta in quattro anni lo diventa campione di Svizzera sotto la guida di Bernard Challandes, portandosi a 13 affermazioni. A prendere il posto del Thun, retrocesso dopo essersi classificato al 10\u00ba posto nella stagione precedente, \u00e8 il che stabilisce due primati: la prima stagione nella Super League per la squadra granata del Liechtenstein e la prima volta che una squadra straniera gioca nel massimo campionato elvetico. Il Bellinzona, classificatosi al 2\u00ba posto in Challenge League, batte il San Gallo nello spareggio e dopo 18 anni ritorna in Super League.\nSono 8 i cantoni rappresentati pi\u00f9 una nazione. Il cantone con pi\u00f9 squadre \u00e8 il Canton Zurigo (2 squadre), seguono poi con una squadra a testa i cantoni Ticino, Vallese, Neuch\u00e2tel, Basilea Citt\u00e0, Argovia e Lucerna, oltre allo stato del Liechtenstein.\nUna sola la stracittadina in programma, quella di Zurigo."}
{"id": "1941474", "revid": "183694", "url": "https://it.wikipedia.org/wiki?curid=1941474", "title": "Episodi di Girlfriends (serie televisiva 2000) (settima stagione)", "text": ""}
{"id": "1941482", "revid": "729019", "url": "https://it.wikipedia.org/wiki?curid=1941482", "title": "Jovan Divjak", "text": "Durante l'Assedio di Sarajevo e durante tutto il corso delle Guerre jugoslave, nonostante le sue origini serbe, si \u00e8 apertamente schierato con bosniaci, croati. \u00c8 ricordato per aver raccolto le sue memorie della guerra in un libro chiamato \"Sarajevo Mon amour\", pubblicato in diverse lingue all'estero oltrech\u00e9 all'impegno sociale che ha assunto fondando la associazione denominata \"Obrazovanje gradi Bih\" (\"L'istruzione costruisce la Bosnia\").\nDall'infanzia alla vita militare.\nNasce a Belgrado da genitori di origini bosniache. Il padre fu trasferito in Serbia dall'Esercito Jugoslavo. Fino alla morte, Divjak ha vissuto a Sarajevo, citt\u00e0 nella quale si \u00e8 trasferito nel 1966.\nDal 1956 al 1959 frequent\u00f2 l'Accademia Militare a Belgrado, per passare poi un anno tra il 1964 e 1965 a Parigi per frequentare l'\u00c9cole sup\u00e9rieure des officiers de r\u00e9serve sp\u00e9cialistes d'\u00e9tat-major, dal 1969 al 1971 figura tra i Cadetti della Voena akademija di Belgrado. Infine tra il 1979 e il 1981, la scuola di pianificazione della difesa e guerra a Belgrado.\nDopo diversi incarichi nella JNA, Divjak divenne Capo della Difesa Territoriale (\"Teritorijalna Obrana\"), guidando il relativo dipartimento di stanza a Mostar, durante il periodo 1984-1989. Medesima funzione ricopre dal 1989 al 1991 per il settore di stanza a Sarajevo.\nNel periodo 1991-1992, Jovan Divjak venne giudicato dalla Corte Marziale per aver inviato 120 pezzi di armi leggere e 20.000 pallottole alla Difesa Territoriale di Kiseljak. Gli vennero inflitti 9 mesi di carcere, evitati lasciando la JNA.\nIl giorno 8 aprile 1992, Divjak divenne vicecomandante della Difesa Territoriale della Bosnia ed Erzegovina, lasciando l'esercito jugoslavo. Un mese pi\u00f9 tardi, supervision\u00f2 la difesa di Sarajevo da un attacco di maggiori dimensioni da parte della JNA. Divenne noto in Italia grazie a un'intervista sul magazine del Corriere della Sera.\nTra 1993-1997 fu comandante del Quartier generale dell'esercito della BiH, incaricato di cooperare con istituzioni civili e organizzazioni in ruoli quali amministrazione, economia, salute, istruzione.\nLa sua vita successiva.\n\u00c8 diventato direttore esecutivo della associazione OGBH, \"Obrazovanje Gradi BiH\" (\"L'istruzione costruisce la Bosnia\"), fondata da lui stesso nel 1994. L'attivit\u00e0 principale e gli obiettivi della associazione sono quelli immediatamente connessi all'aiuto degli orfani di guerra, dando loro denaro, oltre ad aiuto materiale e favorire l'aumento dell'istruzione in Bosnia ed Erzegovina, anche zone e alla popolazione pi\u00f9 povere del Paese come le campagne, dando loro sostegno finanziario e materiale.\nPrima del 1998, Divjak era membro attivo di altre associazioni culturali sportive o Facolt\u00e0 di Educazione Fisica a Sarajevo.\nDal 1998 \u00e8 diventato membro dell'Associazione Indipendente degli Intellettuali \"Krug 99\".\nDal 2004 \u00e8 stato membro del comitato per l'ingresso delle ONG straniere in Bosnia ed Erzegovina con sede a Sarajevo; \u00e8 membro di molte ONG bosniache nelle quali \u00e8 molto attivo. Cerca di aiutare il Paese il pi\u00f9 possibile sperando che il futuro della Bosnia ed Erzegovina divenga pi\u00f9 chiaro rispetto ad un non cos\u00ec lontano passato.\nNel 2006 \u00e8 stato nominato Ambasciatore Universale di Pace dal Consiglio degli Ambasciatori di Pace Universali a Ginevra e premiato relativamente a tale nomina.\nIl 2 marzo 2011, su richiesta del governo serbo venne arrestato all'Aeroporto di Vienna mentre si sta recando in Italia per un convegno. L'8 marzo 2011 venne scarcerato dietro pagamento di una cauzione, ma resta \"de facto\" obbligato a rimanere a Vienna fino alla tenuta del processo. Il 29 luglio 2011 le autorit\u00e0 giudiziarie austriache hanno accertato la totale infondatezza delle accuse mosse avverso Jovan Divjak dall'\u00e9lite politica serba (segnatamente accuse di crimini di guerra) e rifiutano la sua estradizione verso il paese balcanico, consentendo cos\u00ec a Jovan Divjak di tornare a Sarajevo.\nNel 2012 ha interpretato il ruolo di Jovan nel film \"Venuto al mondo\" di Sergio Castellitto.\nL'8 aprile 2021 \u00e8 deceduto a seguito di una lunga malattia.\nTestimonianze.\nHa raccolto le proprie memorie in tre testi:\nApparve in un documentario BBC dal titolo \"The Death of Yugoslavia\" nel 1995."}
{"id": "1941483", "revid": "1073227", "url": "https://it.wikipedia.org/wiki?curid=1941483", "title": "Le foreste del silenzio", "text": "Le foreste del silenzio \u00e8 un romanzo di Jennifer Rowe, che la scrittrice ha firmato con il suo pseudonimo Emily Rodda. Questo romanzo \u00e8 il primo della serie \"Il magico mondo di Deltora\", la prima serie ambientata nel regno di Deltora. Il libro \u00e8 stato adattato nei primi tre episodi della serie animata \"Deltora Quest\".\nTrama.\nPrima parte.\nEndon, principe di Deltora, si ritrova una notte orfano del padre e con la carica di re di Deltora. Jarred, amico d'infanzia di Endon, si informa sulla storia del regno di Deltora, specialmente nella storia della cintura di Deltora, potente oggetto magico forgiato dal primo re di Deltora per contrastare il perifido Signore dell'Ombra. All'inizio i re e le regine di Deltora indossavano sempre la Cintura, ma man mano che i re cambiavano, la Cintura veniva messa sempre di meno dai nuovi re. Jarred cerca di convincere Endon a indossare di pi\u00f9 la Cintura in modo da prevenire qualunque attacco del Nemico, ma Prandius, il primo consigliere del re, fa passare Jarred per un traditore e questi si vede costretto a fuggire dal palazzo. Nella citt\u00e0 viene accolto da un fabbro e dalla sua nipote. Quando il fabbro muore, Jarred si sposa con la ragazza e continua il lavoro di fabbro. Purtroppo un giorno Deltora viene invasa dal Signore dell'Ombra che distrugge la Cintura. Jarred intanto aiuta Endon e sua moglie a fuggire dal palazzo, ma prima scoprono che in realt\u00e0 Prandius era una spia dell'Ombra e lo uccidono, mentre il Signore dell'Ombra riesce a conquistare Deltora.\nSeconda parte.\nLief, figlio di Jarred il fabbro, il giorno in cui compie sedici anni viene a sapere di tutta la storia che ha preceduto l'invasione di Deltora da suo padre che gli affida una missione: ritrovare le sette pietre che un tempo componevano la Cintura di Deltora, in modo da sconfiggere il Signore dell'Ombra. Assieme a lui partir\u00e0 anche Barda, un vagabondo, ex-guardia di palazzo. Cos\u00ec inizia il loro viaggio pieno di pericoli. Durante il loro viaggio incontrano Jasmine, una ragazza orfana per colpa delle Guardie Grigie (soldati del Signore dell'Ombra) che li salver\u00e0 da morte certa e che li aiuter\u00e0 a trovare la prima gemma, il topazio, custodita nelle Foreste del Silenzio (uno dei luoghi pi\u00f9 pericolosi del regno), da Gorl, un cavaliere che custodisce anche i mistici Gigli della Vita."}
{"id": "1941489", "revid": "1543377", "url": "https://it.wikipedia.org/wiki?curid=1941489", "title": "NGC 6101", "text": "NGC 6101 (noto anche come C 107) \u00e8 un ammasso globulare visibile nella costellazione australe dell'Uccello del Paradiso. Si tratta dell'ammasso globulare pi\u00f9 meridionale del cielo.\nOsservazione.\nSi individua nei cieli meridionali 3,5 gradi a sud-sud-ovest della brillante stella , poco fuori dalla brillante scia della Via Lattea; pu\u00f2 essere visto anche tramite un binocolo, se la notte \u00e8 propizia, ma l'osservazione al telescopio (un 10mm) d\u00e0 pi\u00f9 soddisfazione agli astrofili. le sue stelle pi\u00f9 luminose sono di tredicesima magnitudine apparente.\nCaratteristiche.\nNGC 6101 \u00e8 un ammasso globulare fra i meno concentrati, essendo di classe X; le sue dimensioni reali sono stimate in circa 160 anni luce di diametro, il che lo porrebbe in posizione intermedia fra NGC 362 e 47 Tucanae. Il tasso ferro-idrogeno delle sue stelle \u00e8 un po' pi\u00f9 basso della media; l'ammasso si trova a quasi 50.000 anni luce da noi, e sta a circa 14.000 anni luce dal centro della Via Lattea.\nSecondo uno studio pubblicato su MNRAS a settembre 2016, tale ammasso potrebbe ospitare centinaia di buchi neri"}
{"id": "1941495", "revid": "28026", "url": "https://it.wikipedia.org/wiki?curid=1941495", "title": "Antenne 2", "text": ""}
{"id": "1941504", "revid": "767487", "url": "https://it.wikipedia.org/wiki?curid=1941504", "title": "Sua Altezza si sposa", "text": "Sua Altezza si sposa (\"Royal Wedding\") \u00e8 un film del 1951 diretto da Stanley Donen e interpretato da Fred Astaire.\nTrama.\nEllen e Tom Bowen sono due fratelli che lavorano insieme nel mondo dello spettacolo, formando un duo di danza molto famoso. Ellen, giovane e carina, ha molti ammiratori ma la ragazza, paga del suo lavoro, accetta solo dei flirt passeggeri, senza impegnarsi troppo.\nSulla nave che li porta in tourn\u00e9e a Londra, per\u00f2, Ellen accetta la corte di John, un giovane aristocratico inglese. La capitale britannica \u00e8 tutta in fervore per i preparativi delle nozze della principessa Elisabetta e anche i componenti del cast teatrale vi sono coinvolti.\nLo spettacolo dei Bowen ha un grande successo e Tom comincia a corteggiare Anne, una ballerina inglese. Sempre fedeli al loro modo di vivere, i flirt dei Bowen non dovrebbero incidere sui progetti della loro comune carriera. Anne, infatti, \u00e8 gi\u00e0 fidanzata con un conterraneo che si \u00e8 recato negli Stati Uniti per lavoro e la sua relazione con Tom sembra soltanto amichevole. John, invece, il giovane lord, si dichiara a Ellen che non sa bene cosa rispondergli, cercando il consiglio del fratello che la dissuade dal matrimonio.\nMa le nozze reali incidono sui sentimenti dei quattro protagonisti: Ellen corre dietro a John, che partecipa al corteo, e accetta la sua proposta di matrimonio, mentre Anne, saputo che il fidanzato si \u00e8 gi\u00e0 sposato negli Stati Uniti, rincorre Tom che le si era dichiarato poco prima.\nProduzione.\nProdotto dalla MGM, il film venne girato a Londra. La partner di Astaire in questo film fu l'attrice Sarah Churchill, che era figlia di Winston Churchill.\nAmbientato nella Londra del 1951 durante i preparativi ed i festeggiamenti per il matrimonio della principessa Elisabetta d'Inghilterra, futura regina, rappresenta un ulteriore prodotto della MGM nel filone della commedia musicale, realizzato da Arthur Freed, uno dei maggiori specialisti del genere.\nQuesta fu l'ultima pellicola dove venne chiamato a recitare, per un ruolo minore, l'attore James Finlayson, celebre icona delle commedie di Stan Laurel ed Oliver Hardy.\nDistribuzione.\nIl film venne distribuito nelle sale cinematografiche a partire dall'8 marzo 1951, dalla MGM\nEdizioni Home Video.\nSul mercato italiano sono uscite almeno 5 diverse edizioni Home-Video del film in Dvd. Le prime, nel formato originale 1.33:1, distribuite da varie ditte, sono poi andate fuori-catalogo. Attualmente \u00e8 disponibile un dvd prodotto da DNA Srl (con il titolo \"ROYAL WEDDING\"), in doppio formato video: originale 1.33:1 ed anamorfico 1.78:1. Questa versione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche un altro film con Fred Astaire: \"Follie di Jazz\" (Second Chorus, 1941)."}
{"id": "1941507", "revid": "167951", "url": "https://it.wikipedia.org/wiki?curid=1941507", "title": "Sua altezza si sposa", "text": ""}
{"id": "1941510", "revid": "12379", "url": "https://it.wikipedia.org/wiki?curid=1941510", "title": "Monte Cleveland", "text": ""}
{"id": "1941513", "revid": "767487", "url": "https://it.wikipedia.org/wiki?curid=1941513", "title": "Onda di Alfv\u00e9n", "text": "Un'onda di Alfv\u00e9n \u00e8 una tipologia di onda magnetoidrodinamica.\nDefinizione fisico-matematica.\nDal punto di vista fisico, un'onda di Alfv\u00e9n \u00e8 una perturbazione ondulatoria del plasma che si propaga tramite l'oscillazione di ioni all'interno di un campo magnetico. La densit\u00e0 di massa degli ioni \u00e8 all'origine dell'inerzia, mentre la tensione delle linee del campo magnetico d\u00e0 luogo alla forza di ripristino.\nL'onda si propaga in direzione del campo magnetico, sebbene le onde esistano anche con un'incidenza obliqua, trasformandosi per\u00f2 in onde magnetosoniche quando la propagazione \u00e8 perpendicolare al campo magnetico. Il moto degli ioni e la perturbazione del campo magnetico avvengono nella stessa direzione, mentre risultano trasversali alla direzione di propagazione dell'onda.\nL'onda si propaga con la velocit\u00e0:\nformula_3\ndove formula_4 \u00e8 la velocit\u00e0 dell'onda di Alfv\u00e9n, \"B\" \u00e8 l'intensit\u00e0 del campo magnetico, formula_5 \u00e8 la permeabilit\u00e0 magnetica del plasma, formula_6 \u00e8 la densit\u00e0 del numero di ioni e formula_7 \u00e8 la massa degli ioni.\nIn presenza di campi magnetici molto intensi o di piccole densit\u00e0 ioniche, la velocit\u00e0 dell'onda di Alfv\u00e9n si approssima a quella della luce; di conseguenza, l'onda di Alfv\u00e9n assume i connotati di una vera e propria onda elettromagnetica.\nDerivazione della velocit\u00e0 dell'onda.\nPer derivare l'espressione della velocit\u00e0 di Alfv\u00e9n si parte dalle equazioni della magnetoidrodinamica ideale (cio\u00e8, con resistivit\u00e0 nulla):\na cui abbiamo aggiunto come quarta equazione l'equazione di stato adiabatica in forma fluida, cio\u00e8 la derivata totale di formula_12\nNell'effettuare la derivata totale della densit\u00e0 formula_13 si utilizza l'identit\u00e0:\nche si ottiene utilizzando l'equazione di continuit\u00e0 (1). Pertanto l'equazione (4) contiene gi\u00e0 implicitamente l'equazione di continuit\u00e0 (1), che quindi non verr\u00e0 pi\u00f9 utilizzata nel seguito. \nPer ottenere una equazione delle onde, si linearizzano le equazioni (1)-(4) intorno a una posizione di equilibrio, definita da formula_15, formula_16, formula_17 (si suppone la velocit\u00e0 di equilibrio del fluido nulla), e formula_18.\nSi suppongono inoltre nulle le quantit\u00e0 quadratiche nelle fluttuazioni.\nIn questo modo, prendendo le equazioni (2), (3) e (4) si ottiene:\nDeriviamo ora la (2) rispetto al tempo, e inseriamo nella (2) le espressioni per formula_22 e formula_23, e otteniamo alla fine una espressione unica che lega formula_24, formula_25, formula_26 e formula_27, e cio\u00e8\nOra utilizziamo la trasformata di Fourier, esprimendo le fluttuazioni di velocit\u00e0 come somme delle rispettive componenti di Fourier, formula_29. \nIn questo modo, l'equazione (5) diventa\ndove formula_31 rappresenta la frequenza dell'onda, e formula_32 rappresenta il vettore d'onda.\nUsando l'identit\u00e0 vettoriale :formula_33 si ottiene alla fine\nL'equazione (7) \u00e8 un'equazione vettoriale dove compaiono il vettore d'onda formula_32, la fluttuazione di velocit\u00e0 formula_36, e il campo magnetico di equilibrio formula_37. Ci sono tre soluzioni possibili all'equazione (7), una con tutti e tre i vettori paralleli, e due con due vettori fra loro paralleli, e il terzo perpendicolare.\nLa prima soluzione, formula_38 ha come soluzione:\nche rappresenta un'onda di compressione (il vettore d'onda \u00e8 parallelo alla fluttuazione di velocit\u00e0) che si propaga con velocit\u00e0\nSi tratta delle consuete onde sonore, che si ritrovano nei fluidi conduttori e nei plasmi esattamente nello stesso modo che nei gas neutri.\nTuttavia, nei fluidi carichi compaiono anche delle onde nuove: prendiamo per esempio formula_32 parallelo a formula_37 e perpendicolare a formula_36. In questo caso, non si tratta pi\u00f9 di un'onda di compressione, perch\u00e9 formula_44: si tratta piuttosto di perturbazioni in cui la velocit\u00e0 del fluido tende a deformare la linea di campo magnetico, come un musicista che pizzica una corda. La linea di campo magnetico tende a riportarsi nella posizione di equilibrio, e questo genera delle onde governate dall'equazione:\nSi noti in particolare la somiglianza formale della Eq.(10) con la (8): nella (10), il ruolo della pressione viene svolto da formula_46, cio\u00e8 esattamente dalla pressione magnetica. La velocit\u00e0 risultante \u00e8 allora formalmente simile alla velocit\u00e0 del suono:\nTenendo conto che la densit\u00e0 di un fluido carico si pu\u00f2 esprimere in funzione della densit\u00e0 numerica, per es. di ioni, come formula_48, si ottiene pertanto l'equazione che abbiamo usato nel paragrafo precedente. \nNell'ambito della magnetoidrodinamica, la velocit\u00e0 di Alfv\u00e9n \u00e8 la pi\u00f9 grande velocit\u00e0 ammessa dalle equazioni MHD ideali, e rappresenta la velocit\u00e0 tipica di evoluzione di una instabilit\u00e0.\nLa scoperta delle onde di Alfv\u00e9n ebbe una grande importanza storica, perch\u00e9 mostr\u00f2 che nei fluidi carichi si possono propagare vari tipi di onde, oltre alle onde sonore: questo ebbe un enorme influsso sulla progettazione dei sistemi di comunicazione radio, che negli anni '50 (pi\u00f9 o meno il periodo in cui Alfv\u00e9n scopr\u00ec le onde che portano il suo nome) era un settore in piena espansione."}
{"id": "1941516", "revid": "438678", "url": "https://it.wikipedia.org/wiki?curid=1941516", "title": "Girolamo Albertucci de' Borselli", "text": "Biografia.\nFiglio di Pietro Albertucci, fervente bentivolesco ucciso nel 1445 negli scontri di piazza succeduti all'assassinio di Annibale I Bentivoglio da parte dei Canetoli, frequent\u00f2 il convento bolognese di San Domenico prendendo gli ordini nel 1457. Predicatore ricercato, svolse le sue omelie non solo a Bologna ma anche nei maggiori centri della Toscana e nel 1481 predic\u00f2 nel convento di Saint-Maximin-la-Sainte-Baume, in Francia. Nel 1494 fu nominato inquisitore generale di Bologna.\nDei suoi numerosi scritti di carattere storico restano soltanto la \"Cronica gestorum ac factorum memorabilium civitatis Bononiae ab urbe condita ad annum 1497\", la \"Cronica magistrorum generalium Ordinis fratrum Praedicatorum et omnium gestorum sub ipsis et clarorum virorum eiusdem ordinis in scientia, dignitate et sanctitate\" e le \"Additiones\" al \"Chronicon pontificum et imperatorum\" di Martino Polono."}
{"id": "1941520", "revid": "38427", "url": "https://it.wikipedia.org/wiki?curid=1941520", "title": "Ararat (provincia)", "text": ""}
{"id": "1941527", "revid": "486946", "url": "https://it.wikipedia.org/wiki?curid=1941527", "title": "Rigenerato di cuoio", "text": ""}
{"id": "1941528", "revid": "1658", "url": "https://it.wikipedia.org/wiki?curid=1941528", "title": "Conversione di San Paolo", "text": ""}
{"id": "1941530", "revid": "125603835", "url": "https://it.wikipedia.org/wiki?curid=1941530", "title": "Battaglia di Tell al-Kebir", "text": "La battaglia di Tell al-Kebir fu combattuta fra i soldati dell'esercito egiziano, comandati da Ahmad \u02bfUr\u0101b\u012b ed il corpo di spedizione britannico guidato dal generale Garnet Wolseley nei pressi di Tell al-Kebir, a circa 80\u00a0km a est del Cairo, il 14 settembre 1882, durante la guerra anglo-egiziana del 1882.\nIl generale Wolseley, dopo aver effettuato un'audace marcia forzata notturna con le sue truppe per portarsi di sorpresa a ridosso delle posizioni difensive egiziane, sferr\u00f2 la mattina successiva un attacco generale che in breve tempo provoc\u00f2 la completa sconfitta del nemico. La vittoria britannica in questa battaglia decise rapidamente l'esito della guerra e garant\u00ec il controllo \"de facto\" dell'Egitto da parte dell'Impero britannico fino alla met\u00e0 del XX secolo\nAntefatti.\nNel XIX secolo l'Egitto costituiva uno dei settori strategicamente pi\u00f9 importanti dell'impero ottomano, fornendo alla Turchia il controllo del Vicino Oriente e del Mediterraneo orientale. Verso la met\u00e0 del XIX secolo la Turchia per\u00f2 \u00e8 in pieno declino, disperatamente aggrappata ai possedimenti balcanici e costretta a respingere continui attacchi russi per il controllo del Bosforo. Temendo proprio questa eventualit\u00e0, gli altri paesi europei generalmente correvano in soccorso degli ottomani in tempi di crisi, come nella guerra di Crimea, esigendo per\u00f2 trattamenti preferenziali nei territori ottomani nonch\u00e9 la pi\u00f9 assoluta libert\u00e0 di proteggere i propri cittadini che in essi risiedevano.\nLa presenza britannica in Egitto fu motivata dal Canale di Suez, costruito da una compagnia francese e completato nel 1869, il Canale divenne la via pi\u00f9 usata per l'estremo oriente, con l'80% del traffico rappresentato da navi britanniche. Il Chediv\u00e8 (Vicer\u00e9) d'Egitto, Ism\u0101\u02bf\u012bl Pasci\u00e0, inizialmente controllava il 44% delle azioni della Compagnia del Canale. Egli intendeva modernizzare l'Egitto e a questo scopo spendeva somme molto ingenti, quantit\u00e0 enormi di denaro che venivano prese da investitori stranieri, in testa francesi ed inglesi. Tra il 1862 e il 1875 il debito pass\u00f2 da 3 a 10 milioni di sterline; quando il Vicer\u00e9 si trov\u00f2 nella condizione di non poter pi\u00f9 pagare guadagn\u00f2 tempo vendendo le azioni della Compagnia del Canale per soli 4 milioni di sterline; ci\u00f2 tenne a bada i creditori per solo qualche mese e nel maggio 1876 il governo egiziano dichiar\u00f2 bancarotta.\nPer recuperare gli investimenti persi una commissione nominata dal governo francese rilev\u00f2 le finanze egiziane amministrando entrate e riscuotendo le imposte con imparzialit\u00e0. Per evitare che la commissione, totalmente francese, acquisisse troppa autorit\u00e0, la Gran Bretagna decise di svolgere un ruolo pi\u00f9 attivo, ma Ism\u0101\u02bf\u012bl, infastidito dalla perdita di potere, allontan\u00f2 gli stranieri da incarichi amministrativi e li sostitu\u00ec con il figlio Tawf\u012bk. Nel 1879 sotto forti pressioni inglesi, il governo ottomano destitu\u00ec Ism\u0101\u02bf\u012bl sostituendolo per\u00f2 non con una persona capace ma con lo stesso Tawf\u012bk. Per l'esercito egiziano era troppo: detestando Tawf\u012bk e mal sopportando le ingerenze straniere negli incarichi governativi il colonnello Ahmad \u02bfOr\u0101b\u012b guid\u00f2 una rivolta che depose il figlio di Ism\u0101\u02bf\u012bl nel settembre 1881. non era solo un colpo di Stato ma la nascita di un sentimento nazionalista: l'Egitto agli egiziani.\nGeneralmente la Gran Bretagna evitava di ricorrere all'intervento militare in paesi esteri ma in questo caso essendo comproprietaria del canale non poteva permettere che si verificassero disordini locali potenzialmente in grado di tramutarsi in restrizioni commerciali. Sotto la pressione del presidente francese L\u00e9on Gambetta all'inizio del 1882 la Gran Bretagna acconsente all'intervento anglo-francese per mantenere l'ordine. L'arrivo di truppe straniere provoc\u00f2 una sommossa popolare molto violenta e il parlamento francese invece di inviare rinforzi prefer\u00ec ritirare il proprio contingente lasciando soli gli inglesi nella guerra contro \u02bfOr\u0101b\u012b. L'11 luglio 1882 la Royal Navy d\u00e0 avvio ai bombardamenti delle postazioni difensive del porto di Alessandria, fortificate inutilmente nelle settimane precedenti da \u02bfOr\u0101b\u012b, e abbattute tutte le difese inizia a sbarcare prendendo possesso di tutto il porto.\nPiuttosto che arrendersi, \u02bfOr\u0101b\u012b intensific\u00f2 la resistenza, facendo capire ai britannici che se avessero voluto il controllo del Canale, sarebbero state necessarie molte truppe. Avvertito della situazione il governo britannico incaric\u00f2 delle operazioni il generale sir Garnet Wolseley, esperto veterano di molte altre campagne in Africa e America, sgradito ad alcuni componenti del governo per i suoi programmi di riforma dell'esercito ma riconosciuto da tutti come abile capo militare. Il generale organizz\u00f2 accuratamente il corpo di spedizione e scelse una squadra di ufficiali a lui strettamente legati.\nOperazioni militari.\nL'astuto Wolseley riusc\u00ec a sistemare tutto a proprio favore. Egli incaric\u00f2 sir Edward Hamley, del ministero della guerra, di preparare piani di attacco alla baia di Abukir: come Wolseley supponeva nel giro di pochi giorni tutto l'Egitto sapeva l'obiettivo prescelto. A questo punto con il nemico, il governo, i giornali, e la maggior parte dello stato maggiore concentrato su Abukir, egli si mise in marcia verso est con circa la met\u00e0 dei suoi 40.000 uomini e il 20 agosto 1882 occup\u00f2 la citt\u00e0 di Ismailia all'imbocco del canale di Suez. Arabi aveva agli ordini circa 60.000 soldati ma fu costretto a distribuirli in 3 trincee su 3 possibili linee d'attacco: Il Cairo, Alessandria, Tel el Kebir. In questa ultima localit\u00e0 costru\u00ec una posizione difensiva a met\u00e0 strada tra il canale e Il Cairo lungo la linea ferroviaria di collegamento: i 22000 o 25000 uomini schierati sarebbero stati gli avversari di Wolseley.\nDavanti al grosso delle truppe Wolseley invi\u00f2 un contingente comandato dal generale Gerald Graham con la missione di marciare per 20 chilometri nel deserto per attestarsi sulla linea di un canale artificiale. I 2000 uomini portarono a termine il compito e si trincerarono a Kassassin dove il 28 agosto respinsero un attacco egiziano e con una carica di cavalleria lo costrinsero alla ritirata. Dopo l'arrivo di Wolseley le forze si riunirono e marciarono su Tell el Kebir da dove gli egiziani si erano ritirati. Questi uomini si erano attestati su una posizione molto forte schierandosi per circa sei chilometri lungo una valle scoscesa. Di fronte alle loro linee avevano scavato una lunga trincea larga quasi due metri e profonda pi\u00f9 di uno davanti alla quale si stendeva un terreno piatto con una zona di fuoco perfetta e priva di ostacoli per i 20 cannoni da campo di Urabi.\nWolseley rimase impressionato dal lavoro fatto dal nemico e rimase 4 giorni a studiarlo. Sembrava non ci fossero punti deboli ma si not\u00f2 anche che gli egiziani quasi non presidiavano i propri avamposti di notte; perci\u00f2 Wolseley decise di sfruttare l'occasione. Le truppe britanniche non erano addestrate a simili operazioni e la natura del terreno era tale da non offrire nessun riferimento, dunque la cosa migliore che s\u00ec riusc\u00ec a fare fu affiancare ai militari degli ufficiali di marina che studiando le stelle avrebbero trovato la direzione da seguire.\nLa battaglia.\nNella notte tra il 13 e il 14 settembre le truppe si misero in marcia: Wolseley diede 5 ore ai soldati per percorrere i 9\u00a0km che lo separavano dalle linee egiziane e, per quanto la notte fosse buia, tutto riusc\u00ec senza grandi pericoli.\nAll'alba i britannici erano a meno di 200 metri dalle linee egiziane: sulla destra si trovava la prima divisione formata da inglesi e irlandesi e appoggiata dalla brigata delle guardie comandata dal duca di Connaught, sulla sinistra vi era la seconda divisione composta da vari reggimenti delle Highlands scozzesi; alcuni Highlander e truppe indiane coprivano l'estrema ala sinistra, mentre la cavalleria reale copriva l'estrema ala destra.\nQuando sorse il sole e gli egiziani si svegliarono trovarono il nemico praticamente davanti e cominciarono subito i combattimenti.\nGli Highlander erano leggermente pi\u00f9 avanti del resto dell'esercito e attaccarono per primi gli egiziani. Il comandante della divisione, generale Hamley, diresse personalmente l'assalto della brigata Highlander; gli scozzesi attaccarono schierati su due lunghe linee, mentre reparti di riserva vennero portati avanti per sostenere l'attacco principale. L'avanzata sul terreno sabbioso fino alla scarpata venne contrastata dal fuoco di fucileria degli egiziani e cost\u00f2 rilevanti perdite ai britannici; gli attaccanti schierati al centro della linea riuscirono a raggiungere per primi le posizioni egiziane ed a penetrare all'interno delle trincee. Sostenuti dalle riserve inviate in supporto dal generale Hamley, i soldati dei battaglioni scozzesi \"Black Watch\", \"Gordon Highlanders\" e \"Cameron Highlanders\" riuscirono gradualmente a superare la resistenza e conquistare le posizioni difensive egiziane. I britannici incontrarono maggiori difficolt\u00e0 sull'ala sinistra, dove il battaglione \"Highland Light Infantry\" sub\u00ec pesanti perdite sotto il fuoco dei fucilieri nubiani, e sull'ala destra, dove reparti del \"Black Watch\" furono rallentati.\nEntrambe le divisioni centrali prima con violente scariche di fucili poi con assalti alla baionetta conquistarono in poco tempo le linee egiziane, ma furono i reparti delle ali le chiavi della battaglia: accerchiando facilmente i nemici riuscirono non solo a farli desistere da ulteriori resistenze ma trasformarono la ritirata in un vero caos.\nConseguenze.\nLa battaglia dur\u00f2 meno di due ore senza contare l'inseguimento per 80 chilometri fino al Cairo. La violenza dell'assalto sfond\u00f2 quasi subito le linee egiziane e \u02bfOr\u0101b\u012b fu costretto ad abbandonare ogni oggetto per salvare se stesso. Tutta l'artiglieria egiziana cadde in mani britanniche, \u02bfOr\u0101b\u012b perse 2500 uomini mentre i britannici ebbero solo 58 morti, circa 400 feriti e 30 dispersi. L'inseguimento non ebbe praticamente resistenze e, quando il giorno dopo le truppe di Wolseley raggiunsero Il Cairo, \u02bfOr\u0101b\u012b fu costretto ad arrendersi. La rivolta era fallita.\nOra i britannici amministravano le finanze e il canale: a sovrintendere alle operazioni venne nominato \"Lord Cromer \" che divenne in pratica governatore. L'Egitto diverr\u00e0 cos\u00ec Protettorato britannico fino al 1922, seguitando comunque a ingerirsi nelle vicende dell'Egitto fino al 1956."}
{"id": "1941536", "revid": "1543377", "url": "https://it.wikipedia.org/wiki?curid=1941536", "title": "Nenad Krsti\u010di\u0107", "text": "Carriera.\nClub.\nInizi.\nCresciuto nelle giovanili dell'OFK Belgrado, nel 2006 esordisce in prima squadra nella Superliga, la massima divisione di calcio della Serbia, restandoci per due stagioni.\nCon la formazione serba disputa anche la Coppa Intertoto 2008, dalla quale l'OFK viene eliminato al secondo turno dai greci del Panionios.\nSampdoria.\nGiovanili.\nIl 1\u00ba settembre 2008 viene acquistato a titolo definitivo dagli italiani della Sampdoria che gli affida, a 18 anni, la maglia numero 55 della prima squadra. Nel mese di novembre 2008 il giocatore si infortuna rompendosi il menisco. Nel dicembre 2008 i medici della Sampdoria scoprono che Nenad \u00e8 affetto da un linfoma molto aggressivo e iniziano subito le cure all'Ospedale San Martino di Genova.\nNel gennaio 2010 Krsti\u010di\u0107 \u00e8 ritornato ad allenarsi con i compagni e il 12 aprile \u00e8 stato convocato per la partita del Campionato Primavera Sassuolo-Sampdoria, entrando anche in campo all'81' al posto del compagno di squadra Muratore. Il 2 giugno 2010 segna il gol della vittoria contro il Milan, 3-2 per i liguri, che permette ai blucerchiati di accedere alle semifinali del Campionato Primavera.\nPrima squadra.\nL'esordio in prima squadra arriva il 16 dicembre 2010, giocando da titolare la partita di Europa League Debrecen-Sampdoria (2-0).\nDalla Stagione 2011-2012 viene inserito nella rosa della prima squadra, neo-retrocessa in Serie B, esordendo in campionato il 6 gennaio 2012 in occasione di - (0-1) subentrando al compagno Simone Bentivoglio al minuto 61; la settimana successiva gioca dal primo minuto la partita Padova-Sampdoria, terminata 2-1 per i blucerchiati. Conclude la sua stagione con 13 presenze in Serie B, di cui 6 da titolare.\nViene confermato in rosa anche per la stagione seguente che vede il 26 agosto 2012 il suo esordio in Serie A nella partita -Sampdoria 0-1; realizza, invece, il suo primo gol nella massima serie il 2 dicembre 2012 nella partita -Sampdoria 2-2, siglando la rete del momentaneo 1-1. Il 6 marzo 2013 rinnova il proprio contratto con la formazione blucerchiata fino al 30 giugno 2017. Il 14 aprile 2013, in occasione del derby -Sampdoria, si procura, dopo un brutto intervento subito da Matuzal\u00e9m, la lesione del legamento astragalico, del legamento peroneo calcaneare e della capsula della caviglia sinistra, che lo costringe a chiudere la stagione anticipatamente.\nNella stagione 2013-2014 termina l'annata con 32 presenze ed un gol in campionato e 2 presenze ed un gol in Coppa Italia.\nIl 28 settembre seguente, durante il derby Genoa-Sampdoria, subentra a Manolo Gabbiadini all'89\u00ba minuto della partita, mandato in campo dall'allenatore Sini\u0161a Mihajlovi\u0107 per celebrare la nascita del figlio, conosciuto nella mattinata durante un breve permesso in cui Krsticic ha lasciato il ritiro della squadra. In questa parte di stagione gioca in tutto 15 partite.\nBologna e il ritorno alla Samp.\nIl 2 febbraio 2015 viene ceduto in prestito con diritto di riscatto al in Serie B. Qui ritrova anche gli ex compagni di Samp Angelo da Costa, Daniele Gastaldello e Gianluca Sansone. A fine stagione ritorna alla Samp per fine prestito.\nNella stagione 2015-2016 tra luglio ed agosto gioca come titolare le due partite di UEFA Europa League contro il Vojvodina, che vedono i blucerchiati eliminati precocemente dalla manifestazione. Esordisce in Campionato solamente alla 26\u00aa giornata, il 20 febbraio 2016, nella sconfitta a Milano per 3 a 1 contro l'Inter.\nIl 18 luglio 2016 la Samp ne comunica la rescissione consensuale del contratto, il giocatore lascia cos\u00ec i blucerchiati dopo 8 anni dal suo arrivo.\nDeportivo Alav\u00e9s.\nUna settimana dopo aver lasciato la squadra ligure firma un biennale con il Deportivo Alav\u00e9s. Dopo una sola stagione trascorsa in Spagna, con 20 presenze complessive e tre reti, il 23 agosto 2017 si svincola dai baschi.\nRitorno in patria e AEK.\nIl giorno dopo avere rescisso con la squadra spagnola, torna a giocare in patria firmando un biennale con la Stella Rossa.\nDopo 63 presenze e 6 gol in tutto, il 4 gennaio 2019 viene ceduto per 500.000 euro all\u2019AEK Atene con cui firma un contratto triennale.\nIl 1\u00ba luglio 2021 fa ritorno alla .\nNazionale.\nInserito nel giro della nazionali giovanili serbe, \u00e8 stato pre-selezionato nel 2008 per il nuovo corso della Nazionale Under-21.\nIl 4 ottobre 2012 viene convocato per la prima volta in nazionale dal commissario tecnico Sini\u0161a Mihajlovi\u0107, per prendere parte alle partite del 12 ottobre contro il Belgio a Belgrado e del 16 a Skopje contro la Macedonia, senza per\u00f2 scendere in campo. Fa il suo debutto in nazionale durante l'amichevole giocata (e vinta per 3-1) dalla sua nazionale a Nicosia contro Cipro il 6 febbraio 2013 subentrando al 74' a Zdravko Kuzmanovi\u0107. Gioc\u00f2 altre due partite con la nazionale nel 2013, prima di uscirne dal giro nel novembre dello stesso anno a seguito dell'addio di Mihajlovic per andare ad allenare proprio la Sampdoria, squadra in cui Krsti\u010di\u0107 giocava all'epoca. Torn\u00f2 a giocare per la Serbia il 10 novembre 2017 subentrando nell'amichevole vinta per 2-0 contro la Cina al giocatore del Torino (nonch\u00e9 autore del goal del momentaneo 1-0) Adem Ljaji\u0107.\nStatistiche.\nPresenze e reti nei club.\n\"Statistiche aggiornate al 19 settembre 2018.\""}
{"id": "1941539", "revid": "196390", "url": "https://it.wikipedia.org/wiki?curid=1941539", "title": "Vicer\u00e9 del regno di Napoli", "text": ""}
{"id": "1941541", "revid": "1543377", "url": "https://it.wikipedia.org/wiki?curid=1941541", "title": "Rhythm Is a Dancer", "text": "Rhythm Is a Dancer \u00e8 un singolo del gruppo musicale tedesco Snap!, pubblicato il 30 marzo 1992 come secondo estratto dal secondo album in studio \"The Madman's Return\".\nDescrizione.\nIl riff del brano \u00e8 tratto da \"Automan\" dei Newcleus del 1984.\nIl brano divenne uno dei tormentoni estivi dell'anno, tanto che alla fine del 1992 risult\u00f2 essere il singolo pi\u00f9 venduto in Italia. \u00c8 stato anche inserito nella compilation del Festivalbar 1992.\nPromozione.\nIl brano \u00e8 stato utilizzato come colonna sonora del film \"Anni 90\", durante la scena con Francesco Benigno e Maurizio Prollo, uscito nello stesso anno.\nClassifiche.\n1 \"Rhythm Is a Dancer '96\"\n2 \"Rhythm Is a Dancer 2003\""}
{"id": "1941543", "revid": "287204", "url": "https://it.wikipedia.org/wiki?curid=1941543", "title": "George Ogararu", "text": ""}
{"id": "1941546", "revid": "599013", "url": "https://it.wikipedia.org/wiki?curid=1941546", "title": "Vigor Bovolenta", "text": "Definito il \"Gigante del Polesine\" per la sua mole (202\u00a0cm di altezza), ha vestito la maglia azzurra negli anni della nazionale di Julio Velasco di cui \u00e8 stato unanimemente considerato un pilastro infungibile, considerata la pi\u00f9 forte squadra italiana di pallavolo di tutti i tempi e soprannominata \"generazione di fenomeni\".\nAd un mese dalla sua scomparsa, avvenuta sul campo all'et\u00e0 di 37 anni, verosimilmente per pregresse patologie cardiache, il 24 aprile 2012, \u00e8 stata organizzata una partita al PalaDeAndr\u00e9 per ricordarlo. L'evento, chiamato \"Bovo Day\", organizzato dalla societ\u00e0 pallavolistica del Ravenna ha visto affrontarsi l'\"Italia di Berruto\" contro \"Gli amici di Vigor\". Nella sua lunga carriera ha utilizzato solo due numeri di maglia nelle squadre: il numero 10 fino al 1999 e il 16 fino all'ultima partita con Forl\u00ec.\nDall'anno successivo l'evento \u00e8 organizzato dalla moglie a Piacenza.\nIl 12 agosto 2012, in occasione della conquista della medaglia di bronzo ai Giochi Olimpici di Londra da parte della Nazionale Italiana di pallavolo, la squadra gli dedica il trofeo, portando sul podio la sua maglia azzurra n\u00ba 16.\nCarriera.\nClub.\nCentrale, esord\u00ec con i dilettanti del Polesella prima di essere ingaggiato da Il Messaggero Ravenna, nel 1990. Esord\u00ec in prima squadra nella stagione 1990-91, in cui la squadra romagnola vinse scudetto e Coppa Italia; con lo stesso club vinse tre Coppe dei Campioni, una Coppa CEV e due Supercoppe Europee. Con la maglia ravennate gioc\u00f2 fino al 1997.\nVest\u00ec successivamente tre maglie diverse in tre stagioni, giocando per , Piaggio Roma e Iveco Palermo. Nel 2000 esord\u00ec con l'Unibon Modena (con cui vinse il campionato 2001-02). Chiuse la sua esperienza nella squadra emiliana nel 2003 per poi passare alla Copra Piacenza, con cui disput\u00f2 tre finali scudetto e vinse una Top Teams Cup.\nNel 2008 venne ingaggiato dalla RPA LuigiBacchi.it Perugia e partecip\u00f2 con l'Italia ai Giochi olimpici di Pechino; dal 2010 ha giocato con la Yoga Forl\u00ec.\nHa collezionato 553 partite in A1, in 21 anni.\nNazionale.\nIl 3 maggio 1995 esord\u00ec in Nazionale, a L'Avana, nella gara persa per 3-1 dagli azzurri contro Cuba. Con la Nazionale ha vinto quattro edizioni della World League, una Coppa del Mondo e due Europei, oltre all'argento ai Giochi olimpici di Atlanta 1996 e all'Europeo in Repubblica Ceca. Con la maglia azzurra ha giocato in totale 197 partite e vinto ben 7 trofei in 13 anni.\nMorte.\nBovolenta muore il 24 marzo 2012 all'et\u00e0 di 37 anni in seguito ad un malore avvenuto durante la partita fra la sua squadra, Volley Forl\u00ec, e la Lube per il campionato di B2. Dopo essersi accasciato improvvisamente al suolo dopo una battuta, viene trasportato immediatamente all'ospedale di Macerata, dove muore un paio d'ore pi\u00f9 tardi, intorno alla mezzanotte, a seguito di un arresto cardiaco.\nVigor aveva gi\u00e0 sofferto di extrasistole negli anni antecedenti, tanto da essere stato costretto a uno stop di 4 mesi dodici anni prima della tragedia, ma secondo una prima analisi l'episodio non avrebbe influito sul decesso. Era affetto da una coronaropatia aterosclerotica.\nA quindici giorni dalla scomparsa la moglie Federica Lisi si accorge di aspettare il quinto figlio."}
