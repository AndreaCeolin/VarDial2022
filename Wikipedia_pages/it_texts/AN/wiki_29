{"id": "1842309", "revid": "2091899", "url": "https://it.wikipedia.org/wiki?curid=1842309", "title": "Chiesa russa antico-ortodossa", "text": "La Chiesa russa antico-ortodossa () \u00e8 una Chiesa ortodossa orientale di tradizione Vecchio Credente, credo nato a seguito di uno scisma (raskol) con la Chiesa ortodossa russa durante il XVII secolo. La sua giurisdizione incorpora quei Vecchi Credenti i quali, dal 1846, rifiutarono di accettare l'autorit\u00e0 della Gerarchia Belokrinickaja. \u00c8 anche conosciuta come Gerarchia Novozybkov (dal nome della citt\u00e0 ove risiedette il suo vescovo in capo tra il 1963 e il 2000).\nTra il 1963 e il 2002, infatti, il titolo ufficiale di quest'ultimo fu Arcivescovo di Novozybkov, Mosca e di tutta la Russia. Nel 2000, con lo spostamento della sede arcivescovile a Mosca, il toponimo Novozybkov fu stralciato dal titolo. Dal marzo 2003 l'appellativo ufficiale del capo spirituale della Chiesa russa antico-ortodossa \u00e8 patriarca di Mosca e di tutta la Russia. Ricopre oggi questa carica il patriarca Cirillo I (arcivescovo dal 14 marzo 1976, patriarca dal 1\u00ba marzo 2009).\nStoria.\nLa Chiesa russa antico-ortodossa fu costituita da gruppi di Vecchi Credenti che, pur ritenendo opportuno e canonicamente legittimo conservare la tradizionale gerarchia e struttura ecclesiastica (distinguendosi in tal modo dai Bespopovcy), rifiutarono di accettare l'autorit\u00e0 del Metropolita Amvrosii Popovi\u010d, che si convert\u00ec nel 1846 permettendo in questo modo la formazione della gerarchia Belokrinickaja. Il richiamato rifiuto era dovuto ad alcuni problemi canonici relativi all'ordinazione del secondo vescovo di questi ultimi, Kiril, innalzato al soglio, a dispetto dei canoni, dal solo Amvrosii. Questi gruppi di Vecchi Credenti continuarono ad esistere senza alcun vescovo fino al 1923, anno in cui crearono la propria gerarchia ecclesiastica a seguito della conversione dell'Arcivescovo Renovazionista Nikola Pozdnev di Saratov (1853\u20131934). Fu introdotto alla nuova fede (come Amvrosii nel 1846) attraverso il rito della cresima (o confermazione) il 4 novembre 1923 e gli fu conferito il titolo di Arcivescovo di Mosca, Saratov e di Tutti i Cristiani Vecchi Credenti in Russia. Il fatto che Nicola fosse precedentemente stato un membro della fede Renovazionista, e quindi uno scismatico per la Chiesa ortodossa russa ufficiale, che lo aveva sospeso dai servizi liturgici a seguito del Concilio vescovile presieduto dal patriarca Tichon nel 1923, comport\u00f2 alcune resistenze all'interno della Chiesa russa antico-ortodossa che fatic\u00f2 a riconoscerne la validit\u00e0 del suo titolo. E altri Vecchi Credenti manifestarono i propri dubbi per il fatto che Nicola fosse stato battezzato tramite aspersione piuttosto che con la tripla immersione. Queste opposizioni furono tuttavia respinte dal Concilio moscovita della Chiesa russa antico-ortodossa che si svolse nel maggio 1924.\nAllo scopo di evitare l'\"errore\" in cui erano incorsi i vertici della gerarchia Belokrinickaja, l'arcivescovo Nikola si astenne dal nominare nuovi vescovi fino alla conversione di Stefan Rastorguev, vescovo della Chiesa ortodossa russa, avvenuta nel settembre 1929. Quattro ulteriori vescovi furono allora ordinati negli anni seguenti. Come molte altre chiese ortodosse nell Russia sovietica i membri della Chiesa russa antico-ortodossa furono oggetto di aspre persecuzioni da parte delle autorit\u00e0 governative. Uno degli effetti di questo stato di cose fu il continuo spostamento del soglio vescovile del suo primo gerarca: Mosca (1924-1955); Kuiby\u0161ev - l'odierna Samara (1955-1963); Novozybkov (nell'Oblast' di Brjansk) (1963-2000). Nel 2000 il soglio fece ritorno a Mosca.\nNegli anni novanta alcuni vescovi decisero di separarsi dalla Chiesa russa antico-ortodossa, formando due corpi ecclesiastici distinti:\nGi\u00e0 poco dopo la loro formazione alcuni vescovi scismatici tornarono in comunione con la Chiesa russa antico-ortodossa, ma le due Chiese nate a seguito dello scisma continuano a esistere.\nNel 2003, a seguito di una mossa politica controversa, i vertici della Chiesa russa antico-ortodossa decisero di \"reinstaurare\" il patriarcato nella \"Chiesa Russa\", creando il patriarcato di Mosca in aperto contrasto con il patriarca Alessio II, leader della Chiesa ortodossa russa. Questo atto ha avuto come risultato quello di peggiorare i rapporti, gi\u00e0 tesi con quest'ultima e con la Chiesa ortodossa russa di antico rito.\nNel 2002 la Chiesa contava pi\u00f9 di 60 parrocchie in Russia, Romania e negli Stati facenti parte l'ex Unione Sovietica e conta 5 vescovi."}
{"id": "1842313", "revid": "123403067", "url": "https://it.wikipedia.org/wiki?curid=1842313", "title": "Buco nero stellare", "text": "Un buco nero stellare (o buco nero di massa stellare) \u00e8 un buco nero che si forma dal collasso gravitazionale di una stella massiccia (20 o pi\u00f9 masse solari, sebbene non si conosca esattamente, a causa degli svariati parametri da cui dipende, la massa minima che dovrebbe avere la stella) alla fine della propria evoluzione. Il processo di formazione dell'oggetto \u00e8 ultimato con l'esplosione di una supernova o un gamma ray burst.\nIl buco nero stellare pi\u00f9 massiccio conosciuto sino ad ora (2019), indicato come LB-1 B (o LB-1 *), ha una massa pari a circa 70 \u00b1 1,45 M\u2609.\nGenerale.\nTeoricamente un buco nero potrebbe esistere a qualunque massa, secondo la teoria della relativit\u00e0 generale. Quanto pi\u00f9 \u00e8 piccola la massa, tanto maggiore deve essere la densit\u00e0 della materia perch\u00e9 si venga a formare un buco nero (vedere in merito la discussione sul raggio di Schwarzschild, un raggio teorico al di sotto del quale un corpo di una data massa sarebbe un buco nero). Attualmente gli astrofisici sono propensi a ritenere che non possano esistere buchi neri con masse inferiori ad alcune volte quella del Sole; se esistessero, si tratterebbe di buchi neri primordiali.\nIl collasso gravitazionale di una stella massiccia, inevitabile al termine della sua esistenza poich\u00e9 viene a mancare la fonte di energia (ovvero le reazioni di fusione nucleare) che contrasta la gravit\u00e0, \u00e8 uno dei processi con cui pi\u00f9 frequentemente si creano tali oggetti. La temperatura diminuisce rapidamente, e ci\u00f2 provoca la progressiva diminuzione del volume dell'oggetto, che si contrae ovvero collassa su se stesso, fino al raggiungimento della temperatura minima consentita dall'irraggiamento da altri corpi; ci\u00f2 che rimane \u00e8 un oggetto miliardi di volte pi\u00f9 piccolo, composto della materia residua della vita stellare. Se si attendesse un tempo sufficiente perch\u00e9 una nana bianca sia sufficientemente fredda e se si possedesse una navicella in grado di resistere alle enormi forze gravitazionali e mareali, sarebbe possibile atterrare sulla sua superficie, che si presenta solida. Tuttavia il tempo previsto perch\u00e9 la superficie di una nana bianca si raffreddi \u00e8 enorme, persino superiore all'attuale et\u00e0 dell'Universo. Se la massa della stella \u00e8 inferiore ad un dato limite, anzich\u00e9 formarsi un buco nero si viene a creare una stella degenere (nana bianca o stella di neutroni). La massa massima che pu\u00f2 esser raggiunta da una nana bianca \u00e8 1,44 M\u2609 (massa di Chandrasekhar), mentre la massa limite raggiungibile da una stella neutronica non \u00e8 ancora esattamente conosciuta, ma dovrebbe aggirarsi intorno alle 3 M\u2609; si ritiene per\u00f2 che vi sia un limite analogo a quello di Chandrasekhar, che prende il nome di limite di Oppenheimer-Volkoff e corrisponderebbe a 3,8 M\u2609. La massa del buco nero meno massiccio sino ad ora osservato \u00e8 prossima a tale limite.\nI buchi neri stellari costituiscono l'esempio \"pi\u00f9 leggero\" di questa classe di oggetti; infatti sono stati scoperti diversi altri tipi di buchi neri ben pi\u00f9 pesanti: si tratta dei buchi neri di massa intermedia, che si trovano al centro degli ammassi globulari, ed i buchi neri supermassicci, che si troverebbero nel nucleo di tutte le galassie, come la nostra Via Lattea, comprese le galassie attive.\nOgni buco nero ha solamente tre caratteristiche fondamentali: massa, carica elettrica e momento angolare (\"spin\"). Si ritiene che quest'ultima caratteristica sia propria di tutti i buchi neri che si formano in natura, sebbene non siano ancora state condotte delle osservazioni specifiche su di essa. Lo spin di un buco nero stellare \u00e8 dovuto alla conservazione del momento angolare della stella da cui il compatto corpo celeste ha avuto origine.\nBuchi neri nelle binarie X.\nAlcuni tra i buchi neri recentemente scoperti si trovano all'interno di sistemi binari stretti, in cui sono legati gravitazionalmente ad un'altra stella, alla quale sono tanto vicini da sottrarre materia. Tale materia va a formare attorno al corpo celeste un disco di accrescimento, i cui costituenti, mentre precipitano sul corpo celeste acquisendo energia, vengono scaldati a temperature di milioni di K; si produce in questo modo una grande quantit\u00e0 di radiazione X, la quale fa apparire il sistema come una binaria X. Il buco nero risulter\u00e0 dunque osservabili nei raggi X, mentre il compagno stellare sar\u00e0 visibile anche nel visibile. Tuttavia, poich\u00e9 il rilascio energetico da parte di buchi neri e stelle di neutroni \u00e8 dello stesso ordine di magnitudine, i buchi neri e le stelle di neutroni nei sistemi binari sono difficili da distinguere. Le stelle neutroniche hanno per\u00f2 delle propriet\u00e0 differenti, che permettono agli esperti di distinguerle dai buchi neri: mostrano infatti una rotazione differenziale, possiedono intensi campi magnetici e manifestano talvolta dei fenomeni esplosivi localizzati (detti \"lampi termonucleari\").\nInoltre buchi neri e stelle neutroniche differiscono per le masse, le quali sono calcolate nelle binarie X grazie all'osservazione combinata di immagini nel visibile e nei raggi X. Tutte le stelle di neutroni individuate hanno una massa non superiore a 3-5 M\u2609, mentre nessuno degli oggetti scoperti che abbia una massa superiore a 5 M\u2609 mostrava delle propriet\u00e0 assimilabili a quelle delle stelle di neutroni. Tutti questi dati rendono pi\u00f9 probabile l'idea che gli oggetti con masse superiori a 5 masse solari siano effettivamente buchi neri.\n\u00c8 da notare che la prova dell'esistenza dei buchi neri non \u00e8 basata esclusivamente su dati empirici osservativi, ma anche su ipotesi teoriche: infatti non \u00e8 possibile pensare all'esistenza di altri oggetti con le medesime caratteristiche nei sistemi binari stretti eccetto i buchi neri. Una prova certa della loro esistenza sarebbe se qualcuno osservasse realmente l'orbita di un qualche oggetto (o bolla gassosa) mentre precipita all'interno del buco nero.\nPossibili buchi neri di massa stellare nella nostra Galassia.\nLa nostra galassia, la Via Lattea, contiene diversi possibili candidati al ruolo di buchi neri di massa stellare, posti molto pi\u00f9 vicini a noi rispetto al buco nero supermassiccio posto nel centro galattico, ritenuto essere il responsabile della radiosorgente Sagittarius A. Ciascun candidato fa parte di una binaria X, nella quale l'oggetto compatto sottrae materia al compagno. Il range delle masse di tali buchi neri va da un minimo di 3 a poco pi\u00f9 di una dozzina di masse solari."}
{"id": "1842315", "revid": "1005847", "url": "https://it.wikipedia.org/wiki?curid=1842315", "title": "Luigi Vallone", "text": "\u00c8 stato deputato all'Assemblea Costituente (1946-1948), e deputato alla Camera nella I legislatura (1948-1953). \u00c8 stato anche uno dei fondatori della Banca del Salento. Figlio di Antonio Vallone."}
{"id": "1842318", "revid": "295403", "url": "https://it.wikipedia.org/wiki?curid=1842318", "title": "West Michigan Edge", "text": "Il West Michigan Edge \u00e8 una societ\u00e0 calcistica statunitense fondata nel 1995. La squadra milita nella Premier Development League (PDL).\nIl club ha utilizzato il nome di Grand Rapids Explosion dal 1995 al 1998, prima di cambiarlo in West Michigan Explosion per la stagione 1999. Nel 2000 \u00e8 stata adottata l'attuale denominazione.\nLo stadio di casa degli Edge \u00e8 l'EK Stadium di Kentwood (Michigan)."}
{"id": "1842328", "revid": "1924342", "url": "https://it.wikipedia.org/wiki?curid=1842328", "title": "Surfacing", "text": "Surfacing \u00e8 il quarto album in studio di Sarah McLachlan, pubblicato nel 1997.\n\u00c8, fino ad ora, l'album di maggiore successo della cantautrice canadese, grazie al traino operato da singoli come \"Angel\" (incluso nella colonna sonora del film \"La citt\u00e0 degli angeli\"), \"Adia\" e \"Building a Mystery\".\nSebbene rimase alla posizione numero 1 della \"Billboard Canadian Albums\" per solo una settimana, \"Surfacing\" si \u00e8 dimostrato un best seller della musica pop degli anni Novanta in Canada, vedendo certificato disco di diamante nel Paese per aver superato la soglia del milione di copie vendute.\nNascita del disco.\nDopo la pubblicazione del suo terzo album \"Fumbling Towards Ecstasy\", avvenuta nel 1993, la McLachlan rimase in tour per due anni e mezzo. Avrebbe dovuto iniziare a lavorare a un nuovo album nell'aprile 1996 ma fu colta da un periodo di crisi. Dichiar\u00f2 in seguito: \"Finito il tour pensavo che la canzone \"Fumbling\" fosse la mia massima realizzazione in musica, e che non avrei mai pi\u00f9 inciso un disco. Non riuscivo a immaginare di scrivere una singola nuova canzone. Per molto tempo soffrii di un forte blocco psicologico\". Cerc\u00f2 di lavorare in studio di registrazione nel Qu\u00e9bec ma con scarsi risultati. Su suggerimento del suo manager ritorn\u00f2 a casa a Vancouver e si prese sei mesi di vacanza. Dopo la pausa e delle sedute dallo psicanalista la cantante riprese controllo della propria creativit\u00e0 e cominci\u00f2 a scrivere materiale per un nuovo album.\nUna delle prime canzoni a essere scritte fu \"Angel\". La McLachlan disse che scriverla fu \"un'occasione di pura gioia\". Ispirata da articoli letti su \"Rolling Stone\", la canzone si riferisce ai musicisti che ricorrono alle droghe e finiscono poi in overdose. La cantante si identificava nei sentimenti che possono spingere all'uso di eroina: \"Anch'io sono stata cos\u00ec con le spalle al muro e fottutamente persa da non sapere pi\u00f9 chi ero, ti senti sperduta, ed \u00e8 allora che cerchi una via di fuga. Non sono mai ricorsa all'eroina, ma a tante altre cose nel tentativo di scappare\". \"Angel\" parla del \"tentativo di non assumersi responsabilit\u00e0 delle cazzate degli altri e il tentativo di amare se stessi allo stesso tempo\". Concluso l'album, la McLachlan dichiar\u00f2: \"Ero felicissima sapendo di poterlo pubblicare. Una volta finito non ci pensai due volte.\""}
{"id": "1842331", "revid": "1543377", "url": "https://it.wikipedia.org/wiki?curid=1842331", "title": "Qualificazioni alla Coppa delle nazioni oceaniane 2004", "text": "Sono elencate di seguito le date e i risultati per le qualificazioni alla Coppa delle nazioni oceaniane 2004 validi anche per il Campionato mondiale di calcio 2006.\nFormula.\n12 membri OFC: 6 posti disponibili per la fase finale. L' e la sono qualificate automaticamente alla fase finale. Rimangono 10 squadre per 2 posti disponibili per la fase finale: sono divise in 2 gruppi da cinque squadre, giocano partite di sola andata, le prime due classificate si qualificano alla fase finale. Le qualificazioni per la Coppa delle nazioni oceaniane 2004 sono valse anche come qualificazioni per il Campionato mondiale di calcio 2006.\nGruppo A.\n e qualificate alla fase finale.\nGruppo B.\n e qualificate alla fase finale.\nStatistiche.\nClassifica marcatori.\n6 reti\n5 reti\n4 reti\n3 reti\n2 reti\n1 rete"}
{"id": "1842335", "revid": "767487", "url": "https://it.wikipedia.org/wiki?curid=1842335", "title": "Monte Kaputdjugh", "text": "Il monte Kaputdjugh (in armeno \u053f\u0561\u057a\u0578\u0582\u057f\u057b\u0578\u0582\u0572, IPA /, in azero ) \u00e8 la montagna pi\u00f9 alta della Repubblica Autonoma di Nakhchivan (Azerbaigian) e la seconda dell'Armenia."}
{"id": "1842338", "revid": "125806010", "url": "https://it.wikipedia.org/wiki?curid=1842338", "title": "Fabrizio Tescari", "text": "\u00c8 stato sposato con l'ex slalomista Morena Gallizio.\nBiografia.\nSlalomista puro, Fabrizio Tescari debutt\u00f2 in campo internazionale in occasione dei Mondiali juniores di S\u00e4len 1987, cogliendo tra l'altro il 4\u00ba posto nella specialit\u00e0 prediletta. In Coppa del Mondo ottenne il primo risultato di rilievo il 10 dicembre 1991 a Sestriere, giungendo 15\u00ba, e il 29 novembre 1992 conquist\u00f2 l'unica vittoria, nonch\u00e9 unico podio, della sua carriera nel massimo circuito internazionale, nella stessa localit\u00e0 italiana. In seguito non riusc\u00ec pi\u00f9 a salire sul podio, pur ottenendo diversi piazzamenti. Ai XVII Giochi olimpici invernali di , sua prima partecipazione olimpica, non concluse la prova.\nAi Mondiali della Sierra Nevada del 1996 fu 11\u00ba, mentre non termin\u00f2 la gara n\u00e9 nelle successive rassegne iridate cui prese parte (Sestriere 1997 e Vail/Beaver Creek 1999), n\u00e9 ai XVIII Giochi olimpici invernali di . Il 10 dicembre 1999 conquist\u00f2 a Nova Levante l'ultima vittoria, nonch\u00e9 ultimo podio, in Coppa Europa; prese parte per l'ultima volta ad una gara di Coppa del Mondo il 23 gennaio 2001 a Schladming, senza qualificarsi per la seconda manche, e si ritir\u00f2 al termine di quella stessa stagione 2000-2001: la sua ultima gara fu lo slalom speciale dei Campionati italiani 2001, disputato il 23 marzo a Ponte di Legno e chiuso da Tescari al 5\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1842345", "revid": "640389", "url": "https://it.wikipedia.org/wiki?curid=1842345", "title": "Olimpiadi degli scacchi del 2006", "text": "Le Olimpiadi degli scacchi del 2006 si tennero dal 20 maggio al 6 giugno all'Oval Lingotto di Torino. Fu la 37\u00aa edizione ufficiale organizzata dalla FIDE e comprese una sezione \"open\" ed una femminile.\nLe competizioni.\nIl torneo \"open\".\nLa sezione \"open\" del torneo vide la partecipazione di 148 squadre in rappresentanza di 143 paesi. L'Italia, in quanto paese organizzatore, present\u00f2 tre squadre, mentre l'Associazione Internazionale Scacchi alla cieca, l'Associazione Internazionale Scacchi per Disabili Fisici e il Comitato Internazionale Scacchi Silenziosi parteciparono ognuno con una rappresentativa. Somalia e Sierra Leone, pur essendosi iscritte, non parteciparono alla manifestazione.\nGuidata dalla prima scacchiera, il Grande Maestro Internazionale Lewon Aronyan (il secondo giocatore in ordine di Elo presente alle Olimpiadi), e dall'altro Grande Maestro Gabriel Sargsyan (che ottenne 10 punti su 11 disponibili), l'Armenia vinse la medaglia d'oro, migliorando cos\u00ec il terzo posto ottenuto nell'edizione precedente, con due punti di vantaggio sulla squadra cinese la cui quarta scacchiera, Wang Tue concluse il torneo imbattuto, vincendo otto partite e pareggiandone quattro. L'Armenia termin\u00f2 il torneo senza sconfitte, con dieci vittorie e tre patte, compreso il girone finale contro l'Ungheria in cui vennero fatte registrare quattro patte ininfluenti.\nAronyan fu l'unico giocatore armeno a perdere una partita, al quinto turno contro il Grande Maestro russo Vladimir Kramnik. Kramnik, tornato agli incontri internazionali dopo una pausa di sei mesi, totalizz\u00f2 6,5 punti sui nove a disposizione realizzando il miglior risultato percentuale. Ci\u00f2 nonostante, la squadra russa non si comport\u00f2 secondo le aspettative, pur schierando sei dei migliori 17 giocatori del torneo, rest\u00f2 fino al settimo turno seconda dietro l'Armenia di un punto, ma poi perse con Francia (2,5-1,5), Stati Uniti (2,5-1,5), ed infine con Israele (3-1), finendo cos\u00ec al sesto posto. Questo risultato fu il primo fuori dal podio per la squadra della Russia o dell'Unione Sovietica dall'edizione del 1950.\nIsraele, sebbene avesse battuto gli Stati Uniti 2,5-1,5 nel penultimo turno, arriv\u00f2 a pari punti con la squadra americana che conquist\u00f2 per\u00f2 la medaglia di bronzo in base al sistema Bucholz. L'Ungheria, iscritta come 16\u00aa, si classific\u00f2 al termine quinta, grazie alle prestazioni di Ferenc Berkes e Csaba Balogh. L'India, iscritta come seconda, termin\u00f2 al 30\u00ba posto col Grande Maestro Viswanathan Anand autore solo di un risultato percentuale di 50%.\nRisultati a squadre.\nNel contesto del torneo a squadre viene stilata una classifica assoluta e 5 classifiche di gruppo in base al \"seed\" delle squadre partecipanti.\nRisultati del gruppo A.\nSquadre con \"seed\" da 1 a 29.\nRisultati del gruppo B.\nSquadre con \"seed\" da 30 a 59.\nRisultati del gruppo C.\nSquadre con \"seed\" da 60 a 89.\nRisultati del gruppo D.\nSquadre con \"seed\" da 90 a 119.\nRisultati del gruppo E.\nSquadre con \"seed\" da 120 a 148.\nRisultati individuali.\nLe medaglie individuali sono assegnate ai tre migliori giocatori che abbiano disputato almeno otto partite secondo il metodo di valutazione FIDE. Sono assegnate anche medaglie per i tre migliori giocatori in base alle percentuale di punti ottenuti sul massimo possibile tra coloro i quali hanno giocato primariamente sulle scacchiere da uno a quattro (avendo sempre giocato almeno otto partite) ed alle riserve che abbiano giocato almeno sette partite su qualsiasi scacchiera. Tipicamente le squadre designano i migliori giocatori sui numeri di scacchiera minori, ma durante il torneo possono avvenire delle rotazioni. In caso di pareggio di punti, vengono avvantaggiati i giocatori che hanno giocato pi\u00f9 partite, in caso di ulteriore parit\u00e0 viene classificato meglio chi ha ottenuto durante il torneo un risultato superiore.\nIl torneo femminile.\nLa sezione femminile del torneo vide la partecipazione di 106 squadre in rappresentanza di 102 paesi. L'Italia, in quanto paese organizzatore, present\u00f2 due squadre, mentre l'Associazione Internazionale Scacchi alla cieca, l'Associazione Internazionale Scacchi per Disabili Fisici e il Comitato Internazionale Scacchi Silenziosi parteciparono ognuno con una rappresentativa. Somalia e Sierra Leone, pur essendosi iscritte, non parteciparono alla manifestazione. Afghanistan, Uganda e Ruanda si ritirarono dopo il primo turno.\nL'Ucraina, finita al 18\u00ba posto nell'edizione precedente, ma iscritta in seconda posizione, rimase al secondo posto alle spalle della Russia per mezzo punto fino al settimo turno, nonostante la vittoria nello scontro diretto per 2-1. All'ottavo turno pass\u00f2 per\u00f2 in testa battendo l'Ungheria mentre la Russia pareggiava con gli Stati Uniti. L'Ucraina condusse poi per tutto il resto del torneo guidata da Natalja \u017dukova, che ottenne 7,5 punti in nove partite battendo le due prime classificate al mondo nel punteggio Elo, l'indiana Humpy Koneru e la russa Alexandra Kosteniuk, e dalla terza scacchiera, il Maestro Internazionale Inna Yanovska-Gaponenko, che vinse sei partite, ne pareggi\u00f2 due e ne perse solo una. L'Ucraina si aggiudic\u00f2 quindi la medaglia d'oro ed il Trofeo Vera Menchik con la vittoria al 12\u00ba turno contro l'India per 2,5 a 0,5 finendo 1,5 punti davanti alle russe.\nLe detentrici cinesi, grazie alla forza di Zhao Xue, ottennero la medaglia di bronzo con tre punti di vantaggio sulle statunitensi con cui pareggiarono nel penultimo turno. Il metodo Bucholz stabil\u00ec le posizioni successive di Ungheria e Georgia. Tre squadre iscritte in posizioni a doppia cifra finirono nei primi dieci: i Paesi Bassi (iscritta 18\u00aa, fin\u00ec settima), la Slovenia (iscritta 17\u00aa, fin\u00ec nona) e la Repubblica Ceca (iscritta 22\u00aa, fin\u00ec decima), mentre la Polonia, iscritta come 12\u00aa, fin\u00ec solamente al 20\u00ba posto.\nRisultati a squadre.\nNel contesto del torneo a squadre viene stilata una classifica assoluta e 5 classifiche di gruppo in base al \"seed\" delle squadre partecipanti.\nRisultati del gruppo A.\nSquadre con \"seed\" da 1 a 20.\nRisultati del gruppo B.\nSquadre con \"seed\" da 21 a 42.\nRisultati del gruppo C.\nSquadre con \"seed\" da 43 a 64.\nRisultati del gruppo D.\nSquadre con \"seed\" da 65 a 86.\nRisultati del gruppo E.\nSquadre con \"seed\" da 87 a 108.\nRisultati individuali.\nLe medaglie individuali sono assegnate alle tre migliori giocatrici che abbiano disputato almeno otto partite secondo il metodo di valutazione FIDE. Sono assegnate anche medaglie per le tre migliori giocatrici in base alle percentuale di punti ottenuti sul massimo possibile tra coloro i quali hanno giocato primariamente sulle scacchiere da uno a tre (avendo sempre giocato almeno otto partite) ed alle riserve che abbiano giocato almeno sette partite su qualsiasi scacchiera. Tipicamente le squadre designano i migliori giocatori sui numeri di scacchiera minori, ma durante il torneo possono avvenire delle rotazioni. In caso di pareggio di punti, vengono avvantaggiati i giocatori che hanno giocato pi\u00f9 partite, in caso di ulteriore parit\u00e0 viene classificato meglio chi ha ottenuto durante il torneo un risultato superiore.\nIl titolo assoluto.\nIl Trofeo Nona Gaprindashvili viene aggiudicato alla nazione partecipante le cui squadre nel torneo \"open\" ed in quello femminile hanno ottenuto una migliore media nei piazzamenti delle rispettive classifiche finali. In caso di parit\u00e0 vengono preferite le squadre che hanno ottenuto un migliore piazzamento nei singoli tornei ed eventualmente un maggior numero di punti. Il trofeo fu vinto nel 2006 dalla squadra cinese.\nLe squadre partecipanti.\nLe squadre rappresentarono 133 stati, 3 organizzazioni internazionali, tre nazioni costituenti, due entit\u00e0 autonome, due dipendenze della corona, due regioni ad amministrazione speciale, due aree insulari ed uno stato associato, per un totale di 1.307 giocatori.\nLe squadre iscritte al torneo \"open\" ed a quello femminile furono:\nLe squadre iscritte al solo torneo open furono\nIl congresso FIDE.\nIn concomitanza con le competizioni si \u00e8 svolto il 77\u00ba congresso dei delegati della FIDE. Il presidente Kirsan Iljum\u017einov ha dovuto fronteggiare varie critiche ed accuse di corruzione portate in primo luogo dalle federazioni scacchistiche occidentali come quella statunitense, quella inglese, francese e del Canada. Tuttavia, grazie al supporto della maggior parte dei delegati delle federazioni asiatiche ed africane (segnatamente quelle russa e di Singapore), ha sconfitto la candidatura alternativa dell'olandese Bessel Kok ed ha conservato la presidenza fino al 2010, ottenendo 96 voti contro i 54 del suo oppositore.\nL'assemblea generale ha inoltre assegnato la sede delle Olimpiadi degli scacchi del 2010 a Chanty-Mansijsk, in Russia,\nlocalit\u00e0 che fu gi\u00e0 sede della Coppa del Mondo di scacchi del 2005.\nEventi collaterali.\nAccanto alle competizioni si sono svolti due eventi collegati (anche se non sponsorizzati direttamente dalla FIDE): il 14\u00ba \"Campionato mondiale di scacchi per computer a controllo di tempo classico\" ed il 14\u00ba \"Campionato mondiale di scacchi per computer a gioco rapido\". \"Junior\" \u00e8 risultato vincitore del suo quinto campionato (il terzo in cinque anni) nel gioco classico, mentre il nuovo \"Ikarus\" ha sconfitto il quattro volte campione \"Shredder\" nel gioco rapido."}
{"id": "1842349", "revid": "123192290", "url": "https://it.wikipedia.org/wiki?curid=1842349", "title": "Gran Premio di Gran Bretagna 2008", "text": "Il Gran Premio di Gran Bretagna 2008 si \u00e8 svolto il 6 luglio sul Circuito di Silverstone a Silverstone e ha visto la vittoria di Lewis Hamilton.\nVigilia.\nDopo la rottura dello scarico nel GP passato, Kimi R\u00e4ikk\u00f6nen e il suo staff hanno deciso di cambiare motore, il tutto senza incorrere nella penalit\u00e0 di 10 posizioni a causa del \"bonus\". Infatti da quest'anno \u00e8 presente una norma al regolamento che consente un cambio di motore senza subire penalit\u00e0.\nQuesto sar\u00e0 anche l'ultimo GP di Gran Bretagna per lo scozzese David Coulthard.\nInoltre Bernie Ecclestone ha anche annunciato che dal 2010 il GP non si correr\u00e0 pi\u00f9 a Silverstone bens\u00ec a Donington.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\nResoconto.\nNon piove a inizio gara sul circuito di Silverstone, ma la pista \u00e8 bagnata. Alla partenza Hamilton passa Webber e insidia il compagno di squadra Kovalainen, senza per\u00f2 riuscire a sopravanzarlo; R\u00e4ikk\u00f6nen \u00e8 terzo mentre Webber si gira all\u2019ingresso dell\u2019Hangar Straight, dovendo lasciar sfilare il resto del gruppo. Alla chicane Abbey stessa sorte anche per Massa, mentre prima della fine del giro il pessimo avvio Red Bull \u00e8 completato dal contatto tra Coulthard e Vettel con entrambi nella ghiaia, ritirati. In pochi giri Alonso sale al quarto posto passando Piquet e Heidfeld. La battaglia tra le due McLaren culmina al 5\u00ba giro con il sorpasso di Hamilton alla Stowe; l\u2019inglese allunga e cinque giri dopo ha 5\u201d2 su Raikkonen che ha approfittato del 360 gradi di Kovalainen, sempre alla Abbey, per salire al secondo posto. In fondo al gruppo Massa si gira una seconda volta mentre Webber risale con ottimi sorpassi e al decimo giro \u00e8 gi\u00e0 dodicesimo, avendo anche ottenuto il giro pi\u00f9 veloce.\nAnche il finlandese della Ferrari comincia a inanellare giri veloci e, complice l'usura delle gomme di Hamilton, al 20\u00ba giro ha ridotto il distacco sotto il secondo, mentre, alle loro spalle, Kovalainen, Alonso e Webber hanno aperto la tornata dei pit-stop. Al 21\u00ba giro il duo di testa rientra in contemporanea per il primo pit-stop e la gara si decide: Hamilton cambia gomme montando intermedie nuove e R\u00e4ikk\u00f6nen, poich\u00e9 la pista si sta asciugando e non sta piovendo, mantiene le intermedie usurate.\nSubito dopo la pioggia si intensifica e R\u00e4ikk\u00f6nen comincia a perdere 5 secondi al giro; in pochi giri Hamilton accumula un vantaggio di una trentina di secondi. Al 27\u00ba giro, Kovalainen raggiunge Raikkonen, ma esita qualche curva a portare un attacco deciso; sui due piomba Heidfeld che li passa entrambi all\u2019ultima curva. Kovalainen sale comunque al terzo posto mentre dietro a Raikkonen si fa luce l\u2019ottimo Piquet. Alonso ha invece pagato a sua volta il mancato cambio gomme al momento dello stop. Kimi si ferma e imbarca la benzina necessaria ad arrivare a fine gara, scendendo all\u2019undicesimo posto. A met\u00e0 gara Hamilton ha 23\u201d sullo scatenato Heidfeld, poi Kovalainen, Kubica, che ha passato Piquet, Barrichello, Glock, Trulli, Alonso e Button. \nAl trentaquattresimo giro, Kubica infila Kovalainen alla Stowe, il finlandese rientra alla fine del giro per il secondo stop. La pioggia diventa torrenziale e stare in pista diventa un\u2019impresa: Piquet finisce nella ghiaia alla Abbey e si ritira. Passa qualche giro e stessa sorte tocca a Kubica nello stesso punto. Le due Honda giocano la carta delle full wet e in pochi giri Barrichello risale al terzo posto. I due piloti Ferrari si girano a ripetizione, mentre Hamilton, pur non esente da qualche fuoripista, estende il suo vantaggio su Heidfeld a 40\u201d. A diciotto giri alla fine, Barrichello sale al secondo posto.\nAl quarantaseiesimo giro, Barrichello rientra per tornare alle intermedie e scende al terzo posto. Anche Trulli, quarto, deve ancora rifornire e lo fa al giro 48. Kovalainen diventa quarto, ma si gira di nuovo, perdendo due posizioni a favore di Alonso e Raikkonen. A sette giri alla fine Kimi passa la Renault ancora a Stowe, dopo che i due hanno subito il doppiaggio di Hamilton. Al terzultimo giro anche Kovalainen passa Alonso. \nL\u2019inglese vince per la prima volta la gara di casa, confermandosi, dopo Montecarlo, maestro delle gare bagnate. Heidfeld chiude secondo a oltre un minuto, mentre Barrichello completa il podio, sfruttando la magia dello stratega Ross Brown.\nLa disastrosa giornata Ferrari non viene salvata dal quarto posto di Raikkonen. Incommentabile la gara di Massa, andato cinque volte in testacoda (due nei primi tre giri) e poi ultimo al traguardo. In testa alla classifica ci sono ora Hamilton, R\u00e4ikk\u00f6nen e Massa a 48 punti seguiti da Kubica, a 46.\nIncolore la prova di Kovalainen, partito in pole position con un assetto sbagliato che gli \u00e8 valso il quinto posto finale, davanti a Fernando Alonso (che ha adottato la stessa tattica delle Ferrari). Settimo Jarno Trulli, ottavo Kazuki Nakajima. Negativa la gara di Mark Webber, partito dalla prima fila e, complice alcuni testacoda, giunto decimo alle spalle di Nico Rosberg. David Coulthard, che si ritirer\u00e0 alla fine della stagione, ha chiuso il suo ultimo Gran Premio di Gran Bretagna scontrandosi con Sebastian Vettel al primo giro. Silverstone invece si gode il ritorno alla vittoria di un britannico dopo 8 anni (nel 2000 ci riusc\u00ec David Coulthard).\nRisultati.\nI risultati del GP sono stati i seguenti:"}
{"id": "1842351", "revid": "287204", "url": "https://it.wikipedia.org/wiki?curid=1842351", "title": "Nuoto ai Giochi della XXV Olimpiade - 200 metri farfalla femminili", "text": "Hanno partecipato alle batterie di qualificazione 32 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n29 luglio 1992"}
{"id": "1842356", "revid": "767487", "url": "https://it.wikipedia.org/wiki?curid=1842356", "title": "Tuffi ai Giochi della XXVIII Olimpiade - Piattaforma 10 metri femminile", "text": "Hanno partecipato 34 atlete; le primi 18 dopo il primo turno sono passate alle semifinali, mentre hanno disputato la finale le prime 12 tuffatrici con il miglior punteggio (dato dalla somma del primo turno e delle semifinali)."}
{"id": "1842357", "revid": "1543377", "url": "https://it.wikipedia.org/wiki?curid=1842357", "title": "Ciclismo ai Giochi della XXVIII Olimpiade - Corsa a punti maschile", "text": "La Corsa a punti maschile dei Giochi della XXVIII Olimpiade fu corsa il 23 agosto all'Athens Olympic Sports Complex. La medaglia d'oro fu vinta dal russo Michail Ignat'ev.\nVide la partecipazione di 23 atleti. La prova consisteva nell'effettuare 160 giri di pista (40\u00a0km), effettuando 16 sprint (uno ogni 10 giri). A ogni sprint venivano assegnati cinque punti al primo, tre al secondo, due al terzo e uno al quarto classificato. Ulteriori punti potevano essere guadagnati doppiando il gruppo; in questo caso il ciclista guadagnava 20 punti. Al contrario, se il ciclista veniva doppiato dal gruppo, ne perdeva 20."}
{"id": "1842360", "revid": "287204", "url": "https://it.wikipedia.org/wiki?curid=1842360", "title": "Nazionale Under-21 di calcio della Turchia", "text": "La nazionale di calcio della Turchia Under-21 \u00e8 la rappresentativa calcistica Under-21 della Turchia ed \u00e8 sotto il coordinamento della Federazione calcistica della Turchia. Partecipa al Campionato europeo di categoria, che si tiene ogni due anni."}
{"id": "1842361", "revid": "486946", "url": "https://it.wikipedia.org/wiki?curid=1842361", "title": "Pratiche liturgiche", "text": ""}
{"id": "1842362", "revid": "149485", "url": "https://it.wikipedia.org/wiki?curid=1842362", "title": "Canottaggio ai Giochi della XXVIII Olimpiade - 4 senza pesi leggeri", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi tre di ogni batteria sono passati direttamente alle semifinali, mentre gli altri hanno effettuato i ripescaggi.\n15 agosto 2004\nRipescaggi.\nI primi 3 equipaggi si sono qualificati per le semifinali.\n17 agosto\nSemifinali.\nI primi tre equipaggi delle semifinali si sono qualificati per la finale A, gli altri hanno invece disputato la finale B.\n19 agosto 2004\nFinali.\n22 agosto 2004\n21 agosto 2004"}
{"id": "1842363", "revid": "28592", "url": "https://it.wikipedia.org/wiki?curid=1842363", "title": "Concilio di vescovi", "text": ""}
{"id": "1842364", "revid": "125887053", "url": "https://it.wikipedia.org/wiki?curid=1842364", "title": "Ditta Agati-Tronci", "text": "La Ditta Agati-Tronci \u00e8 stata una storica ditta di organari toscani.\nNacque nel 1883 dalla fusione delle due ditte concorrenti Agati e Tronci, estendendo il proprio mercato dalla Toscana alle regioni limitrofe, fino a toccare anche Francia, Medio Oriente e America latina.\nOggi la ditta produce piatti musicali con il nome di UFIP.\nI Tronci.\nLa ditta Tronci di Pistoia venne fondata nel XVIII secolo dai fratelli Marc'Antonio (1704-1791) e Filippo (1717-1788), cresciuti artisticamente alla bottega del lucchese Domenico Francesco Cacioli. L'impresa familiare interess\u00f2 ben cinque generazioni; si alternarono alla sua guida Benedetto (1756-1821, figlio di Filippo), un secondo Filippo (1755-1847, nipote di Benedetto, figlio del fratello Luigi), i fratelli Luigi (1823-1911) e Cesare (1827-1847, figli di Filippo II) e, infine, un terzo Filippo (1848-1918).\nGli Agati.\nLa grande concorrente dei Tronci era l'impresa Agati, fondata dal pistoiese Pietro (1735-1806), allievo del bolognese Filippo Gatti. La ditta pass\u00f2 nelle mani del figlio Giosu\u00e8 (1770-1847) e quindi in quelle del nipote Nicomede (1796-1885, figlio di Giosu\u00e8). Quest'ultimo cedette la propria fabbrica a Filippo Tronci (III) nel 1883, costituendo la Ditta Agati-Tronci.\nTra le principali realizzazioni occorre ricordare il grande organo realizzato nel 1903 per la chiesa degli Olandesi Alemanni di Livorno, scomparso durante la seconda guerra mondiale e definito all'epoca come il migliore della Toscana. \nFurono molto attivi anche nel ponente ligure e nella vicina Val Roja, oggi francese, dove possiamo ascoltare molti loro strumenti ottocenteschi. Ricordiamo lo strumento della Basilica della Madonna Miracolosa di Taggia (Im) costruito da Giosu\u00e8 Agati, il pi\u00f9 grande organo che lui avesse costruito su di un'unica tastiera."}
{"id": "1842365", "revid": "196390", "url": "https://it.wikipedia.org/wiki?curid=1842365", "title": "Diocesi di \u00d0akovo o di Bosnia e Sirmio", "text": ""}
{"id": "1842370", "revid": "438678", "url": "https://it.wikipedia.org/wiki?curid=1842370", "title": "Il jolly \u00e8 impazzito", "text": "Il jolly \u00e8 impazzito (\"The Joker Is Wild\") \u00e8 un film del 1957 diretto da Charles Vidor, incentrato sulla figura di Joe E. Lewis, il cantante e comico popolare nei locali notturni dal 1920 ai primi anni 1950.\nDistribuzione.\nIl film fu distribuito con il titolo \"The Joker Is Wild\" negli Stati Uniti nell'ottobre del 1957 (premi\u00e8re a New York il 26 settembre 1957) dalla Paramount Pictures."}
{"id": "1842376", "revid": "287204", "url": "https://it.wikipedia.org/wiki?curid=1842376", "title": "Pedogenesi (entomologia)", "text": "La pedogenesi \u00e8 una riproduzione per partenogenesi che si svolge in organismi di sesso femminile che sono ancora allo stadio giovanile e non completano il loro sviluppo ontogenetico.\nQuesto comportamento si riscontra in alcuni insetti e, precisamente, in Ditteri Cecidomiidi e Coleotteri Micromaltidi.\nMeccanismi.\nLe femmine pedogenetiche sono larve al cui interno si sviluppano individui partenogenetici che si comportano come parassitoidi endofagi. Il mancato raggiungimento dell'et\u00e0 adulta e, in particolare, della maturit\u00e0 sessuale, fa s\u00ec che queste femmine non sviluppino un apparato riproduttore. Non disponendo di un apparato riproduttore che permetta la fuoriuscita delle larve figlie, la madre pedogenetica \u00e8 perci\u00f2 destinata alla morte.\nLe larve nate per pedogenesi possono avere due distinti comportamenti:\nPedogenesi e riproduzione anfigonica coesistono in una stessa generazione. La riproduzione pedogenetica sarebbe associata a condizioni ambientali favorevoli. In altri termini, essa si svolge per un numero indefinito di volte finch\u00e9 le disponibilit\u00e0 alimentari lo consentono. Quando invece le condizioni ambientali sono sfavorevoli e la disponibilit\u00e0 di nutrienti diventa un fattore limitante, tutte le larve subiscono la ninfosi e la riproduzione si attua solo per anfigonia.\nNeotenia e pedogenesi.\nIn apparenza la pedogenesi potrebbe essere accostata alla neotenia, in realt\u00e0 si tratta di fenomeni riproduttivi nettamente differenti:"}
{"id": "1842379", "revid": "287204", "url": "https://it.wikipedia.org/wiki?curid=1842379", "title": "Poodle Hat", "text": "Poodle Hat \u00e8 un album studio di \"Weird Al\" Yankovic, pubblicato il 23 maggio 2003. L'album ha raggiunto la posizione numero 17 nella Billboard 200.\nDa citare, come testi famosi dell'album, \"Couch Potato\", \"A Complicated Song\" e \"eBay\".\n\"Weird Al\" Yankovic non ha fatto nessun video per le canzoni di questo album, eccetto nella canzone \"Bob\", in cui il video era stato trasmesso nel programma da lui condotto \"Al TV\".\nVideo.\n\"Weird Al\" Yankovic aveva in mente di fare un video per \"Couch Potato\", ma Eminem glielo imped\u00ec.\nComunque Weird Al fece un breve video di \"Bob\", ispirandosi al video di \"Subtarrean Homesick Blues\" di Bob Dylan. Il video venne trasmesso sulla trasmissione \"Al TV\"."}
{"id": "1842383", "revid": "767487", "url": "https://it.wikipedia.org/wiki?curid=1842383", "title": "Michal Hor\u0148\u00e1k", "text": "Carriera.\nClub.\nDopo aver iniziato nello Zbrojovka Vset\u00edn, a sedici anni pass\u00f2 nelle giovanili del TJ Gottwaldov. Nel 1988 fu acquistato dallo Sparta Praga che lo gir\u00f2 l'anno successivo all'RH Cheb. Ritornato allo Sparta nel 1991, gioc\u00f2, fino al 2001, 234 partite e and\u00f2 a segno in 13 occasioni.\nSempre nel 2001 il calciatore si trasfer\u00ec in Austria al LASK Linz, allora militante in seconda divisione. Nell'estate del 2003 and\u00f2 all'Opava in Repubblica Ceca. Nel 2004 ritorn\u00f2 in Austria, stavolta all'SV Horn, compagine di 1. Nieder\u00f6sterreichische Landesliga (IV). Fin\u00ec di giocare nel 2005 in seguito ad una lesione al tendine d'achille.\nNazionale.\nCon la collezion\u00f2 complessivamente 38 presenze impreziosite da una rete. Partecip\u00f2 al .\nCarriera.\nHa allenato , , e, ad interim, lo ."}
{"id": "1842384", "revid": "35707", "url": "https://it.wikipedia.org/wiki?curid=1842384", "title": "Gloria Arroyo", "text": ""}
{"id": "1842387", "revid": "35707", "url": "https://it.wikipedia.org/wiki?curid=1842387", "title": "Gloria Macapagal Arroyo", "text": ""}
{"id": "1842390", "revid": "647919", "url": "https://it.wikipedia.org/wiki?curid=1842390", "title": ".torrent", "text": ""}
{"id": "1842391", "revid": "1924342", "url": "https://it.wikipedia.org/wiki?curid=1842391", "title": "EBay (singolo)", "text": "eBay \u00e8 una canzone di \"Weird Al\" Yankovic, pubblicata nel 2007 come singolo estratto dall'album \"Poodle Hat\". \u00c8 la parodia di \"I Want It That Way\" dei Backstreet Boys.\nSignificato.\nL'autore descrive, in modo ironico, l'enorme possibilit\u00e0 di oggetti comprabili su eBay. La canzone, per la sua musicalit\u00e0, si trova in molti video, soprattutto su YouTube, in quanto si accosta a molte immagini, dando effetti comici.\nIl brano dura 3 minuti e 36 secondi.\nVideo.\nUfficialmente non \u00e8 mai stato fatto nessun video del singolo, ma la canzone \"eBay\" fu effettivamente eseguita in diretta al \"eBay Live!\" 2003. Una parte di questa esibizione pu\u00f2 essere vista all'inizio del documentario della CNBC \"The eBay Effect: Inside a Worldwide Obsession\"."}
{"id": "1842395", "revid": "481666", "url": "https://it.wikipedia.org/wiki?curid=1842395", "title": "Lloyd Hughes", "text": "Vita e carriera.\nNato a Bisbee, Arizona, Lloyd Hughes frequent\u00f2 il Los Angeles Polytechnic School in California. Intrapresa la carriera di attore, il suo gradevole aspetto fisico e la sua bravura di interprete gli consentirono di ottenere molti riconoscimenti. Il suo primo ruolo come protagonista fu al fianco di Mary Pickford in \"Tess of the Storm Country\" (1922). Tra gli altri film in cui apparve, da ricordare \"L'amore non muore mai\" (1921), al fianco di Madge Bellamy e \"Il mondo perduto\" (1925) con Wallace Beery e Bessie Love. \nHughes pass\u00f2 senza difficolt\u00e0 al cinema sonoro e lavor\u00f2 come attore fino alla fine degli anni trenta, recitando in numerose pellicole come \"Moby Dick, il mostro bianco\" (1930), accanto a John Barrymore.\nHughes spos\u00f2 l'attrice Gloria Hope, conosciuta sul set di \"Tess of the Storm Country\" (1922). La coppia ebbe due figli, Donald e Isabel. L'attore mor\u00ec nel 1958 e venne sepolto nel Forest Lawn Memorial Park di Los Angeles, California."}
{"id": "1842396", "revid": "287204", "url": "https://it.wikipedia.org/wiki?curid=1842396", "title": "Nazionale Under-21 di calcio dell'Unione Sovietica", "text": "La nazionale di calcio dell'Unione Sovietica Under-21 era la rappresentativa calcistica Under-21 dell'Unione Sovietica ed era sotto il coordinamento della Federazione calcistica dell'Unione Sovietica. Partecipava al campionato europeo di categoria."}
{"id": "1842400", "revid": "122135931", "url": "https://it.wikipedia.org/wiki?curid=1842400", "title": "Aldo Bufi Landi", "text": "Biografia.\nFiglio del giornalista Amedeo Bufi, rimasto orfano di padre a 7 anni, part\u00ec da Napoli con la madre prima del secondo conflitto per rientrare dopo l'8 settembre 1943 nel capoluogo campano.\nEntr\u00f2 ventenne nella Compagnia del Teatro Umoristico \"I De Filippo\" dove recit\u00f2 in \"Cupido scherza e spazza\", esordendo al Teatro Kursaal. A seguito della separazione tra Peppino e Eduardo, rimase con quest'ultimo e, dal 1945 al 1950, lavor\u00f2 in \"Napoli milionaria!\", \"Filumena Marturano\", \"Questi fantasmi!\" e \"Le voci di dentro\".\nAccett\u00f2 una proposta di lavoro di Peppino e rimase con lui dal 1951 al 1953, periodo in cui consolid\u00f2 la sua fama e vide apprezzata la propria bravura, affiancando tutti i pi\u00f9 grandi attori della scena partenopea. Port\u00f2 sul palcoscenico, fra i tanti, testi di Raffaele Viviani ed Eduardo Scarpetta (\"Il medico dei pazzi\", 1996), ma si misur\u00f2 con altri autori fra i quali Giovanni Verga, Luigi Pirandello, Federico Garc\u00eda Lorca, Eugene O'Neill (\"Il lutto si addice ad Elettra\", 1988), William Shakespeare (\"La bisbetica domata\", 1989), Carlo Goldoni (\"La vedova scaltra\", 1991).\nDi bell'aspetto, ebbe anche un'interessante carriera cinematografica, esordendo sul set nel 1947 con il film \"Malaspina\", diretto dal regista Armando Fizzarotti. Dopo essere stato protagonista in svariati film diffusi prevalentemente nei circuiti cinematografici del sud, accett\u00f2 di lavorare anche in grandi produzioni nazionali, pur in parti minori. Lavor\u00f2 quindi con Tot\u00f2 in \"47 morto che parla\" (1950) di Carlo Ludovico Bragaglia, con Amedeo Nazzari ne \"Il brigante di Tacca del Lupo\" (1952) di Pietro Germi, con Vittorio Gassman ne \"Il mattatore\" (1959) e con Alberto Sordi in \"I magliari\" (1959), in cui interpret\u00f2 il personaggio di Rodolfo Valentino. Prese anche parte all'horror \"4 mosche di velluto grigio\" (1971) di Dario Argento.\nInterpret\u00f2 infine numerosi sceneggiati Rai fra i quali \"Luisa Sanfelice\" (1966) di Leonardo Cortese e \"Storie della camorra\" (1978), diretto da Paolo Gazzara.\nMor\u00ec il 2 febbraio 2016.\nEra sposato con l'attrice Clara Bindi."}
{"id": "1842402", "revid": "76963", "url": "https://it.wikipedia.org/wiki?curid=1842402", "title": "Geraldo Mattos", "text": "Biografia.\nTra le sue opere si ricordano il dramma \"La Tento de la Junulo\", ispirato alla vita di Ludwik Lejzer Zamenhof, e la tragedia \"Ivan la Sesa\", sulla vita dello zar Ivan VI di Russia.\nPresidente dell'Akademio de Esperanto dal 1998 al 2007, \u00e8 stato membro onorario della Kolombia Esperanto-Ligo. Redattore della rivista Monato dal 1998."}
{"id": "1842403", "revid": "52076", "url": "https://it.wikipedia.org/wiki?curid=1842403", "title": "Colonna dei Decennalia", "text": ""}
{"id": "1842404", "revid": "88740", "url": "https://it.wikipedia.org/wiki?curid=1842404", "title": "Linden", "text": "Geografia.\nComuni\nEx comuni, frazioni e quartieri\nCitt\u00e0\nLocalit\u00e0 e quartieri"}
{"id": "1842406", "revid": "179777", "url": "https://it.wikipedia.org/wiki?curid=1842406", "title": "Rivolta dalmato-pannonica del 6-9 d.C.", "text": ""}
{"id": "1842409", "revid": "287204", "url": "https://it.wikipedia.org/wiki?curid=1842409", "title": "Melenki", "text": "Melenki () \u00e8 una citt\u00e0 della Russia europea centrale (oblast' di Vladimir), situata nella parte orientale della pianura della Me\u0161\u010d\u00ebra, sul fiume Un\u017ea (nei pressi della confluenza col fiume \"Melenka\"), 150 km a sudest del capoluogo; \u00e8 il capoluogo amministrativo del distretto omonimo.\nAttestato dall'inizio del XVIII secolo, ricevette lo \"status\" di citt\u00e0 nel 1778 da Caterina II. Melenki \u00e8 un piccolo centro industriale (meccanica, materiali da costruzione, alimentare); nel territorio del distretto si estrae la torba.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1842425", "revid": "112795880", "url": "https://it.wikipedia.org/wiki?curid=1842425", "title": "Stevens Mason", "text": "Mason fu Governatore del Territorio del Michigan, il quale, nel gennaio del 1838, ricevette il consenso di entrare a far parte degli Stati Uniti d'America. Fu parte del Partito Democratico statunitense dal 1835 al 1840\nBiografia.\nInfanzia.\nMason nacque nella citt\u00e0 di Leesburg, in Virginia, in una famiglia dotata di potenze politiche. Il suo bisnonno, Thomson Mason (1730-1785) fu un giudice della Corte Suprema della Virginia e suo fratello, George Mason (1725-1792), fece parte della convenzione costituzionale. Suo nonno, Stevens Thomson Mason, fu un Senatore della Virginia. Suo zio, Armistead Thompson Mason (1787-1819) intraprese la stessa carriera del nonno. Altri due suoi zii, Benjamin Howard (1760-1814) e William Taylor Barry (1784-1835), fecero parte della casa dei rappresentanti del Kentucky e rappresentarono lo Stato del Kentucky al Congresso degli Stati Uniti. Howard fu inoltre Governatore del Territorio di Louisiana e Missouri tra il 1810 e il 1812 e del Territorio del Missouri tra il 1812 e il 1813. Barry fu Senatore del Kentucky dal 1814 al 1816 ed ebbe una lunga carriera politica in questo Stato, fino ad intraprendere una vita militare, divenendo Generale tra il 1829 e il 1835.\nNel 1812 il padre di Stevens, John Thomson Mason (1787-1850), lasci\u00f2 la Virginia in cerca di fortuna a Lexington, in Kentucky. Comunque, questa nuova vita non gli consent\u00ec grandi redditi e, verso il 1820, lasci\u00f2 la citt\u00e0.\nVita politica nel Territorio del Michigan.\nAttraverso alcune connessioni familiari, John Thomson Mason fu nominato Ministro del Territorio del Michigan nel 1830 dal Presidente statunitense Andrew Jackson. Stevens fu per\u00f2 pi\u00f9 famoso e importante del padre in campo politico e lo aiut\u00f2 a resistere ai piani che venivano sviluppati contro Jackson. Egli ricevette questa notizia da Lewis Cass, Governatore del territorio. Nel 1831 il Presidente Jackson invi\u00f2 John per una missione in Messico e chiese a Stevens di sostituire suo padre come Ministro all'et\u00e0 di soli 19 anni. Nello stesso tempo, il Governatore Crass divenne il Ministro di Jackson nella guerra. George Porter fu nominato suo sostituto, ma, essendo quasi sempre assente, Mason si propose come Governatore, e, a soli 24 anni, venne eletto, con il soprannome di \"Governatore ragazzo\".\nMason aveva il desiderio di far entrare il Michigan negli Stati Uniti d'America. Quando la prima petizione non fu accettata nel 1832, Mason commission\u00f2 un censimento territoriale, completato nel 1834, e col risultato che pi\u00f9 di 86.000 persone vivevano nella penisola inferiore, e, secondo l'Ordinanza del nordovest svolta nel 1787, per entrare a far parte dell'Unione erano necessari almeno 60.000 abitanti. Poco tempo dopo scoppi\u00f2 una disputa tra il Michigan e l'Ohio, stato a esso confinante a sud, per via della contesa di un piccolo territorio situato tra questi due Stati, la Striscia di Toledo, nella quale era presente la citt\u00e0 di Toledo, attraversata dal fiume Maumee (tutt'oggi territorio dell'Ohio). Il Presidente Jackson nomin\u00f2 Benjamin Howard da Baltimora e Richard Rush da Filadelfia per svolgere il servizio di convincere Mason a ritirarsi e a cedere il territorio all'Ohio. Ma, dato che non si voleva alleare alla politica locale dell'Ohio, Jackson revoc\u00f2 Mason dal suo incarico nel 1835 ed elesse John Horner al suo posto.\nGovernatore del Michigan.\nNonostante fosse stato sostituito da Horner, Mason era ancora una personalit\u00e0 popolare nel Michigan. Gli elettori approvarono una nuova votazione presidenziale nel 1835 ed elessero Mason come Governatore. Comunque, il Congresso degli Stati Uniti si oppose al riconoscimento del Michigan come Stato fino a quando la disputa con l'Ohio non verr\u00e0 risolta.\nNel 1836, a causa di crisi finanziarie dovute al non-riconoscimento del Michigan come Stato, Mason accett\u00f2 un compromesso organizzato dagli Stati Uniti d'America il quale consisteva nel cedere la Striscia di Toledo all'Ohio e guadagnare tre quarti della Penisola superiore. Una convenzione svolta nel settembre 1836 rifiut\u00f2 l'entrata negli Stati Uniti desiderata da Mason, ma fu soddisfatta finalmente in una nuova convenzione, svolta nel dicembre 1836. Il 26 gennaio 1837 il Michigan fu ammesso all'Unione.\nNel 1835 Mason inizi\u00f2 un ambizioso programma di fioritura interna di Stato, che comprendeva la costruzione di tre ferrovie e di due canali (uno dei quali \u00e8 il Canale Clinton-Kalamazoo). Quando egli fu rieletto nel 1837 la fioritura economica di Stato stava per\u00f2 progressivamente calando. Negli inizi del 1837 Mason dichiar\u00f2 di voler ricominciare i suoi progetti per un totale di $ 5.000.000. Questo progetto fu abbandonato sempre nel 1837 in quanto lo Stato, a causa delle crisi economico-finanziarie, aveva in sospeso un debito di pi\u00f9 di $ 2.000.000. Durante i suoi viaggi d'affari a New York per trovare investitori ed idee per il suo progetto, Mason conobbe Julia Phelps, che spos\u00f2 il 1\u00ba novembre 1838.\nOltre che rischiare la perdita di una grossa campagna elettorale e la carica di Presidente nelle elezioni del 1839, Mason decise di abbozzare nuove leggi e politiche. Il suo successore e precedente rivale politico, William Woodbridge, continu\u00f2 il progetto di Mason, rendendo anche in debito allo Stato, diminuendo cos\u00ec drasticamente la sua popolarit\u00e0.\nRitiro e morte.\nNel 1841 Mason lasci\u00f2 il Michigan dirigendosi a New York, dove il politico che utilizz\u00f2 come modello, Thaddeus Phelps, visse. Mason prov\u00f2 a fare carriera abbozzando nuove leggi, ma fatic\u00f2 molto nel trovare delle persone che la supportassero. Venne infettato da una polmonite nel 1842, la quale caus\u00f2 la sua morte il 4 gennaio 1843, alla sola et\u00e0 di 31 anni.\nMason era inizialmente sotterrato nel Cimitero Marble di New York, ma il 4 giugno 1905 le sue spoglie furono spostate a Detroit, accompagnate da quelle di sua sorella Emily Mason, morta a 92 anni, sua figlia Dorothy Mason Wright, tre suoi nipoti ed altri suoi parenti della generazione successiva. Tali servizi furono condotti dal Reverendo David Cooper, che visse nell'epoca di Mason Governatore, 70 anni prima. Altre personalit\u00e0 sepolte nello stesso cimitero di Detroit sono un suo successivo Presidente del Michigan, Fred Warner e il Sindaco di Detroit, George Codd. Le sue spoglie sono sotterrate nel Capitol Park, la situazione del primo Campidoglio di Stato del Michigan. Successivamente fu eretta in suo onore una statua di bronzo.\nTra i suoi svariati lavoro, Mason cre\u00f2 un sistema educativo nell'Universit\u00e0 del Michigan, situata nella citt\u00e0 di Ann Arbor."}
{"id": "1842430", "revid": "161273", "url": "https://it.wikipedia.org/wiki?curid=1842430", "title": "Heinrich Carl Friedrich Kreutz", "text": ""}
{"id": "1842433", "revid": "1543377", "url": "https://it.wikipedia.org/wiki?curid=1842433", "title": "Gesualdo Clementi", "text": "Biografia.\nNato da Pasquale e Silvia Criscimone, si laure\u00f2 nel 1871 in medicina e chirurgia all'Universit\u00e0 di Napoli, dove fu allievo di Carlo Gallozzi. Nell'arte chirurgica il Clementi si specializz\u00f2 all'estero presso le Universit\u00e0 di Vienna, Berlino ed Edimburgo.\nDal 1876 fu docente di clinica chirurgica e di medicina operatoria all'Universit\u00e0 degli Studi di Catania, e tre anni pi\u00f9 tardi, divenne titolare della cattedra di clinica chirurgica. Dello stesso ateneo catanese fu rettore dal 1903 al 1905.\nValente medico, nel campo della chirurgia il Clementi si impose come uno dei migliori nella sua epoca. Nel suo modo di operare, adott\u00f2 il metodo antisettico di Joseph Lister basato sull'utilizzo dell'acido fenico, e nel 1881 esegu\u00ec su una paziente un intervento di ovariectomia, che ebbe un successo inaspettato.\nFu autore di numerose pubblicazioni di carattere tecnico-scientifico, tra le quali degni di nota sono: "}
{"id": "1842446", "revid": "148782", "url": "https://it.wikipedia.org/wiki?curid=1842446", "title": "Grassa", "text": ""}
{"id": "1842448", "revid": "2043251", "url": "https://it.wikipedia.org/wiki?curid=1842448", "title": "Luciano Suriani", "text": "Biografia.\nFormazione e ministero sacerdotale.\nConclusi gli studi istituzionali di teologia e filosofia presso il Seminario di Chieti, \u00e8 stato ordinato sacerdote il 5 agosto 1981: ha proseguito la sua formazione presso la Pontificia Universit\u00e0 Lateranense, dove si \u00e8 licenziato in teologia nel 1983.\nHa prestato servizio pastorale presso le parrocchie di Fallo, Civitaluparella e Atessa.\nNel 1986 \u00e8 stato ammesso alla Pontificia Accademia Ecclesiastica e nel 1990 ha conseguito il dottorato in diritto canonico presso la Pontificia Universit\u00e0 Lateranense: entrato nel servizio diplomatico della Santa Sede, ha lavorato presso le nunziature apostoliche in Costa d'Avorio, Burkina Faso, Niger, Svizzera e Liechtenstein.\nTra il 1995 e il 2004 ha prestato servizio presso la Segreteria di Stato, dove ha lavorato a stretto contatto con il cardinale Jean-Louis Tauran, ed \u00e8 stato poi consigliere della Rappresentanza Pontificia in Italia e San Marino; nel 2002 gli \u00e8 stato concesso il titolo di prelato d'onore di Sua Santit\u00e0.\nSecondo L'Espresso avrebbe partecipato alla copertura della cosiddetta \"lobby gay\", in particolare nel caso del nunzio dell'Uruguay durante i primi anni Duemila mons. Battista Ricca, coinvolto in uno scandalo sessuale.\nSarebbe vicino al movimento ecclesiale dei focolarini.\nMinistero episcopale.\nIl 22 febbraio 2008 papa Benedetto XVI lo ha elevato alla dignit\u00e0 arcivescovile assegnandogli la sede titolare di Amiterno e lo ha nominato nunzio apostolico in Bolivia: il cardinale Tarcisio Bertone lo ha consacrato nella cattedrale di San Giustino di Chieti il 26 aprile successivo.\nSuccessivamente ha presentato le sue dimissioni chiedendo di essere trasferito per problemi di salute, dovuti essenzialmente all'elevata altitudine della capitale boliviana. Il 21 novembre 2008 \u00e8 quindi stato sostituito da Giambattista Diquattro, fino ad allora nunzio apostolico a Panama.\nIl 24 settembre 2009 Benedetto XVI lo ha nominato delegato per le Rappresentanze Pontificie, un ruolo influente in particolare per quanto riguarda le nomine e gli spostamenti dei nunzi.\nIl 7 dicembre 2015 papa Francesco lo ha nominato nunzio apostolico in Serbia. In questa veste ha partecipato alle visite in Vaticano da parte dei ministri del Kosovo, paese non riconosciuto dalla Santa Sede.\nIl 10 aprile 2018 ha incontrato il patriarca della Chiesa ortodossa serba Ireneo per gli auguri pasquali, segno dello spirito di collaborazione tra tale giurisdizione canonica autocefala e la Santa Sede anche dopo la fumata nera della commissione mista cattolico-ortodossa sulla vita del cardinale Alojzije Viktor Stepinac, martire dal regime comunista jugoslavo, la cui eventuale canonizzazione \u00e8 osteggiata dagli ortodossi.\nNel giugno 2018, commentando la visita del cardinale Pietro Parolin in Serbia e Montenegro, primo segretario di stato vaticano nei due Paesi ex jugoslavi, ha auspicato un progressivo miglioramento dei rapporti con la chiesa ortodossa locale che possa aprire la strada a una visita del Santo Padre in Serbia.\nGenealogia episcopale.\nLa genealogia episcopale \u00e8:"}
{"id": "1842449", "revid": "1544245", "url": "https://it.wikipedia.org/wiki?curid=1842449", "title": "Colonna Duilia", "text": "La Colonna Duilia (in latino \"Columna Rostrata C. Duilii\", ovvero: Colonna rostrata di Gaio Duilio) \u00e8 stata un'antica colonna rostrata, situata originariamente nel Foro Romano, di cui \u00e8 rimasta solo la base con un'antica iscrizione.\nStoria.\nLa colonna fu realizzata in occasione del trionfo del console Gaio Duilio che nel 260 a.C. aveva condotto con successo la battaglia di Milazzo contro la flotta cartaginese. Per la realizzazione della colonna furono utilizzati i rostri delle navi nemiche ed essa fu eretta probabilmente durante le celebrazioni nell'area dei Rostri del Foro Romano.\nLa base della colonna fu restaurata sotto il principato di Augusto, copiando esattamente l'iscrizione originale. La colonna \u00e8 dispersa ma la base venne rinvenuta nel XVI secolo presso l'arco di Settimio Severo, nella collocazione originaria. Essa \u00e8 conservata nei Musei Capitolini presso palazzo Nuovo."}
{"id": "1842450", "revid": "339392", "url": "https://it.wikipedia.org/wiki?curid=1842450", "title": "Museo Nuovo Capitolino", "text": ""}
{"id": "1842452", "revid": "287204", "url": "https://it.wikipedia.org/wiki?curid=1842452", "title": "Nazionale Under-21 di calcio della Repubblica Ceca", "text": "La Nazionale di calcio della Repubblica Ceca Under-21 \u00e8 la rappresentativa calcistica Under-21 della Repubblica Ceca ed \u00e8 sotto il coordinamento della Federazione calcistica della Repubblica Ceca. Partecipa al Campionato europeo di categoria, che si tiene ogni due anni.\nPartecipazioni ai tornei internazionali.\nEuropeo U-21.\nDal 1918 al 1993 la Repubblica Ceca non aveva una propria nazionale in quanto lo stato ceco era inglobato nella Cecoslovacchia. Esisteva, quindi, un'unica nazionale che rappresentava tutta la Cecoslovacchia.\nRecord individuali.\n\"Statistiche aggiornate al settembre 2016\". Con l'asterisco i giocatori ancora in attivit\u00e0."}
{"id": "1842453", "revid": "17019018", "url": "https://it.wikipedia.org/wiki?curid=1842453", "title": "Fiat 103", "text": ""}
{"id": "1842455", "revid": "272827", "url": "https://it.wikipedia.org/wiki?curid=1842455", "title": "Kan Kikuchi", "text": ""}
{"id": "1842457", "revid": "112753639", "url": "https://it.wikipedia.org/wiki?curid=1842457", "title": "Gran Premio del Belgio 1980", "text": "Il Gran Premio del Belgio 1980 \u00e8 stata la quinta prova della stagione 1980 del Campionato mondiale di Formula 1. Si \u00e8 corsa domenica 4 maggio 1980 sul Circuito di Zolder. La gara \u00e8 stata vinta dal francese Didier Pironi, su Ligier-Ford Cosworth; per il vincitore si tratt\u00f2 del primo successo nel mondiale. Ha preceduto sul traguardo l'australiano Alan Jones su Williams-Ford Cosworth e l'argentino Carlos Reutemann entrambi su Williams-Ford Cosworth.\nVigilia.\nSviluppi futuri.\nLa Talbot, che aveva indicato la possibilit\u00e0 di entrare in F1 dalla stagione , interruppe le trattative con la BMW, che avrebbe dovuto fornirle un propulsore turbo. La casa tedesca era invece data vicina all'accordo con la Brabham.\nIl 12 aprile venne annullato il Gran Premio che avrebbe dovuto svolgersi il 2 novembre a Las Vegas. Secondo la FOCA sarebbe stato troppo lungo il tempo, oltre un mese, che le scuderie avrebbe dovuto passare in Nord America, per i gran premi di Canada, Watkins Glen e Las Vegas. Inoltre non vi erano sicurezze in merito all'approntamento del tracciato nei termini previsti. Non erano previste prove in sostituzione della gara annullata.\nLa FISA present\u00f2 il calendario per la stagione : erano previsti solo 15 gran premi, in pratica con la conferma di tutte le gare gi\u00e0 previste per il 1980, ad eccezione di quella da tenersi, ma poi saltata, a Las Vegas. Con ci\u00f2 venivano escluse tutte le proposte arrivate da Paesi non ancora toccati dal mondiale, come Venezuela o Kuwait. La FISA decise inoltre di vietare la possibilit\u00e0 per un costruttore di organizzare un gran premio: ci\u00f2 si scontrava contro gli interessi di Bernie Ecclestone che, oltre a dirigere la Brabham, organizzava il Gran Premio del Brasile, quello di Germania, e aveva la responsabilit\u00e0 economica per le gare di Spagna, Sudafrica e Austria. Questo per\u00f2 poneva dei problemi anche per i due gran premi statunitensi, sponsorizzati dalla Toyota.\nA seguito delle decisioni prese dalla FISA, in merito ai cambiamenti sul regolamento tecnico, la FOCA propose una sorta di patto interno per rendere le vetture pi\u00f9 sicure, secondo un proprio codice autonomo. In una conferenza stampa tenuta nel \"weekend\" del gran premio Jean-Marie Balestre, presidente della FISA, ribad\u00ec che solo la Federazione Internazionale aveva il diritto di stabilire le regole tecniche del campionato. Balestre conferm\u00f2 la volont\u00e0 di bandire le \"minigonne\" a partire dal 1981, assieme a tutta una serie di altre norme che avrebbero dovuto rendere pi\u00f9 sicure le monoposto. Annunci\u00f2 inoltre un premio di 30.000 dollari che sarebbe andato al costruttore che avrebbe presentato la vettura meglio corrispondente alle richieste della federazione, in materia di sicurezza.\nAspetti tecnici.\nI due produttori di pneumatici presenti nel mondiale (la Michelin che supportava la Scuderia Ferrari e la Renault, e la Goodyear che riforniva tutte le altre scuderie) giunsero a un accordo per limitare il numero di treni di gomme da affidare a ciascun team. Ogni monoposto pot\u00e9, da questo gran premio, utilizzare solo due set di gomme nei turni ufficiali di qualificazione. Ogni pilota era poi tenuto ad affrontare la gara con il set con il quale aveva ottenuto il tempo migliore in qualifica.\nLa Shadow present\u00f2 il modello DN12, affidato al solo Geoff Lees.\nAspetti sportivi.\nSull'incidente subito da Clay Regazzoni nel precedente Gran Premio di Long Beach la FISA decise di aprire un'inchiesta. Anche la Grand Prix Drivers' Association, associazione che riuniva i piloti, chiese che la Federazione prendesse delle misure atte a migliorare la sicurezza di circuiti e vetture, dopo i tanti incidenti che si erano verificati nei primi quattro gran premi. Le condizioni del pilota elvetico comunque migliorarono, tanto che venne trasferito in Svizzera dopo una ventina di giorni dall'incidente.\nRegazzoni venne sostituito all'Ensign dal pilota inglese, esordiente, Tiff Needell. Anche Geoff Lees, che correva con la Shadow, e il neozelandese Mike Thackwell vennero avvicinati all'ingaggio, ma quest'ultimo, che sarebbe diventato cos\u00ec il pi\u00f9 giovane esordiente nella storia del mondiale, decise di proseguire il suo impegno in Formula 2. Alain Prost torn\u00f2 sulla McLaren al posto di Stephen South, mentre l'ATS continu\u00f2 a schierare il solo Jan Lammers. Alle gare europee fu iscritto anche Arturo Merzario, con la sua vettura, ma non si present\u00f2 a Zolder e abbandon\u00f2 definitivamente la Formula 1. L'Alfa Romeo non conferm\u00f2 la partecipazione di Vittorio Brambilla, mantenendo cos\u00ec solo due vetture in griglia.\nTeddy Yip, gi\u00e0 coinvolto nel nel mondiale di F1, decise di acquistare la Shadow, e di fonderla con la sua scuderia, la Theodore Racing.\nNelle settimana prima del gran premio il circuito ospit\u00f2 dei test a cui parteciparono diverse scuderie. Il 25 aprile il pi\u00f9 rapido fu Ren\u00e9 Arnoux su Renault che chiuse in 1'20\"68. Contemporaneamente anche il Circuito Paul Ricard vide dei test di altre case impegnate nel mondiale; in questo caso il pi\u00f9 veloce fu Jacques Laffite. Il giorno seguente, in Francia, il pi\u00f9 rapido fu ancora Jacques Laffite, mentre si rivide in pista anche Elio De Angelis su Lotus; anche Arnoux si conferm\u00f2 il pi\u00f9 veloce nei test di Zolder.\nDa questo gran premio diventava obbligatorio per i piloti partecipare a un \"briefing\" pregara, al fine di monitorare e migliorare le condizioni di sicurezza, da tenersi 45 minuti prima del via.\nQualifiche.\nResoconto.\nAl venerd\u00ec il pi\u00f9 rapido fu Alan Jones su Williams in 1'19\"12, tempo ottenuto negli ultimi minuti della sessione. L'australiano precedette Didier Pironi e Jacques Laffite, entrambi su Ligier. Pur in presenza di una limitazione nell'uso delle gomme da qualifica il tempo segnato da Jones fu di oltre due secondi pi\u00f9 basso di quello che aveva valso la \"pole\" a Laffite nell'edizione 1979. Le Renault, pur chiudendo col quinto e sesto tempo, si confermavano le pi\u00f9 veloci sul rettilineo principale, ove Ren\u00e9 Arnoux tocc\u00f2 i 269\u00a0km/h, contro i soli 250 fatti registrare da Jones. Eddie Cheever, su Osella, avendo danneggiato la sospensione posteriore sinistra durante le prove libere, non ottenne un tempo significativo.\nAl sabato le condizioni meteorologiche cambiarono: sul tracciato belga arriv\u00f2 la pioggia, con un brusco calo delle temperature. Nessuno fu in grado di migliorare i tempi ottenuti al venerd\u00ec. I piloti affrontarono comunque la pista durante la sessione ufficiale (che si tenne comunque senza pioggia) per testare le vetture sul bagnato e Jones si conferm\u00f2 ancora il pi\u00f9 veloce anche se con 1'28\"81. Per lui si tratt\u00f2 della quinta \"pole position\" nel mondiale.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl \"briefing\" pre-gara si presentarono solo i piloti dei \"team\" pi\u00f9 vicini alla FISA di Jean-Marie Balestre, ovvero Scuderia Ferrari, Renault, Tyrrell e Alfa Romeo; gli assenti, i piloti dei \"team\" pi\u00f9 vicini della FOCA di Ecclestone, vennero multati ciascuno di 2.000 dollari e minacciati di squalifica.\nJacques Laffite ruppe il motore della sua Ligier nel corso del \"warm up\", ma la scuderia fu in grado di sostituire il propulsore prima della gara.\nDidier Pironi scatt\u00f2 bene e tenne il comando davanti a Alan Jones, Jacques Laffite, Carlos Reutemann, Ren\u00e9 Arnoux, Nelson Piquet, Elio De Angelis e Jean-Pierre Jarier. Jean-Pierre Jabouille, su Renault, si ritir\u00f2 subito con una frizione fuori uso. Jarier pass\u00f2 De Angelis subito dopo la partenza.\nLa classifica, nelle prime posizioni, rimase immutata per diversi giri. Dopo diciassette giri Arnoux and\u00f2 in testacoda, compromettendo la sua gara, scendendo fino in decima posizione; tre giri dopo Gilles Villeneuve super\u00f2 Elio De Angelis, passando in settima posizione.\nAl 33\u00ba giro Nelson Piquet usc\u00ec di pista, e fu costretto al ritiro.\nLa Ligier di Laffite sub\u00ec dei problemi ai freni, che lo fecero passare in quinta posizione, passato da Reutemann e Jarier. Il francese dovette in seguito fermarsi ai box e perse molte posizioni. Ren\u00e9 Arnoux era nel frattempo autore di un bel recupero: passati Scheckter e De Angelis tra il 33\u00ba e 35\u00ba giro si mise in duello con Villeneuve. Il canadese resistette fino al 53\u00ba passaggio. Ora la gara era sempre comandata da Pironi, seguito da Jones, Reutemann, Jarier, Arnoux e Villeneuve.\nNegli ultimi giri vi furono i ritiri di Riccardo Patrese, mentre era ottavo, per un'uscita di pista dovuta a una affaticamento dei freni, e di De Angelis, che press\u00f2 Villeneuve ma non riusc\u00ec a passarlo e fu anche lui autore di un'uscita dal tracciato, dovuta a una toccata sulla Ferrari del canadese, che lo costrinse al ritiro. Al giro 71 Arnoux pass\u00f2 Jarier per il quarto posto.\nDidier Pironi vinse cos\u00ec per la prima volta nel mondiale di F1, davanti a Alan Jones, e Carlos Reutemann. Pironi fu il terzo pilota della stagione a imporsi per la prima volta in una gara iridata, il 67\u00ba della storia del mondiale.\nRisultati.\nI risultati del gran premio furono i seguenti:"}
{"id": "1842465", "revid": "1683880", "url": "https://it.wikipedia.org/wiki?curid=1842465", "title": "Coppa delle nazioni oceaniane 2008", "text": "La Coppa delle nazioni oceaniane 2008 \"(2008 OFC Nations Cup)\" fu l'ottava edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse dal 17 ottobre 2007 al 19 novembre 2008 e vide la partecipazione di quattro squadre: , , e . Il torneo valse anche come qualificazione per la FIFA Confederations Cup 2009 e per il Campionato mondiale di calcio 2010.\nFase finale.\nGirone unico.\n qualificata alla FIFA Confederations Cup 2009 e allo spareggio AFC-OFC per il campionato mondiale di calcio 2010."}
{"id": "1842470", "revid": "149727", "url": "https://it.wikipedia.org/wiki?curid=1842470", "title": "Ahrensfelde-Blumberg", "text": ""}
{"id": "1842473", "revid": "118457275", "url": "https://it.wikipedia.org/wiki?curid=1842473", "title": "Monte Spineto", "text": "Il Monte Spineto (\"Monte Spin\u00e8\" in ligure e piemontese, 459 m s.l.m.) \u00e8 l'ultimo contrafforte dell'Appennino Ligure posto tra la valle Scrivia e la val Borbera. \nGeografia.\nIl rilievo si trova interamente compreso nel comune di Stazzano a breve distanza dal comune di Serravalle Scrivia e di Vignole Borbera. Sul monte si trova un ripetitore RAI. \nStoria.\nIl nome del monte si riferisce al biancospino dove avvennero eventi miracolosi. Nell'alto medioevo era conosciuto col nome di \"Monte Arimanno\" e nel basso medioevo con il nome di \"Monte Spigno\". Nel 1633 sulla sommit\u00e0 del monte incominci\u00f2 la costruzione del Santuario di \"Nostra Signora del Monte Spineto\", voluto dal vescovo di Tortona Paolo Arese. \u00c8 spesso soggetto a fenomeni franosi nella forma di crolli e ribaltamenti di roccia; il pi\u00f9 catastrofico evento si verific\u00f2 il 2 gennaio 2017 alle ore 7:18, quando il Monte Spin\u00e8 \"scroll\u00f2 i versanti\" e caddero verso valle diverse migliaia di metri cubi di roccia."}
{"id": "1842477", "revid": "216538", "url": "https://it.wikipedia.org/wiki?curid=1842477", "title": "Un Maggiolino tutto matto", "text": ""}
{"id": "1842479", "revid": "834", "url": "https://it.wikipedia.org/wiki?curid=1842479", "title": "Gentlemen Prefer Blondes", "text": ""}
{"id": "1842481", "revid": "767487", "url": "https://it.wikipedia.org/wiki?curid=1842481", "title": "Jos\u00e9 Dolgetta", "text": ""}
{"id": "1842484", "revid": "640277", "url": "https://it.wikipedia.org/wiki?curid=1842484", "title": "Pioneer 4", "text": "La sonda spaziale Pioneer 4 effettu\u00f2 un flyby della Luna e si inser\u00ec in seguito in un'orbita eliocentrica diventando la prima sonda statunitense a fuggire dalla gravit\u00e0 terrestre.\nTrasportava un carico utile simile a quello della Pioneer 3: un esperimento per misurare eventuali radiazioni presenti nell'ambiente lunare e un esperimento per fotografare la Luna. La sonda raggiunse i di distanza dalla superficie lunare ma non si avvicin\u00f2 abbastanza al satellite da permettere l'attivazione del sensore fotoelettrico.\nNon rilev\u00f2 alcuna radiazione lunare.\nLa sonda dovrebbe trovarsi ancora in orbita attorno al Sole.\nLa sonda.\nLa Pioneer 4 era una sonda a forma di cono alta e avente una diametro di 23\u00a0cm alla sua base. Il cono era composto da un sottile rivestimento di vetroresina ricoperto da una patina d'oro per renderlo conducibile elettricamente e dipinto a strisce alternate bianche e nere allo scopo di mantenere la sua temperatura tra i e i 50\u00a0\u00b0C, mantenendo il bilanciamento tra il calore assorbito dal Sole e quello diffuso verso lo spazio. Sulla punta del cono c'era una punta in alluminio che, insieme al cono stesso, fungeva da antenna. La potenza era fornita da un anello di batterie al mercurio posto alla base del cono.\nUn sensore fotoelettrico si protendeva dal centro dell'anello. Il sensore era composto da due fotocellule che dovevano essere attivate dalla luce della Luna quando la sonda si fosse trovata a circa di distanza dalla sua superficie. Al centro del cono c'era un alimentatore e due tubi Geiger-M\u00fcller. Un trasmettitore con una massa di inviava un segnale modulato in fase di ad una frequenza di . La potenza della portante modulata era di 0,08\u00a0W e la potenza diffusa effettiva totale era di 0,18\u00a0W. La sonda possedeva un meccanismo per la riduzione della rotazione (in inglese spin) realizzato con due pesi da 7 grammi avvolti su un rocchetto. Il meccanismo si sarebbe attivato con un timer 10 ore dopo il lancio e i pesi avrebbero diminuito la velocit\u00e0 angolare della sonda da 400 giri al minuto a 6 giri al minuto, dopodich\u00e9 il meccanismo e i pesi sarebbero stati rilasciati.\nIl lanciatore.\nLa Pioneer 4 venne lanciata con un vettore Juno II, come era avvenuto per la Pioneer 3. Il Juno II assomigliava al Juno I (basato sul Jupiter-C), che aveva lanciato il satellite Explorer 1. Il suo primo stadio era un razzo Jupiter lungo che veniva usato dall'esercito. Sulla cima della sezione di propulsione del Jupiter c'era un compartimento di guida e di controllo che supportava un barilotto rotante contenente gli stadi 2, 3 e 4 del razzo. La sonda era montata sulla cima del quarto stadio.\nLa missione.\nLanciata con successo, la Pioneer 4 raggiunse il suo obiettivo primario \u2013 una traiettoria Terra-Luna \u2013 inviando dati e fornendo un importante messe di dati. La sonda pass\u00f2 a circa dalla superficie lunare il 4 marzo 1959 alle 22:25 UT ad una velocit\u00e0 di . La distanza non era tuttavia sufficiente per l'attivazione dei sensori fotoelettrici. La sonda continu\u00f2 a trasmettere dati relativi alla radiazione per 82 ore, sino ad una distanza di , e raggiunse il perielio il 18 marzo 1959 alle 1:00 UT. Il contenitore cilindrico del quarto stadio ( di lunghezza, 15\u00a0cm di diametro, 4,65\u00a0kg) rimase in orbita assieme alla sonda.\nI dati rilevati sulla radiazione presente nelle fasce di Van Allen mostrarono che l'intensit\u00e0 della fascia pi\u00f9 alta era aumentata rispetto ai rilevamenti effettuati dalla Pioneer 3 tre mesi prima. La spiegazione pi\u00f9 probabile fu l'inusuale aumento dell'attivit\u00e0 solare che era avvenuto durante i sei giorni precedenti al lancio della Pioneer 4.\nVenne scoperta anche una terza fascia pi\u00f9 debole ad altitudini superiori."}
{"id": "1842486", "revid": "1543377", "url": "https://it.wikipedia.org/wiki?curid=1842486", "title": "Battaglia di Kar\u00e1nsebes", "text": "La cosiddetta battaglia di Kar\u00e1nsebes fu un incidente di fuoco amico, sulla cui effettiva esistenza ci sono vari dubbi, avvenuto tra i soldati dell'Impero asburgico nel 1788.\nContesto storico.\nDurante la guerra turco-austriaca del 1787-91 una forza asburgica di circa 100.000 uomini, si era accampata nella citt\u00e0 banatina di Caransebe\u0219 (allora Regno Apostolico d'Ungheria e dal 1919 parte della Romania) per attraversare il fiume Timi\u0219.\nFu allora che avvenne l'incidente.\nL'incidente.\nIl 17 settembre 1788, l'avanguardia (composta prevalentemente da ussari) attravers\u00f2 il fiume per cercare qualche possibile presenza degli ottomani: non li trov\u00f2, ma si imbatt\u00e9 in un gruppo di rom, da cui acquist\u00f2 dei liquori.\nPoco dopo un reparto di fanteria attravers\u00f2 il fiume e, imbattutosi negli ussari ormai ubriachi, chiese che fosse dato anche a loro del liquore.\nInizi\u00f2 quindi una rissa, con i cavalieri austriaci che innalzarono delle fortificazioni fittizie. A quel punto i fanti, per far fuggire gli ussari, iniziarono a gridare \"Turcii! Turcii!\" (romeno; \"I turchi! I turchi!\").\nSubito il panico si impadron\u00ec dei soldati e uno di essi accidentalmente spar\u00f2. Lo sparo innest\u00f2 una reazione a catena; infatti gli ussari e i fanti credevano che i rispettivi compagni fossero dei turchi travestiti da austriaci o da rumeni.\nPer calmare il subbuglio arrivarono allora gli ufficiali austriaci con la cavalleria, gridando \"Halt!\" (tedesco; \"Stop!\").\nLe unit\u00e0 romene, a cui si erano unite unit\u00e0 lombarde e slovacche, non capirono il segnale degli ufficiali ed equivocarono l\"'Halt!\" degli ufficiali per un \"Allah!\" e scambiarono la cavalleria in arrivo per delle equivalenti unit\u00e0 turche che avessero iniziato una carica.\nCome se non fosse bastato ci\u00f2, anche un comandante di corpo d'armata si confuse e ordin\u00f2 all'artiglieria di aprire il fuoco.\nOgni soldato oramai stava fuggendo sparando a qualsiasi cosa vedesse muoversi; lo stesso imperatore Giuseppe II fu scaraventato dal suo cavallo in un ruscello senza riportare danni degni di nota.\nDue giorni dopo l'esercito ottomano arriv\u00f2 sul posto, e vide circa 10.000 soldati morti o gravemente feriti, senza che avessero effettivamente mosso alcun attacco bellico."}
{"id": "1842487", "revid": "1543377", "url": "https://it.wikipedia.org/wiki?curid=1842487", "title": "Favorito (cavallo)", "text": "Favorito \u00e8 stato il cavallo personale di Carlo Alberto di Savoia, Re di Sardegna dal 1831, utilizzato durante le campagne dei moti del 1848.\nIl Re lo mantenne anche durante l'esilio a Porto del 1849. Dopo la morte del sovrano, avvenuta nel luglio di quello stesso anno, il cavallo venne portato a Torino e ricoverato presso le scuderie reali.\nDopo la sua morte, sopraggiunta nel 1867, si decise d'inserire anche il cavallo fra gli oggetti personali militari del Re defunto depositati presso l'Armeria Reale di Torino: venne realizzata dunque da Giovanni Tamone una scultura lignea, successivamente rivestita con la pelle di Favorito. Il cavallo \u00e8 tuttora esposto presso l'Armeria Reale di Torino."}
{"id": "1842488", "revid": "736476", "url": "https://it.wikipedia.org/wiki?curid=1842488", "title": "Bunch of Hits", "text": "Bunch of Hits \u00e8 una raccolta di successi del gruppo femminile pop / dance britannico delle Bananarama, pubblicata nel 1993 e contenente per lo pi\u00f9 le stesse tracce gi\u00e0 incluse nella loro prima compilation ufficiale, \"The Greatest Hits Collection\" del 1988. Questa nuova collection, che non esce per la casa discografica storica della band, la London Records, bens\u00ec per la piccola etichetta Alex Records, contiene sia singoli di successo che tracce originariamente incluse sui vari album di studio delle ragazze. Curiosamente, la tracklisting omette due tra le hit pi\u00f9 famose delle Bananarama, vale a dire \"Cruel Summer\" e \"Venus\", dando invece spazio a due lati B, registrati durante le session per il terzo long playing di studio, \"True Confessions\" del 1987, entrambi inediti all'epoca della loro prima uscita e qui disponibili per la prima volta su CD, cio\u00e8 \"Scarlett\" (lato B di \"More Than Physical\" del 1986) e \"Ghost\" (retro di \"Do Not Disturb\" del 1985). La raccolta esce con diverse copertine e titoli vari nei differenti paesi, nel corso degli anni, per esempio Pop Giants in Germania, nel 1997, Collection Series in Australia, sempre nel 1997, Robert DeNiro's Waiting (dal titolo di uno dei pi\u00f9 grandi successi del trio) nei Paesi Bassi, nel 1999, oltre a venire ripubblicata anche in Gran Bretagna, nel 1998, con una diversa copertina e il titolo leggermente alterato in A Bunch of Hits, comprendente l'articolo indeterminativo, assente nel titolo originario della prima edizione del 1993."}
{"id": "1842494", "revid": "4175", "url": "https://it.wikipedia.org/wiki?curid=1842494", "title": "Nazionale di rugby a 15 della Corea del Sud", "text": "La nazionale di rugby a 15 della Corea del Sud (in coreano \ub300\ud55c\ubbfc\uad6d \ub7ed\ube44 \uad6d\uac00\ub300\ud45c\ud300) rappresenta la Corea del Sud nel rugby a 15 maschile a livello internazionale.\nLa squadra fu riconosciuta con il nome di Corea dell'International Rugby Board.\nLa nazionale fa parte della Korea Rugby Union.\nLa Corea dopo il Giappone \u00e8 la miglior nazionale di rugby dell'Asia. Nonostante ci\u00f2 non ha ancora debuttato nella Coppa del mondo di rugby.\nLa nazionale ha vinto 5 volte il Campionato asiatico e per 11 volte \u00e8 arrivata seconda, solo due volte terza."}
{"id": "1842495", "revid": "224230", "url": "https://it.wikipedia.org/wiki?curid=1842495", "title": "Codice di commercio italiano del 1865", "text": "Il Codice di Commercio del 1865 \u00e8 stato il primo Codice del Commercio dell'Italia post-unitaria, che insieme agli altri codici fu emanato in quello che \u00e8 stato definito il Risorgimento giuridico. \nAntecedente francese.\nIl primo codice di commercio, redatto in Francia nel 1807, era un'evoluzione delle ordinanze regie e del \"code Savary\" del 1673, per adattarne il contenuto al \"Code Napoleon\" che nel 1804 introdusse la prima codificazione civile. Fu la prima regolamentazione delle societ\u00e0 per azioni, nella forma della \"soci\u00e9t\u00e9 anonyme\" e della \"soci\u00e9t\u00e9 en commandite par actions\".\nOrigini.\nIn realt\u00e0 quello italiano del 1865 era il Codice del Commercio del Regno di Sardegna, redatto dal Barbaroux, che fu esteso provvisoriamente (con qualche modificazione) all'intero territorio del Regno d'Italia. Essendo un \"esportazione\", sarebbe pi\u00f9 corretto definire, quale vero \"primo codice del commercio\", il Codice di Commercio del 1882.\nLa storia.\nL'idea di un Codice del Commercio, in realt\u00e0, non era nei programmi del Governo del Regno, in quanto in materia commerciale vi era gi\u00e0 una certa uniformit\u00e0 normativa tra gli Stati pre-unitari. Ma durante i lavori parlamentari fu il Mancini a sostenere che se si stava procedendo all'unificazione del Diritto civile, era logico procedere anche all'unificazione del Diritto Commerciale. Tale tesi fu accolta, ma l'urgenza dettata dalla cd. \"Convenzione di settembre\" port\u00f2 alla decisione di estendere il Codice commerciale sardo all'intero territorio del Regno, quantomeno perch\u00e9 era (tra i Codici degli Stati pre-unitari) quello di pi\u00f9 recente emanazione.\nIl seguito.\nNel 1942 invece il diritto commerciale fu accorpato al diritto civile ed inserito in un solo Codice (quello Civile)."}
{"id": "1842499", "revid": "403902", "url": "https://it.wikipedia.org/wiki?curid=1842499", "title": "Alberto Masotti", "text": "Dal 1981 al 2007 \u00e8 stato presidente de \"La Perla\".\nMasotti risiede tuttora a Bologna, dove sua madre, Ada Masotti, aveva aperto un laboratorio di confezione che venne chiamato prima \"L'Ape\" e poi \"La Perla\".\n\u00c8 stato Presidente dei Probiviri nell'Associazione Imprese Italiane \"Altagamma\", che riunisce aziende italiane di reputazione internazionale, che operano nella fascia pi\u00f9 alta del mercato e si ritiene esprimano la cultura e lo stile italiani nella gestione d'impresa e nel prodotto, distinguendosi per innovazione, qualit\u00e0, servizio, design e prestigio.\n\u00c8 stato Vice Presidente della \"Camera Nazionale della Moda Italiana\", che disciplina, coordina e promuove lo sviluppo della Moda italiana.\nBiografia.\nDopo essersi laureato nel 1960 in Medicina e Chirurgia presso l'Universit\u00e0 di Bologna con i massimi voti, Alberto Masotti decide di abbandonare le corsie dell'Ospedale Sant'Orsola di Bologna per cambiare strada e dedicarsi all'azienda familiare, fondata dalla madre Ada Masotti, che nel frattempo, dal 1954, si \u00e8 trasformata in un vero e proprio atelier di confezione.\nL'ingresso di Alberto Masotti in azienda \u00e8 stato l'inizio per la fusione degli aspetti creativi con una visione diversa sul piano imprenditoriale. \nLa parte creativa \u00e8 stata affidata quasi subito alla moglie Olga, grazie alla quale il marchio la Perla si \u00e8 potuto velocemente distinguere per innovazione e creativit\u00e0 nel settore dell'intimo e del mare,\nIl Gruppo La Perla diviene presto un marchio conosciuto in tutto il mondo nel campo della \"lingerie\" e dei costumi da bagno, grazie alle sue creazioni innovative e di altissima qualit\u00e0.\nFaranno parte del Gruppo tanti altri marchi, sempre del settore, come GrigioPerla, Malizia, AnnaClub, Oceano Aquasuit, Joelle, Francine e altri ancora.\nDal 1995 \u00e8 affiancato dalla figlia Anna Masotti, che negli anni a venire diventer\u00e0 la responsabile della Comunicazione di La Perla.\nNell'autunno/inverno 1999-2000 Alberto Masotti decide di realizzare una collezione di pr\u00eat-\u00e0-porter. Supervisor della collezione saranno la figlia Anna assieme alla moglie Olga, che dagli anni settanta, ha sempre disegnato e supervisionato le collezioni di costumi da bagno e di intimo La Perla.\nNel 1995 Masotti \u00e8 stato nominato Cavaliere del Lavoro dal Presidente della Repubblica Italiana. \u00c8 stato inoltre membro del Consiglio Direttivo di Unindustria Bologna.\nNella terza edizione di Europe's Elite 1000, guida annuale che include il meglio del life style europeo, Masotti \u00e8 stato incluso tra i 60 creatori dello European style, insieme a Tom Ford, Valentino e altri.\nNel 2004, in occasione del cinquantenario di La Perla, \u00e8 stata presentata una grande mostra sulla pittrice Elisabetta Sirani, le cui opere si trovano nei pi\u00f9 importanti musei del mondo. Questa mostra ha avuto anche una grande importanza in quanto il pittore restaurato ed esposto alla pubblica ammirazione era una donna che lavorava assieme al padre, avendo poi una derivazione di scuola dal Carracci.\nNel 2004, nell'annuale manifestazione di Taormina, viene consegnato a Masotti e alla figlia Anna, un riconoscimento di grande prestigio, La Kore, l'Oscar della Moda. https://web.archive.org/web/20131112165708/http://www.webmoda.net/archivio/924-la-kore-oscar-della-moda-2004-.html\nNel luglio 2007 ha venduto il Gruppo La Perla ad un fondo americano, espressione dei fondi pensione delle cinque pi\u00f9 importanti universit\u00e0 americane quali Stanford, Yale, Princeton, Harward e il MIT. \nOggi \u00e8 Presidente dalla Nute Partecipazioni Spa; quest'ultima societ\u00e0 si occupa della riconversione e della valorizzazione di alcune strutture industriali di pregio. Inoltre Nute Partecipazioni \u00e8 un'importante struttura di affittanze immobiliari.\nTra le opere, sono stati realizzati nel 2010 un importante impianto fotovoltaico di 1 Mehawatt nel Comune di Ozzano Emilia, e nel 2012 un ulteriore impianto a Roseto degli Abruzzi.\nAttualmente Bentivoglio Energy srl, di cui Alberto Masotti \u00e8 Presidente, ha realizzato un ulteriore impianto di 3,7 MegaWatt nel comune di Bentivoglio in provincia di Bologna.\nNute Partecipazioni ha acquisito il 49% della societ\u00e0 Paolo Castelli SpA; Alberto Masotti ne \u00e8 il Presidente Onorario. La Paolo Castelli SpA ha sedi a Ozzano Emilia e a Milano. La Paolo Castelli SpA intrattiene rapporti per la creativit\u00e0 con i pi\u00f9 importanti architetti italiani ed internazionali, e si occupa di importanti contract.\nAll'inizio del 2011, Alberto Masotti ha creato la societ\u00e0 M-Impression che si occupa, come sponsor, della realizzazione di un magazine in lingua inglese, edito a New York, dedicato al turismo vip e culturale di Bologna e di altre provincie dell'Emilia-Romagna: Bologna for Connoisseurs. Nello stesso anno, sempre come sponsor, ha prodotto un numero speciale dedicato all'Universit\u00e0 di Bologna, vista come prima capitale della cultura mondiale, con origine nel 1088.\nNel dicembre 2013 Alberto Masotti \u00e8 stato confermato nella carica di Tesoriere del Gruppo Emiliano Romagnolo dei Cavalieri del Lavoro.\nL'11 maggio 2015 Alberto Masotti realizza la Fondazione no profit Fashion Research Italy che si occuper\u00e0 di passato, presente e futuro delle aziende manifatturiere della Moda.\nPassato come studio delle radici, con digitalizzazione delle fotografie pi\u00f9 rappresentative delle aziende stesse, presente come supporto alle aziende, attraverso servizi formativi di alta qualit\u00e0, e futuro come formazione.\nIl tutto dar\u00e0 vita alla realizzazione di un polo didattico di ricerca e tecnologie di comunicazione d'avanguardia, le cui continue e stupefacenti sperimentazioni troveranno mostra in prestigiosi spazi espositivi, dando luogo a spettacolarizzazioni immersive e coinvolgimenti del patrimonio culturale e creativo sia delle aziende che della Fondazione.\nLa Fondazione si avvarr\u00e0 di uno spazio di 7000\u00a0m\u00b2, completamente ristrutturato dallo Studio dell'Architetto Cervellati e Associati.\nTra le iniziative di formazione \u00e8 di grande rilievo la Convenzione sottoscritta con l'Alma Mater di Bologna, per la realizzazione di un Master finalizzato a creare manager di grande competenza nella Moda, nel Marketing e nel Multi-media Design.\nNel 2021 riceve il \u201cdistintivo in oro\u201d del 25\u00b0 anniversario della sua nomina a Cavaliere del Lavoro."}
{"id": "1842503", "revid": "701660", "url": "https://it.wikipedia.org/wiki?curid=1842503", "title": "Volcanale", "text": "Il Volcanale (in latino \"Volcanal\") era un antichissimo santuario dedicato al dio Vulcano collocato nel Foro Romano, sopra il \"Comitium\", nell'\"area Volcani\", un'area all'aperto ai piedi del Campidoglio situata nell'angolo nord-occidentale del Foro Romano. Nel santuario si trovavano un'ara dedicata al dio e un fuoco perenne.\nSecondo la tradizione romana, esso era stato dedicato a Vulcano da Romolo, il quale vi aveva anche posto una quadriga di bronzo dedicata al dio, preda di guerra dopo la sconfitta dei Fidenati (ma secondo Plutarco la guerra in questione fu quella contro Cameria, sedici anni dopo la fondazione di Roma), e una propria statua con un'iscrizione contenente la lista dei suoi successi redatta in caratteri greci; secondo Plutarco, Romolo era rappresentato incoronato dalla Vittoria. Inoltre il re avrebbe piantato nel santuario un albero di loto sacro, che esisteva ancora ai tempi di Plinio il Vecchio e che si riteneva tanto antico quanto la citt\u00e0 stessa.\nSi \u00e8 ipotizzato che il santuario risalisse all'epoca in cui il Foro era ancora fuori della citt\u00e0. Il \"Volcanal\" \u00e8 menzionato due volte da Tito Livio in merito al \"prodigium\" di una pioggia di sangue avvenuto nel 183 a.C. e nel 181 a.C..\nL'\"area Volcani\", probabilmente un \"locus substructus\", era circa 5 metri pi\u00f9 alta rispetto al \"Comitium\" e da essa i re e i magistrati della prima repubblica, prima che fossero costruiti i \"rostra\", si rivolgevano al popolo. Sul \"Volcanal\" c'era anche una statua in bronzo di Orazio Coclite, che era stata qui spostata dal Comizio, un \"locus inferior\", dopo essere stata colpita da un fulmine. Aulo Gellio racconta che furono chiamati alcuni aruspici per espiare il prodigio, ma questi, mossi da malanimo, fecero spostare la statua in un luogo pi\u00f9 basso dove non batteva mai il sole. L'inganno fu per\u00f2 scoperto e gli aruspici giustiziati; in seguito si scopr\u00ec che la statua doveva essere posta in un luogo pi\u00f9 alto e cos\u00ec fu fatto sistemandola nell'area Volcani. Gi\u00e0 nel 304 a.C. nell\"'area Volcani\" fu costruito un tempio alla Concordia dedicato dall'edile curule Gneo Flavio. Secondo Samuel Ball Platner, nel corso del tempo, il Volcanale sarebbe stato sempre pi\u00f9 ristretto dagli edifici circostanti fino ad essere ricoperto del tutto. Il culto era comunque vivo ancora nella prima met\u00e0 et\u00e0 imperiale, come testimonia il ritrovamento di una dedica di Augusto nell'anno 9 a.C..\nAgli inizi del XX secolo furono ritrovate, dietro l'Arco di Settimio Severo, alcune antiche fondazioni in tufo che probabilmente appartenevano al Volcanale e tracce di una specie di piattaforma rocciosa, lunga 3,95 metri e larga 2,80, che era stata ricoperta di cemento e dipinta di rosso. La sua superficie superiore \u00e8 scavata da varie canaline e di fronte ci sono i resti di un canale di drenaggio fatto di lastre di tufo. Si avanz\u00f2 l'ipotesi che si trattasse dell'ara stessa di Vulcano. La roccia mostra segni di danni e di riparazioni e nella superficie ci sono alcune cavit\u00e0, rotonde e squadrate, che hanno una qualche rassomiglianza con le tombe e sono perci\u00f2 state considerate tali da alcuni autori in passato, specialmente von Duhn, il quale, dopo la scoperta di antiche tombe a cremazione nel Foro, ha sostenuto che in origine il Volcanale fosse il luogo dove venivano bruciati i corpi."}
{"id": "1842505", "revid": "120747731", "url": "https://it.wikipedia.org/wiki?curid=1842505", "title": "Mauro Giuliani", "text": "Biografia.\nUltimogenito di una famiglia benestante, Mauro aveva tre sorelle e un fratello, Nicola, che fu pure musicista, specializzato in armonia e canto. Trasferitasi la famiglia a Barletta, Mauro e il fratello studiarono violoncello e chitarra francese presso tale Gaetano Lucci. Giuliani partecip\u00f2 quindi a vari concerti e pubblic\u00f2 alcune opere. Ma poich\u00e9 in Italia la musica strumentale non era tanto coltivata e apprezzata quanto la musica vocale (e la chitarra restava negletta), Mauro si trasfer\u00ec nel 1806 a Vienna con moglie e figlio, rimanendovi fino al 1819.\nIn questa 'capitale' del mondo musicale europeo Giuliani si mise ben presto in luce come straordinario virtuoso di uno strumento fino ad allora ritenuto marginale, folcloristico oppure riservato al privato svago musicale dilettantistico. Nel 1808 esegu\u00ec per la prima volta il \"primo gran concerto per chitarra e orchestra Op.30\": composizione di carattere brillante ed eroico, costruita in ossequio al gusto napoleonico del momento. L'inedita ampiezza di impianto cameristico, con ampi squarci sinfonici, sfatava di colpo il luogo comune dei limiti popolari e domestici attribuiti allo strumento. D'altro canto, i numerosi e apprezzati concerti viennesi di Giuliani, da solista e in varie formazioni - stando a una recensione dell'epoca pare che persino Beethoven andasse con piacere a quei concerti -, non solo rinnovarono clamorosamente l'immagine della chitarra quale strumento cameristico alquanto versatile, del quale si scopriva l'interessante dimensione orchestrale concertante, ma aprirono anche un fortunato filone nella fiorente editoria musicale di consumo dilettantistico.\nIl \"Paganini della chitarra\", come fu ribattezzato, divenne famosissimo e si conquist\u00f2 la stima e l'amicizia di Paganini stesso, nonch\u00e9 di Rossini, Moscheles e Beethoven. Durante il soggiorno viennese produsse pi\u00f9 di un centinaio di composizioni, fra le quali i tre concerti per chitarra e orchestra, alcune sonate per chitarra sola e brani destinati ad ensemble di vario tipo.\nMentre riscuoteva un discreto successo, si separ\u00f2 dalla moglie, ebbe una figlia illegittima, Emilia Giuliani, e contrasse debiti che lo indussero ad abbandonare Vienna. Tornando in Italia nel 1819, tenne un concerto a Trieste, \"molto applaudito\", ed altri in alcune citt\u00e0 del nord. Si stabil\u00ec dal 1820 al 1823 a Roma, poi a Napoli, dove trascorse gli ultimi anni della sua vita pubblicando una cinquantina di composizioni.\nDurante la sua carriera Giuliani, come altri colleghi chitarristi, non si limit\u00f2 alla composizione e al concertismo, ma fu anche uno dei pi\u00f9 prestigiosi insegnanti, vantando persino allievi d'alto rango, come l'imperatrice Maria Luigia, seconda moglie di Napoleone Bonaparte, dalla quale ricevette in dono la lira chitarra che Napoleone aveva commissionato per lei, nonch\u00e9 il titolo di musicista di corte e Cavaliere del Giglio. Giuliani possedeva chitarre del liutaio napoletano Gennaro Fabbricatore.\nPochi giorni dopo la sua morte, il necrologio apparso sul giornale del Regno delle due Sicilie, informava il pubblico: \"La mattina del giorno 8 di questo mese Don Mauro Giuliani famoso chitarrista mor\u00ec in questa capitale. La sua chitarra fu trasformata nelle sue mani in un'arpa che molceva i cuori degli uomini\". La sua fama rest\u00f2 viva a lungo. In Francia e in Inghilterra, a distanza di dieci anni dalla sua morte, ancora erano stampate raccolte di sue brevi e armoniose composizioni per chitarra sola, \"The Giulianad\" (Le Giulianate).\nGiuliani, unitamente al non meno rilevante contributo dello spagnolo Fernando Sor, costru\u00ec la nuova immagine della chitarra, e fece interessare alla chitarra anche compositori come Paganini e Diabelli, che hanno lasciato per questo strumento molti interessanti lavori.\nComposizioni.\nLa maggior parte delle composizioni di Giuliani \u00e8 stata ritrovata, ma all'appello mancano alcune composizioni importanti, come il quarto concerto per chitarra e orchestra e alcune sonate. Giuliani fu compositore prolifico: centocinquanta numeri d'opera, circa quaranta lavori senza numero e in pi\u00f9 le opere inedite o perdute. Le composizioni sono di qualit\u00e0 superiore, specialmente le sonate, i lavori da camera e i concerti per chitarra e orchestra (in particolare il primo concerto op. 30, il pi\u00f9 suonato dopo il concerto d'Aranjuez di Joaqu\u00edn Rodrigo). Degne di nota sono le sei \"Rossiniane\", fantasie su alcuni motivi di Rossini in omaggio al grande compositore e amico. La forma per\u00f2 che Giuliani coltiv\u00f2 di pi\u00f9 fu il tema con variazioni, con la quale non solo dimostrava di saper creare una linea melodica piacevole e armonicamente significativa, ma anche di saperla sviluppare in complessi brani virtuosistici, che ancora oggi vengono suonati in pubblico da chitarristi di grande talento per dimostrare la propria bravura."}
{"id": "1842507", "revid": "78273", "url": "https://it.wikipedia.org/wiki?curid=1842507", "title": "Umbilicus urbis", "text": ""}
{"id": "1842511", "revid": "36426", "url": "https://it.wikipedia.org/wiki?curid=1842511", "title": "Volcanal", "text": ""}
{"id": "1842516", "revid": "12468", "url": "https://it.wikipedia.org/wiki?curid=1842516", "title": "Demmin", "text": "Demmin \u00e8 una citt\u00e0 di 11.000 abitanti del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo.\nNel suo territorio, il Trebel sfocia nel fiume Peene.\nDemmin, pur non essendo parte di alcuna comunit\u00e0 amministrativa, ospita la sede della comunit\u00e0 (\"Amt\") Demmin-Land.\nDemmin si fregia del titolo di \"citt\u00e0 anseatica\" (\"Hansestadt\").\nIl suicidio di massa di Demmin.\nAlla fine della Seconda guerra mondiale l'avanzata dell'Armata Rossa provoc\u00f2 a Demmin un gigantesco suicidio di massa.\nNel 1945 la citt\u00e0 contava tra 15.000 e 16.000 abitanti, ospitando anche migliaia di profughi dall'Est, che all'incirca raddoppiavano la sua popolazione. Alla fine di aprile, quando il fronte orientale si avvicin\u00f2 in vista della Battaglia di Berlino, i civili rimasti in citt\u00e0 (soprattutto donne coi bambini e anziani) furono costretti a scavare un fossato anticarro lungo 5 chilometri a est della citt\u00e0 per rallentare la marcia dei russi. La fuga dei tedeschi dalla citt\u00e0 inizi\u00f2 il 28 aprile: i funzionari del partito nazista partirono su autopompe sequestrate, l'ospedale fu evacuato, tutta la polizia se ne and\u00f2 e alcuni civili fuggirono.\nAvanguardie dell'Armata Rossa raggiunsero Demmin a mezzogiorno del 30 aprile 1945. Sul campanile della chiesa fu issata una bandiera bianca. Secondo un testimone oculare, i negoziatori sovietici si avvicinarono al fossato anticarro e promisero di risparmiare alla popolazione civile di Demmin \"molestie\" e saccheggi in caso di resa senza combattimento; le restanti unit\u00e0 della Wehrmacht e alcune Waffen-SS si ritirarono attraverso Demmin, e circa mezz'ora dopo l'incidente fecero saltare dietro di loro tutti i ponti che portavano fuori citt\u00e0, mentre le unit\u00e0 sovietiche stavano gi\u00e0 avanzando attraverso la citt\u00e0 stessa.\nLa distruzione dei ponti imped\u00ec ai sovietici di avanzare verso Rostock, che avevano pianificato di raggiungere lo stesso giorno. Imped\u00ec anche la fuga della popolazione civile, intrappolata dai fiumi che circondano la citt\u00e0. Secondo testimoni oculari, alcuni appartenenti alla Giovent\u00f9 Hitleriana, spararono ai soldati sovietici, nonostante diverse bandiere bianche fossero issate sugli edifici di Demmin. In particolare, un insegnante lealista nazista, dopo aver sparato a sua moglie e ai suoi figli, lanci\u00f2 una granata sui soldati sovietici usando un panzerfaust, prima di impiccarsi.\nI soldati sovietici furono autorizzati a saccheggiare la citt\u00e0 per tre giorni. Ne seguirono stupri di massa di donne locali, secondo testimoni oculari, \"indipendentemente dall'et\u00e0\", e spari contro uomini tedeschi che si erano opposti a questa pratica. Inoltre, vaste aree della citt\u00e0 furono incendiate, quasi tutto il centro bruci\u00f2 completamente e l'80% della citt\u00e0 fu distrutto in quei tre giorni. Secondo quanto riferito da testimoni, molti dei soldati che si erano dati a stupri, esecuzioni e saccheggi erano ubriachi .\nQuesti eventi, insieme alla paura delle atrocit\u00e0 che la propaganda nazista annunciava da tempo, provocarono il panico tra la popolazione: ne seguirono centinaia di suicidi, spesso collettivi, di famiglie intere - moltissimi di donne con i loro figli - realizzati con tutti i mezzi, ma soprattutto gettandosi nei fiumi che ora isolavano la citt\u00e0, nonostante che perfino i russi, impressionati, cercassero di ostacolarli.\nSul numero dei morti non ci sono notizie certe, dato che solo di 500 dei sepolti in una fossa comune furono registrati i nomi. Le stime oscillano tra 700 e 1200 suicidi.\nAmministrazione.\nGemellaggi.\nDemmin \u00e8 gemellata con:\nSport.\nCalcio.\nLa squadra locale \u00e8 l'SV Demminer 91, militante in Kreisoberliga, il nono livello del calcio tedesco."}
{"id": "1842517", "revid": "92723", "url": "https://it.wikipedia.org/wiki?curid=1842517", "title": "Diocesi di Sirmio", "text": "La diocesi di Sirmio (in latino: \"Dioecesis Sirmiensis\") \u00e8 una sede della Chiesa cattolica in Serbia suffraganea dell'arcidiocesi di \u0110akovo-Osijek. Nel 2020 contava 47.750 battezzati su 781.830 abitanti. \u00c8 retta dal vescovo \u0110uro Ga\u0161parovi\u0107.\nTerritorio.\nLa diocesi comprende il distretto della Sirmia, che si trova in Serbia. Nella mappa a destra il territorio della diocesi \u00e8 contrassegnato in marrone.\nSede vescovile \u00e8 la citt\u00e0 di Sremska Mitrovica, l'antica Sirmio, in Voivodina, dove si trova la basilica cattedrale di San Demetrio (\"Bazilike Katedrale sveti Dimitrije\").\nIl territorio \u00e8 suddiviso in 29 parrocchie.\nStoria.\nLa diocesi di Sirmio fu eretta nel IV secolo. Il primo vescovo noto \u00e8 sant'Ireneo, che fu martirizzato nel 304 sotto l'imperatore Diocleziano. Ancor pi\u00f9 celebre \u00e8 il martirio di san Demetrio: secondo una tradizione Demetrio era un diacono di Ireneo. Il culto del martire si irradi\u00f2 da Tessalonica, dove ne furono traslate le reliquie.\nNel 395 il vescovo di Sirmio, che gode del titolo di primate, \u00e8 nominato dal papa suo vicario nell'Illirio occidentale. Due volte fu distrutta la citt\u00e0 di Sirmio, nel 441 e nel 558. Nel 582 Sirmio fu conquistata dagli Avari e la diocesi perse di importanza. \nNell'870 papa Adriano II avrebbe eletto san Metodio, apostolo degli slavi, vescovo di Sirmio. In realt\u00e0 gli storici mettono in dubbio che Metodio avesse una vera e propria sede episcopale, trattandosi di un vescovo missionario. Dalle fonti coeve Metodio \u00e8 indicato come \"archiepiscopus Pannoniensis\" e \"archiepiscopus Marabensis\". L'attribuzione alla sede di Sirmio risale alla \"Vita paleoslava\" di Metodio, scritta nel XII secolo in cui si dice, senza mai menzionare Sirmio, che Metodio succedette sulla cattedra di sant'Andronico, un santo del I secolo morto in Pannonia, di cui \u00e8 problematico accertare storicamente ogni relazione con Sirmio.\nDal VI secolo fino al 1229 le notizie sulla diocesi sono molto scarse. Il 20 gennaio 1229 papa Gregorio IX ristabil\u00ec la diocesi dandole come sede il monastero di Cuhet (oggi Bano\u0161tor, nel comune di Beo\u010din in Voivodina) e rendendola suffraganea dell'arcidiocesi di Kalocsa.\nDal 1539 al 1581 fu sede vacante. Nel 1637 la residenza del vescovo era nella citt\u00e0 di \"Ulilady\", che forse si pu\u00f2 leggere \u00dajlak, il nome ungherese di Ilok, la stessa citt\u00e0 in cui ritroviamo la residenza episcopale nel 1697. Nel 1748 il vescovo non aveva residenza fissa, ma soleva abitare nella citt\u00e0 di Petrovaradino (oggi Novi Sad).\nIl cattolicesimo rifior\u00ec dopo la cacciata dei Turchi nella seconda met\u00e0 del XVIII secolo.\nLe diocesi di Bosnia e Sirmio sono state unite il 9 luglio 1773 con il breve \"Universis orbis Ecclesiis\" di papa Clemente XIV.\nIl 18 novembre 1963 la diocesi ha assunto il nome di diocesi di \u0110akovo o di Bosnia e Sirmio.\nIl 18 giugno 2008 in forza della bolla \"Pastorali navitati\" di papa Benedetto XVI la diocesi di Sirmio \u00e8 stata separata dalla sede di \u0110akovo, che nel contempo \u00e8 stata elevata al rango di arcidiocesi metropolitana e ha assunto il nome di arcidiocesi di \u0110akovo-Osijek.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 781.830 persone contava 47.750 battezzati, corrispondenti al 6,1% del totale."}
{"id": "1842524", "revid": "30794", "url": "https://it.wikipedia.org/wiki?curid=1842524", "title": "Lago Morto", "text": "Il Lago Morto \u00e8 uno specchio d'acqua della provincia di Treviso.\nGeografia.\nSi trova nella val Lapisina, la vallata che inizia a nord di Vittorio Veneto e si inserisce tra le Prealpi Bellunesi culminando nella sella di Fadalto, da cui si pu\u00f2 raggiungere l'Alpago e la Valbelluna. Si trova a 276\u00a0m s.l.m. e raggiunge i 56\u00a0m di profondit\u00e0.\nIl lago \u00e8 cos\u00ec chiamato perch\u00e9 non ha n\u00e9 immissari, n\u00e9 emissari, essendo probabilmente alimentato da bacini carsici sotterranei. Come il vicino lago di Santa Croce, situato in territorio bellunese, rappresenta un lago intravallivo, formatosi attraverso uno sbarramento alluvionale, morenico e di frana.\nAssieme ai due laghi di Revine Lago, \u00e8 uno dei maggiori della provincia.\nSulle sue rive settentrionali sorge il paese di Fadalto Basso, mentre a sud si trova Nove, entrambe frazioni di Vittorio Veneto.\nIl lago Morto alimenta anche due centrali idroelettriche (quella di Fadalto, 1924, e quella di Nove, 1973).\nOrografia.\nLe immagini che seguono visualizzano l'inquadramento geografico e la rappresentazione del complesso sistema orografico sovrastante il Lago di Santa Croce - Lago Morto, ottenute mediante l'elaborazione di un Modello digitale di elevazione (DEM - \"Digital elevation model\") del terreno, derivato dalla composizione di alcuni elementi della Carta Tecnica Regionale Numerica della Regione Veneto.\nAmbiente.\nIl lago \u00e8 balneabile, vista la buona qualit\u00e0 delle sue acque, e ospita varie specie ittiche: cavedani, alborelle, coregoni, trote fario e iridee (immesse a scopi alieutici; il lago Morto \u00e8 infatti riserva di pesca), lucci, tinche e carpe."}
{"id": "1842525", "revid": "297059", "url": "https://it.wikipedia.org/wiki?curid=1842525", "title": "Chilotorace", "text": "Il chilotorace \u00e8 la presenza di una raccolta anormale di liquido linfatico nel cavo pleurico, ovvero lo spazio che circonda il polmone. Il liquido linfatico che si forma nell'apparato digestivo e che viene chiamato \"chilo\" pu\u00f2 accumularsi qui a seguito di un'interruzione o di un'ostruzione del dotto toracico. Nelle persone che seguono una dieta normale questa raccolta di liquidi pu\u00f2 a volte essere identificata dal suo aspetto torbido e bianco latte, questo dovuto perch\u00e9 il chilo contiene trigliceridi. \u00c8 importante distinguere un chilotorace da uno pseudochilotorace (una raccolta fluida nello spazio pleurico ad alto contenuto di colesterolo), che ha un aspetto simile ma \u00e8 causato da processi infiammatori cronici e richiede un trattamento diverso.\nIl chilotorace \u00e8 una condizione rara ma grave. Deriva dalla fuoriuscita del fluido linfatico dal dotto toracico o da uno dei suoi affluenti. Esistono molti trattamenti, sia chirurgici che conservativi. Circa il 2-3% di tutte le raccolte di fluidi che circondano i polmoni (versamenti pleurici) sono chilotoraci.\nEpidemiologia.\nIl chilotorace \u00e8 una patologia assai rara che solitamente si presenta come una complicanza conseguente ad interventi chirurgici al collo e al mediastino. Non vi \u00e8 alcuna predisposizione per genere o per et\u00e0. Un chilotorace si verifica nello 0,2-1% degli interventi cardiotoracici, nel 5-10% delle esofagostomie e nel 3-7% delle resezioni polmonari.\nEziologia.\nEsistono tre principali tipologie di chilotorace distinti per la causa: traumatico, non traumatico e idiopatico. Storicamente, il tipo pi\u00f9 comune riscontrato era quello non traumatico, tuttavia ad oggi (primi anni 2000) quelli traumatici rappresentano la maggior parte dei casi e soprattutto derivano da complicanze successive ad un intervento chirurgico. La causa pi\u00f9 comune di chilotorace non traumatico \u00e8 la presenza di un tumore. I chilotoraci possono essere classificati anche come a bassa o alta produzione in base al tasso di accumulo di chilo: i chilotoraci a bassa produzione sono caratterizzati da un accumulo di chilo inferiore ai mL ogni 24 ore, mentre quelli ad alta produzione presentano un accumulo maggiore ai mL per 24 ore.\nNon traumatici.\nI tumori maligni sono la causa pi\u00f9 frequente di chilotorace non traumatico. Neoplasie come la leucemia linfatica cronica, il tumore ai polmoni, il linfoma, il sarcoma di Kaposi, il carcinoma metastatico o il tumore esofageo sono potenziali cause del chilotorace. Nei paesi in via di sviluppo si osservano molto spesso anche cause infettive. La causa pi\u00f9 frequente di un chilotorace infettivo \u00e8 una complicazione della linfoadenite tubercolare, mentre altre possibili infezioni causali possono includere l'aortite, la linfangite, l'istoplasmosi e la filariasi. Il chilotorace pu\u00f2 anche essere congenito e pu\u00f2 verificarsi in concomitanza con altre malformazioni linfatiche, come la linfangectasia e la linfangiomatosi. Altre condizioni patologiche, come la sclerosi tuberosa, la cardiopatia congenita, la trisomia 21 (o sindrome di Down), la sindrome di Noonan o la sindrome di Turner (o cromosoma X mancante) sono anch'esse possibili cause di un chilotorace congenito. Altre patologie pi\u00f9 rare che possono portare ad un chilotorace possono essere: la malattia di Castleman, la sindrome dell'unghia gialla, la macroglobulinemia di Waldenstr\u00f6m, la filariasi linfatica, la sarcoidosi, l'embolia, la trombosi delle grandi vene, l'amiloidosi e il gozzo. Anche la radioterapia al torace pu\u00f2 esserne, seppur molto raramente, causa. Queste malattie causano il chilotorace ostruendo o distruggendo il dotto toracico. Una rapida dose di nutrizione parenterale totale pu\u00f2 ostruire il dotto toracico, causando la fuoriuscita dello chilo nello spazio pleurico circostante.\nTraumatico.\nLa tipologia pi\u00f9 frequente di chilotorace \u00e8 quello iatrogeno causato da un intervento chirurgico e spesso \u00e8 una grave conseguenza di una pneumectomia. \u00c8 particolarmente comune a seguito di interventi chirurgici che richiedono una dissezione mediastinica. La probabilit\u00e0 di sviluppare un chilotorace dipende dal tipo di intervento chirurgico e quello che presenta il pi\u00f9 alto rischio \u00e8 l'esofagostomia, con un rischio di stimato tra il 5% e il 10%. La resezione polmonare e la dissezione del nodo mediastinico presentano il secondo rischio pi\u00f9 elevato, con una probabilit\u00e0 che si attesta tra il 3% e il 7%. Altri interventi, come la resezione di un tumore mediastinico, una riparazione di un aneurisma toracico, la simpatectomia e qualsiasi altro intervento chirurgico che coinvolga la parte inferiore del collo o nel mediastino, possono causare lo sviluppo di un chilotorace. \u00c8 stato descritto anche lo sviluppo di chilotorace traumatico non conseguente alla chirurgia ma successivo ad un posizionamento di un catetere venoso centrale, ad un impianto di pacemaker e ad una procedura di embolizzazione di una malformazione artero-venosa polmonare. Un trauma contusivo alla regione toracica \u00e8 un'altra causa di chilotorace che si \u00e8 verificata dopo lesioni da scoppio e persino a seguito di semplici lesioni da tosse o starnuti.\nFisiopatologia.\nPrincipalmente, un chilotorace si sviluppa a seguito della fuoriuscita di chilo dal dotto toracico, spesso causata da un disturbo che compromette l'integrit\u00e0 strutturale del dotto stesso. Ad esempio, il posizionamento di un catetere venoso centrale pu\u00f2 potenzialmente interrompere il drenaggio della linfa nella vena succlavia, seguito dal dotto toracico, con conseguente formazione di un chilotorace. La patologie che comportano un aumento della pressione nel condotto toracico danno origine, velocemente, ad alcuni canali collaterali che alla fine defluiscono nel torace. Un trauma che interessa il dotto toracico \u00e8 una delle cause pi\u00f9 frequenti.\nIl verificarsi di un chilotorace nello spazio pleurico sinistro o destro \u00e8 una conseguenza della posizione anatomica del dotto toracico nel corpo e dipende dalla posizione in cui il dotto \u00e8 stato colpito. Se il dotto toracico viene ferito sopra la quinta vertebra toracica, si ottiene un chilotorace sinistro. Al contrario, una lesione del dotto al di sotto della quinta comporter\u00e0 la formazione di un chilotorace destro. I chilotoraci si verificano pi\u00f9 comunemente nello spazio pleurico destro (50% dei casi), mentre quelli della parte di sinistra e bilaterali sono meno frequenti e si riscontrano rispettivamente nel 33% e nel 17% dei casi.\nIn caso di neoplasia, l'invasione del dotto toracico o dei canali linfatici collaterali pu\u00f2 causare ostruzione della linfa. Nel caso della linfoadenopatia mediastinica, il linfonodo ingrossato pu\u00f2 provocare la compressione dei canali linfatici e del dotto toracico. Ci\u00f2 impedisce il drenaggio centripeto del flusso linfatico dai bordi del parenchima polmonare e delle superfici pleuriche. Questo fa s\u00ec che il chilo trasuda ampiamente nella cavit\u00e0 pleurica, comportando cos\u00ec la formazione di un chilotorace. Nel caso della sindrome dell'unghia gialla o del linfedema, il chilotorace \u00e8 causato da ipoplasia o dilatazione dei vasi linfatici. In rari casi, come nel chilotorace epatico, l'ascite chilosa attraversa il diaframma nella cavit\u00e0 pleurica. Nei casi idiopatici, come nei disturbi genetici, la fisiopatologia non \u00e8 nota. Fino a tre litri di chilo possono facilmente drenare nello spazio pleurico giornalmente.\nComplicanze.\nLe complicanze del chilotorace comprendono malnutrizione, immunosoppressione, disidratazione e difficolt\u00e0 respiratoria. La gravit\u00e0 delle complicanze dipende dalla velocit\u00e0 con cui il chilotorace si \u00e8 accumulato, dalle sue dimensioni e dalla sua cronicit\u00e0.\nClinica.\nSegni e sintomi.\nI sintomi di un chilotorace dipendono dalle sue dimensioni e dalla causa sottostante. Un chilotorace di piccole dimensioni non si manifesta con nessun segno o sintomo (asintomatico) e solitamente viene scoperto casualmente a seguito di una radiografia del torace eseguita per un altro motivo. Un chilotorace di dimensioni importanti pu\u00f2 invece comportare dispnea e una sensazione di pressione al torace causata dai liquidi che limitano l'espansione dei polmoni.. Tuttavia, se il fluido si accumula lentamente, anche i chilotoraci considerevoli possano rimanere asintomatici, poich\u00e9 i polmoni potrebbero aver avuto il tempo di abituarsi all'aumento di pressione. Febbre o dolore toracico non sono generalmente associati al chilotorace, poich\u00e9 il chilo da solo non genera infiammazione.\nAll'auscultazione, il chilotorace pu\u00f2 portare a suoni respiratori ridotti sul lato interessato, associati a un suono sordo quando il torace viene battuto. In caso di chilotorace postoperatorio, il primo segno pu\u00f2 essere un drenaggio persistente dagli scarichi intercostali. I grandi chilotoraci possono causare segni legati alla perdita di nutrienti, comprese le caratteristiche di malnutrizione o la ridotta capacit\u00e0 di combattere le infezioni. I chilotoraci che si accumulano rapidamente possono causare un improvviso calo del volume del sangue, portando ad una bassa pressione sanguigna.\nDiagnostica.\nVarie metodiche di imaging biomedico possono essere utilizzate per formulare una diagnosi della condizione. Una radiografia del torace \u00e8 in grado di rilevare un chilotorace che appare come un'area densa e omogenea che oscura gli angoli costofrenici e cardiofrenici. Le forme pi\u00f9 lievi, comunque, si formano lentamente ed \u00e8 quindi difficilmente visualizzabile mediante radiografia del torace nelle fasi iniziali All'ecografia pu\u00f2 apparire come una regione ecoica isodensa senza settazione o localizzazione. Tuttavia, n\u00e9 una normale radiografia del torace n\u00e9 un'ecografia possono differenziare un chilotorace da qualsiasi altro tipo di versamento pleurico.\nLa cisterna del chilo pu\u00f2 essere visualizzata tramite l'imaging a risonanza magnetica rendendo cos\u00ec possibile confermare la presenza di un chilotorace, tuttavia la risonanza magnetica nucleare non \u00e8 considerata la metodica ideale per lo studio del torace e quindi il suo utilizzo \u00e8 raro. Un'altra tecnica diagnostica \u00e8 la linfangiografia convenzionale, anch'essa utilizzata raramente poich\u00e9 oggi sono disponibili tecniche ugualmente sensibili ma meno invasive per diagnosticare la condizione. Le procedure di linfangiografia utilizzano il \"Lipiodol\" come mezzo di contrasto radiopaco, che viene iniettato nei vasi linfatici, rendendo possibile visualizzare il chilotorace sui successivi radiogrammi e identificare la fonte di eventuali perdite nel dotto toracico.\nUn altro tipo di linfogramma pi\u00f9 frequentemente utilizzato \u00e8 la linfoscintigrafia nucleare, un esame di medicina nucleare; questa procedura richiede l'iniezione di acido pentetico umano marcato tecnezio-99m nelle lesioni sottocutanee di entrambi i lati del dorso del piede. Quindi vengono ottenute due immagini, anteriore e posteriore, utilizzando una gamma camera. Tale esame pu\u00f2 essere integrata con una tomografia a emissione di fotone singolo. Una volta rilevato il versamento pleurico, si raccomanda una toracentesi.\nIl fluido di un chilotorace pu\u00f2 apparire lattiginoso, sieroso o serosanguinoso. Se l'aspetto del fluido non \u00e8 lattiginoso non pu\u00f2 essere comunque escluso un chilotorace. Poich\u00e9 il chilo \u00e8 ricco di trigliceridi, un versamento pleurico ricco di trigliceridi (&gt;110\u00a0mg/dL) conferma la presenza di un chilotorace;. un versamento pleurico a basso contenuto di trigliceridi (&lt;50\u00a0mg/dL) invece praticamente esclude la diagnosi. Se un versamento pleurico contiene trigliceridi tra 50\u2013110\u00a0mg/dL, si raccomanda l'analisi del contenuto di lipoproteine del versamento pleurico per valutare i chilomicroni. Se tale procedura rileva chilomicroni nel fluido si pu\u00f2 confermare un chilotorace. I chilotoraci sono tipicamente essudativi e spesso contengono un elevato numero di linfociti e hanno bassi livelli dell'enzima L-lattato deidrogenasi (LDH). Tuttavia, possono verificarsi chilotoraci atipici e sono transudativi nel 14% dei casi. Un aspetto lattiginoso del liquido pleurico non \u00e8 sufficiente per confermare la diagnosi di chilotorace poich\u00e9 un pseudochilotorace ed un empiema possono imitare questo aspetto. Al contrario, l'assenza di un aspetto lattiginoso non significa che un chilotorace non sia presente, in quanto possono invece apparire sierosi o sanguinanti.\nTrattamento.\nIl trattamento per il chilotorace dipende dalla causa sottostante ma pu\u00f2 comprendere una modifica nell'alimentazione, l'assunzione di farmaci in grado di per prevenire la formazione del chilo (tra cui somatostatina/octreotide, midodrina e sirolimus, pleurodesi) e il ricorso a un intervento chirurgico che pu\u00f2 consistere in diverse procedure, tra cui: la legatura del dotto toracico, la creazione di uno \"shunt\" pleurovenoso o pleuroperitoneale, l'embolizzazione del dotto toracico.\nApproccio iniziale.\nIl trattamento iniziale per una condizione di chilotorace solitamente si basa sul drenaggio del fluido dallo spazio pleurico. Ci\u00f2 pu\u00f2 essere necessario per ripristinare la funzionalit\u00e0 polmonare compromessa dalla pressione esercitata dal chilo sui polmoni. Coloro che accusano un chilotorace di dimensioni importanti potrebbero necessitare di un supporto nutrizionale per via della perdita di nutrienti tra cui, principalmente, proteine ed elettroliti. Una volta che il paziente viene giudicato emodinamicamente e nutrizionalmente stabile, pu\u00f2 iniziare un trattamento specifico.\nTrattamento conservativo.\nUn trattamento conservativo consiste nella modificazione della dieta con lo scopo di includere meno acidi grassi a catena lunga, in particolare acidi grassi liberi. Poich\u00e9 il chilo \u00e8 formato da questi acidi, la sua produzione risulter\u00e0 minore consentendo ai pazienti di guarire spontaneamente. Tuttavia, questo approccio pu\u00f2 portare, nel tempo, a sviluppare una carenza di grasso e ad uno stato di malnutrizione. La toracentesi \u00e8 una procedura in cui viene inserito un catetere a permanenza per uso domestico che viene poi viene utilizzato per il drenaggio del chilotorace. Se si riscontra un chilotorace sviluppatosi a seguito di una neoplasia maligna \u00e8 necessario garantire un trattamento con radioterapia e/o chemioterapia.\nTrattamento chirurgico.\nLa chirurgia \u00e8 indicata se il caso \u00e8 post-traumatico, iatrogeno o refrattario ad altri trattamenti, nel qual caso l'intervento pu\u00f2 ridurre la mortalit\u00e0 del 40%. Un intervento chirurgico invasivo, chiamato legatura del dotto toracico, comporta la chiusura dei dotti toracici, mentre la pleurodesi chirurgica \u00e8 un'altra opzione che pu\u00f2 essere intrapresa se la persona interessata non risponde al trattamento conservativo e non \u00e8 candidata a un intervento di legatura. Un'ulteriore opzione per il trattamento \u00e8 la creazione di uno \"shunt\" pleuroperitoneale (ovvero la realizzazione di un canale di comunicazione tra lo spazio pleurico e la cavit\u00e0 peritoneale).\nPrognosi.\nI tassi di morbilit\u00e0 e mortalit\u00e0 associati al chilotorace sono diminuiti grazie al miglioramento dei trattamenti. I chilotoraci maligni, bilaterali e cronici hanno una prognosi peggiore rispetto agli altri tipi. Attualmente, i tassi di mortalit\u00e0 e morbilit\u00e0 sono circa del 10%, se trattati chirurgicamente. Se i casi sono post-operatori e trattati in modo conservativo, i tassi di mortalit\u00e0 si avvicinano al 50%, la stessa percentuale dei casi non trattati."}
{"id": "1842528", "revid": "889434", "url": "https://it.wikipedia.org/wiki?curid=1842528", "title": "Intelligo ut credam", "text": "L'espressione latina intelligo ut credam significa letteralmente \"capisco per credere\". \u00c8 stata introdotta da Sant'Agostino per risolvere il problema della non-conoscibilit\u00e0 del Dio trascendente dei cristiani. Sar\u00e0 poi modificata in Credo, ut intelligam (\"credo per capire\") da Anselmo d'Aosta. \nEssa riprende lo stesso concetto della filosofia platonica: \u00e8 necessario possedere la conoscenza del mondo (e, nel caso di Platone, delle idee) per permettere all'uomo di giungere alla fede in Dio."}
{"id": "1842529", "revid": "1494169", "url": "https://it.wikipedia.org/wiki?curid=1842529", "title": "Fusore", "text": ""}
{"id": "1842532", "revid": "785863", "url": "https://it.wikipedia.org/wiki?curid=1842532", "title": "Lista di film live action Disney", "text": ""}
{"id": "1842533", "revid": "224230", "url": "https://it.wikipedia.org/wiki?curid=1842533", "title": "Codice della marina mercantile del 1865", "text": "Il codice della marina mercantile e della navigazione del 1865 fu emanato insieme agli altri codici in quello che \u00e8 stato definito il Risorgimento giuridico italiano. Nell'ambito del processo di codificazione del 1865, il codice in questione fu considerato un \"passo in avanti\" perch\u00e9 la Francia, patria della codicistica moderna, non possedeva un tal codice limitandosi al \"code civil\" e al \"code du commerce\". \nIl contesto.\nGi\u00e0 nel 1859, Camillo Benso, conte di Cavour, istitu\u00ec la \"giunta legislativa di Genova\" al fine di unificare la legislazione in materia. L'Italia, infatti, essendo una penisola al centro del Mediterraneo, aveva particolare bisogno di una legislazione moderna e capace di spingere lo sviluppo economico-marittimo del paese.\nI contenuti.\nIl codice in questione separava l'amministrazione della marina mercantile da quella militare, attribuendone la competenza al Ministero della Marina e non pi\u00f9 al Ministero dell'Agricoltura e del Commercio.\nLe polemiche napoletane.\nCome \u00e8 noto, prima dell'unificazione legislativa del 1865 per i territori del Regno d'Italia, fu mantenuta la vigenza dei codici e delle leggi civili e commerciali degli antichi Stati pre-unitari. Per la materia marittima, per\u00f2, si decise alcuni anni prima di estendere temporaneamente la disciplina del Regno di Sardegna ai territori \"annessi\", suscitando per\u00f2 le polemiche dei giuristi e degli operatori napoletani che rivendicavano una tradizione pi\u00f9 avanzata in materia rispetto a quella sarda."}
{"id": "1842536", "revid": "729019", "url": "https://it.wikipedia.org/wiki?curid=1842536", "title": "Kaupthing Bank", "text": "Kaupthing Bank era la pi\u00f9 grande banca islandese (davanti alla Landsbanki) e la settima banca dei paesi nordici, con oltre 58 miliardi di euro di asset. Offriva una gamma completa di servizi finanziari per privati, imprese ed investitori istituzionali.\nOperava in Gran Bretagna, Isola di Man, Norvegia, Svezia, Danimarca, Finlandia, Paesi Bassi, Lussemburgo, Belgio, Svizzera, Germania, negli Stati Uniti e in Medio Oriente.\nNel 2007, la banca ha dichiarato utili netti per 812 milioni di euro, con circa il 70% dei profitti originati fuori dall'Islanda (33% in Islanda, 31% in Gran Bretagna, 26% in Scandinavia, 8% in Lussemburgo ed il 2% in altri Paesi).\nI quartieri generali della banca si trovavano a Reykjav\u00edk.\nA causa della grave crisi finanziaria che ha colpito l'economia mondiale e in particolare l'Islanda, nel corso dell'ottobre 2008 il governo islandese ha preso il controllo della banca. La banca \u00e8 in seguito tornata privata, e il 20 novembre 2009 ha cambiato nome in Arion Banki.\nStoria.\nKaupthing Bank \u00e8 stata fondata nel 1982 e nel 2003 si \u00e8 fusa con la Bunadarbanki Islands, un istituto bancario fondato nel 1930, e si \u00e8 quotata in borsa.\nIn breve le principali tappe della storia della societ\u00e0:\nLa societ\u00e0.\nKaupthing Bank offriva ad imprese e privati una gamma completa di servizi finanziari tra cui servizi di investment banking, asset management, private banking e retail banking.\nNel 2007 la banca era stata insignita dal mensile finanziario \"Euromoney\" del premio come migliore banca dell'area nordeuropea e baltica.\nSecondo una ricerca di Arthur D. Little, una delle pi\u00f9 importanti societ\u00e0 di consulenza strategica, Kaupthing Bank era risultata la seconda banca pi\u00f9 efficiente d'Europa, dopo la spagnola Banco Popular Espa\u00f1ol."}
{"id": "1842539", "revid": "142504", "url": "https://it.wikipedia.org/wiki?curid=1842539", "title": "Prealpi Trevigiane", "text": ""}
{"id": "1842540", "revid": "663330", "url": "https://it.wikipedia.org/wiki?curid=1842540", "title": "Maria Doyle Kennedy", "text": "Nel 1988 ha sposato il musicista Kieran Kennedy.\nMusica.\nMaria pubblica la sua musica per mezzo della \"Mermaid Records\", una casa discografica da lei stessa fondata nel 2001.\nIl suo debutto da solista nell'album \"Charm\" \u00e8 avvenuto nel 2001. Ha coordinato \"Sirens\", una compilation di sole artiste donne uscita nel 2003. Ha pubblicato l'album \"Skullcover\", composto da canzoni cover, nel 2005. Il suo album pi\u00f9 recente \u00e8 \"M\u00fctter\".\nDoppiatrici italiane.\nNelle versioni in italiano delle opere in cui ha recitato, Maria Doyle Kennedy \u00e8 stata doppiata da:"}
{"id": "1842543", "revid": "212348", "url": "https://it.wikipedia.org/wiki?curid=1842543", "title": "Dimitris Sioufas", "text": "Ebbe una lunga militanza politica nelle file del partito conservatore di Nuova Democrazia ed esercit\u00f2 anche la professione di avvocato.\nCarriera scolastica.\nDimitris Sioufas aveva due lauree: una in Scienze Politiche e Pubblica Amministrazione conseguita presso l'Universit\u00e0 Panteio di Atene e l'altra in giurisprudenza presso l'Universit\u00e0 di Salonicco.\nCarriera politica.\nNel 1981 fu eletto per la prima volta deputato al Parlamento greco nel collegio elettorale di Karditsa e da allora venne rieletto continuamente fino al (\"anno 2008\".\nDal 1977 fino al 1981 fu direttore generale dell'EOMMEX.\nDall'agosto 1991 fino al dicembre 1992 fu vice ministro per la Sicurezza sociale, per poi essere trasferito a capo del ministero della Sanit\u00e0 e della Solidariet\u00e0 Sociale dove rimase fino alla caduta del governo Mitsotakis (\"ottobre 1993\").\nDopo la vittoria del suo partito alle legislative del 7 marzo 2007 ottenne l'incarico di ministro dello Sviluppo nel governo di K\u014dstas Karamanl\u012bs. \nDopo le elezioni del settembre 2007 fu portavoce del parlamento ellenico.\nFamiglia.\nDimitris Sioufas era sposato con Kaity Anagnostaki ed aveva due figli e una figlia."}
{"id": "1842544", "revid": "6923", "url": "https://it.wikipedia.org/wiki?curid=1842544", "title": "Cederna (Monza)", "text": "Il quartiere Cederna \u00e8 un rione a sud-est della citt\u00e0 di Monza, ed \u00e8 amministrativamente appartenente alla circoscrizione 2 della citt\u00e0.\nConfina con i quartieri di Sant'Albino, Regina Pacis, Sobborghi, Cristo Re e con la citt\u00e0 di Concorezzo. Consiste nella parte di territorio monzese compreso tra viale delle industrie, via Salvadori, via Foscolo, via Ferrari, via Rota e viale Sicilia.\nStoria.\nIl Cotonificio Cederna, attualmente in fase di smantellamento da parte dell'amministrazione comunale, \u00e8 stato emblema dell'industria tessile monzese. Le vie principali del quartiere sono da identificarsi in via Cederna, via Tiepolo, via Borsa e v.le Sicilia. La chiesa principale che risiede nel quartiere \u00e8 la Chiesa della Sacra Famiglia, ove poco distante, \u00e8 situato anche il principale cimitero cittadino. L'attivit\u00e0 principale del quartiere, dopo lo smantellimento del Cotonifico, \u00e8 da concentrarsi nelle piccole botteghe dei negozianti locali. Su via Cederna, \u00e8 possibile scorgere sulla destra un convento di suore che risiede da molti anni in quella zona.\nAttualmente procedono lavori per la costruzione di una vasta nuova zona residenziale nel cuore del quartiere, dove inoltre, risiedono due strutture sportive cittadine importanti: la prima \u00e8 lo Stadio Brianteo, sede delle partite dell'AC Monza, la seconda, il Palazzetto dello Sport, dove vengono ospitati sia eventi sportivi che eventi di intrattenimento. La squadra calcistica che rappresenta il quartiere \u00e8 l'Atletico Cederna, la squadra di basket principale \u00e8 Eureka Basket.\nVi si trova inoltre uno dei capolinea della linea z206 e alcune fermate della z202, che raggiungono rispettivamente l'Ospedale San Gerardo e il quartiere di San Rocco.\nPopolazione.\nIl quartiere Cederna, ad alta densit\u00e0 popolare, conta un numero di abitanti pari a 25.000 abitanti, quasi 1/5 della popolazione dell'intera cittadina.\nCollegamenti esterni.\nCircoscrizione 2, Comune di Monza, "}
{"id": "1842545", "revid": "121837", "url": "https://it.wikipedia.org/wiki?curid=1842545", "title": "Buco nero di massa stellare", "text": ""}
{"id": "1842549", "revid": "287204", "url": "https://it.wikipedia.org/wiki?curid=1842549", "title": "Tonga Major League 1984", "text": "Il campionato di calcio tongano 1984 (nome ufficiale: \"Tongatapu Inter Club Championship 1984\") \u00e8 il primo di cui sia disponibile la classifica completa; \u00e8 stato disputato quattordici anni dopo il primo in assoluto.\n\u00c8 costituito da un girone all'italiana con partite di sola andata. La prima vince il titolo nazionale, le ultime due retrocedono. \u00c8 stato vinto per la terza stagione consecutiva dal Ngele'ia."}
{"id": "1842551", "revid": "834", "url": "https://it.wikipedia.org/wiki?curid=1842551", "title": "Edward George Bulwer-Lytton", "text": ""}
{"id": "1842552", "revid": "62004", "url": "https://it.wikipedia.org/wiki?curid=1842552", "title": "Assan Bazayev", "text": ""}
{"id": "1842561", "revid": "198277", "url": "https://it.wikipedia.org/wiki?curid=1842561", "title": "Contingenza", "text": "La contingenza in filosofia \u00e8 la caratteristica attribuita all'ente la cui esistenza \u00e8 ritenuta non necessaria, ma nello stesso tempo non impossibile: la sua realt\u00e0 non pu\u00f2 essere dimostrata una volta per tutte, ma neppure negata definitivamente.\nAristotele.\nNella logica di Aristotele il contingente (\"\u03b5\u03bd\u03b4\u03b5\u03c7\u03bf\u03bc\u03ad\u03bd\u03c9\u03bd\", endech\u00f2menon) \u00e8 definito come l'opposto del necessario, per cui vi sono enunciati nel ragionamento sillogistico che possono essere insieme affermati o negati. \nIn campo metafisico la contingenza riguarda quegli eventi che il soggetto agente ha messo in atto scegliendo arbitrariamente le caratteristiche della loro esistenza che \u00e8 in un certo modo ma che sarebbe potuta essere in modo diverso. La contingenza, in questo senso, si oppone alla necessit\u00e0 della essenza che non muta e permane sempre identica a se stessa.\nLa contingenza nel pensiero medioevale.\nNel pensiero medioevale la contingenza riguarda tutte le creature che devono la loro esistenza a Dio, unico essere necessario. Per gli appartenenti alla scuola di pensiero francescana, come Duns Scoto e Occam, il creato \u00e8 per sua natura contingente, cio\u00e8 precario. Le leggi di natura, apparentemente necessarie, in effetti sono contingenti in quanto dipendono dalla volont\u00e0 di Dio che le ha liberamente stabilite e che quindi, pu\u00f2 anche sospendere e mutare, per sua libera scelta, il corso fino ad allora definito degli eventi naturali.\nGli scolastici invece riprendono la concezione aristotelica di Avicenna per cui gli enti, considerati in se stessi sono contingenti, possibili, ma, rispetto alla causa che li ha creati, partecipano della sua necessit\u00e0. La necessit\u00e0 dell'ente creatore si riverbera sugli enti da lui creati.\nLeibniz e Spinoza.\nIl problema del rapporto tra contingenza e necessit\u00e0 venne sviluppato in tutto il pensiero moderno sino alla originale soluzione di Leibniz il quale distingue inizialmente quelle che chiama verit\u00e0 di fatto dalle verit\u00e0 di ragione. Se io, ad esempio, dico \u00abCesare pass\u00f2 il Rubicone\u00bb mi trovo di fronte ad una \"verit\u00e0 di fatto\" contingente, nel senso che, se sono ignorante di storia romana o se ho altre fonti dell'avvenimento, posso pensare, senza entrare in una contraddizione logica, che Cesare non abbia passato il Rubicone.\nMa se io dico: \u00abIl triangolo ha la somma degli angoli interni eguale a 180\u00b0\u00bb, stavolta esprimo una \"verit\u00e0 di ragione\", un'affermazione necessaria, nel senso che una volta primariamente affermata (o negata), non pu\u00f2 pi\u00f9 essere negata (o affermata).\nQuesta distinzione delle verit\u00e0 di fatto e delle verit\u00e0 di ragione non vale, secondo Leibniz, per Dio dove ambedue convergono cos\u00ec come accade nella concezione panteistica di Spinoza.\nIl filosofo olandese sosteneva infatti che in Dio, definito come \"sostanza causa sui\" venisse a coincidere tutto il creato (\"Deus sive Natura\") che risultava, nella sua totalit\u00e0, perfetto come \u00e8 perfetto Dio.\nKant e Hegel.\nPer Kant la contingenza e il suo opposto, la necessit\u00e0, sono categorie della modalit\u00e0 nell'Analitica dei concetti della Critica della ragion pura. Per il filosofo di K\u00f6nigsberg l'essenza noumenica di Dio lo rende trascendente e perfetto rispetto alla natura fenomenica e contingente.\nOpposta la visione hegeliana che tratta il problema della contingenza nella Scienza della logica (Libro II: Dottrina dell'essenza), dove nega la trascendenza divina di un Assoluto che invece coincide con il mondo, vive nel mondo: l'Assoluto come unione di finito ed infinito ed opposizione di finito ed infinito.\nPensiero contemporaneo.\nNella filosofia contemporanea il filosofo che ha trattato specificatamente il tema della contingenza \u00e8 stato \u00c9mile Boutroux. Dopo averne discusso nell'epistemologia, Boutroux ha esteso la sua concezione alle leggi di natura, dando cos\u00ec vita alla corrente del contingentismo, secondo la quale gli eventi naturali si evolvono in modo imprevedibile e secondo linee assolutamente non definite ma libere, per cui le leggi scientifiche non possono pretendere di essere necessarie, prescrittive, ma al contrario, sono contingenti poich\u00e9 si limitano a descrivere, di volta in volta, ci\u00f2 che accade."}
{"id": "1842564", "revid": "119665222", "url": "https://it.wikipedia.org/wiki?curid=1842564", "title": "Hegelismo", "text": "Corrente derivante, dopo la morte del maestro (1831), dal pensiero di Georg Wilhelm Friedrich Hegel, l'hegelismo o hegelianesimo \u00e8 una rielaborazione critica della sua filosofia, espressa con varie posizioni da numerosi pensatori a lui vicini o successivi. Molti filosofi infatti basarono le loro riflessioni sulla filosofia hegeliana, che influenz\u00f2 in maniera decisiva soprattutto il pensiero tedesco ed europeo del secolo seguente come quello di Karl Marx, Ludwig Feuerbach, Bruno Bauer, Friedrich Engels, Max Stirner ed altri che in maggioranza si espressero spesso con forti critiche o con un palese distacco dal pensiero di Hegel originale.\nLa scuola hegeliana si suddivise ben presto in due principali correnti, che nel 1837 David Strauss, in seguito alle polemiche suscitate dalla sua opera \"Vita di Ges\u00f9\" (1835), rifacendosi agli schieramenti politici che si fronteggiavano nel parlamento francese, chiam\u00f2 destra e sinistra hegeliana. \nLe varie correnti.\nLa destra hegeliana, riprendendo l'espressione hegeliana \u00abtutto ci\u00f2 che \u00e8 reale \u00e8 razionale\u00bb, aderisce a una visione giustificativa dell'esistente: la realt\u00e0 costituita in questo determinato modo, \u00e8 opera della ragione che si \u00e8 incarnata in quel preciso modo. Qualsiasi forma di realt\u00e0, sia ad esempio esplosioni rivoluzionarie che forme di conservazione, sussistono in quanto manifestazioni dello Spirito in quella data forma. \nLa sinistra hegeliana rifiuta la giustificazione in termini di spirito assoluto: l'espressione \u00abtutto ci\u00f2 che \u00e8 reale \u00e8 razionale\u00bb \u00e8 vera solo nella misura in cui la razionalit\u00e0 coincide con l'universalit\u00e0; \u00e8 reale solo ci\u00f2 che \u00e8 universale. Lo Stato Prussiano - che la destra hegeliana giustifica - secondo la sinistra non \u00e8 razionale in quanto in esso si danno delle disuguaglianze, non rappresenta gli interessi universali. Per essere vero deve essere razionalizzato, cio\u00e8 reso universale. Ugualmente se si d\u00e0 la fede in un Dio assoluto questo non \u00e8 automaticamente giustificato come manifestazione dello spirito: basterebbe un solo ateo a renderlo non universale.\nLa polemica religiosa.\nIl crinale che suddivide le destra e sinistra hegeliana riguarda soprattutto i rapporti tra filosofia e Cristianesimo. Gli esponenti della destra, chiamati anche \"vecchi hegeliani\" ritenevano che nel pensiero di Hegel fossero stati definiti, una volta per tutte, i concetti essenziali del Cristianesimo quali l'immortalit\u00e0 dell'anima, Dio come persona e la Trinit\u00e0 e che Hegel avesse inquadrato e convalidato filosoficamente la religione cristiana. \nGli esponenti della sinistra, i \"giovani hegeliani\", sostenevano che nella dottrina del maestro non vi fosse traccia di una fondazione filosofica di un'anima immortale, identificata come sostanza spirituale, e che l'Idea o lo Spirito assoluto hegeliano non avessero niente a che fare, essendo sovrapersonali, con la concezione della personalit\u00e0 di Dio. Quanto al dogma della Trinit\u00e0, Hegel stesso in effetti vi aveva visto solo una forma simbolica anticipatrice di quell'andamento triadico che caratterizzava la sua dialettica. La sinistra infine sottolineava come nella filosofia hegeliana la religione occupasse un ruolo subordinato rispetto al valore supremo della filosofia.\nI giovani hegeliani in effetti attribuivano ad Hegel una polemica nei confronti del cristianesimo riguardo al quale invece il maestro si era mantenuto su posizioni molto prudenti; la sinistra nella sua critica si rifaceva in realt\u00e0 a concezioni illuministe settecentesche pur utilizzando strumenti dottrinari derivati da Hegel.\nFecero parte della destra hegeliana K. Conradi (1784-1849), Georg Andreas Gabler (1786-1853), E. Erdmann (1805-1892) mentre la sinistra annover\u00f2 tra i suoi sostenitori lo stesso David Strauss, Bruno Bauer - che inizialmente era sulle posizioni della destra - e suo fratello Edgar (1820-1866), Max Stirner, Arnold Ruge, Moses Hess (1812-1875).\nLa polemica politica.\nIrrigidendosi lo stato prussiano su posizioni sempre pi\u00f9 conservatrici, nel 1840 la polemica tra destra e sinistra invest\u00ec anche la politica. \nLa destra, ritenendo che lo stato prussiano fosse l'ultima e pi\u00f9 perfetta espressione dello Spirito assoluto, approvava la politica della monarchia prussiana mentre la sinistra, rifacendosi allo stesso principio hegeliano del superamento dialettico di ogni posizione raggiunta nella storia, auspicava la nascita di un nuovo e pi\u00f9 moderno stato e si opponeva in forme critiche sempre pi\u00f9 accentuate alla politica reazionaria del governo. \nEspressione della posizione radicale della sinistra fu l'opera di B. Bauer dal titolo significativo \"La tromba del giudizio universale contro Hegel ateo e anticristo. Un ultimatum\" (1841) dove attaccava la filosofia hegeliana come restauratrice dell'alleanza tra il trono e l'altare.\nIn effetti si stava gi\u00e0 verificando nell'ambito degli stessi esponenti della sinistra, per primo Feuerbach con lo scritto \"Per la critica della filosofia hegeliana\" (1839) e in seguito gli stessi Marx ed Engels, una riformulazione sempre pi\u00f9 originale e rivoluzionaria della dottrina hegeliana. \nTra la destra e la sinistra hegeliana, che dopo il 1848, si era venuta formando anche una scuola di pensiero di centro che dur\u00f2 pi\u00f9 a lungo delle due correnti contrapposte. Gli esponenti pi\u00f9 importanti di questa corrente, Johann Karl Friedrich Rosenkranz e Karl Philipp Fischer, sostenevano la necessit\u00e0 di conservare il patrimonio dottrinale di Hegel e ne proponevano la riforma solo in alcuni punti particolari.\nNeohegelismo.\nSi definisce neohegelismo (o neoidealismo), tendenzialmente su posizioni che ricalcano quelle della destra hegeliana, la ripresa delle posizioni tipiche dell'idealismo romantico verificatasi in particolare in Inghilterra, Italia, Germania e America a cavallo fra XIX e XX secolo. Il tema di fondo del neohegelismo consiste nell'identit\u00e0 di finito e infinito, ovvero nell'aspirazione a ricondurre tutta l'esperienza umana all'Assoluto concepito come ideale; alcuni esponenti, per lo pi\u00f9 anglosassoni (James Hutchinson Stirling, Francis Herbert Bradley) tendono per\u00f2 a negare del tutto la realt\u00e0 del finito, riconducendosi per questa via all'immaterialismo di Berkeley; gli esponenti continentali e in particolare italiani, come Giovanni Gentile e Benedetto Croce, accentuano invece la presenza reale e razionale dell'Assoluto nella realt\u00e0 finita."}
{"id": "1842565", "revid": "83531", "url": "https://it.wikipedia.org/wiki?curid=1842565", "title": "Gran Premio di Monaco 1980", "text": "Il Gran Premio di Monaco 1980 \u00e8 stata la trentottesima edizione del Gran Premio di Monaco, sesta prova della stagione 1980 del Campionato mondiale di Formula 1. La gara, disputata domenica 18 maggio 1980 sul Circuito di Montecarlo, \u00e8 stata vinta dall'argentino Carlos Reutemann, su Williams-Ford Cosworth che ha preceduto sul traguardo il francese Jacques Laffite su Ligier-Ford Cosworth e il brasiliano Nelson Piquet su Brabham-Ford Cosworth. Per il vincitore si \u00e8 trattato del decimo successo nel mondiale.\nVigilia.\nAspetti tecnici.\nLa Ferrari chiese alla Michelin, sua fornitrice degli pneumatici, gomme a sezione pi\u00f9 stretta, simili a quelle della stagione 1979. La vettura italiana present\u00f2 alcune modifiche tecniche: freni Lockeed di maggiori dimensioni, prese d'aria pi\u00f9 grandi, passo accorciato di 10 centimetri, alettoni anteriori pi\u00f9 ridotti e posteriori in posizione pi\u00f9 avanzata.\nLa Goodyear decise di fornire i suoi migliori pneumatici alla Ligier e alla Williams.\nAspetti sportivi.\nNella prima lista di preiscritti al gran premio l'Ensign indic\u00f2 Mike Thackwell al posto di Tiff Needell, mentre la Shadow propose Bernard de Dryver in luogo di Geoff Lees; queste modifiche non vennero per\u00f2 confermate, per cui i piloti che affrontarono la gara furono gli stessi del gran premio precedente. Inoltre anche l'Alfa Romeo non conferm\u00f2 l'impiego, su una terza vettura, per Vittorio Brambilla.\nIl regolamento prevedeva che solo 24 vetture potessero prendere parte alle qualifiche della gara, contro le 27 vetture iscritte. Per tale ragione sarebbe stata necessaria una sessione di pre-qualifica riservata ai sette piloti su vetture non giunte nei primi 20 posti del mondiale 1979. Questo per\u00f2 avrebbe obbligato piloti del calibro di Patrick Depailler ed Emerson Fittipaldi a effettuare questa selezione. Gli organizzatori decisero cos\u00ec di non tenere questa sessione di prequalifica, ma poi cambiarono indirizzo e fissarono le prequalifiche al gioved\u00ec mattina. L'Automobile Club di Monaco decise per\u00f2 di ammettere d'ufficio alle qualifiche le due Alfa Romeo di Depailler e Giacomelli.\nSuccessivamente gli organizzatori decisero nuovamente di ammettere direttamente alle qualifiche le cinque vetture (le due Fittipaldi, poi ATS, Ensign, Osella), che avrebbero dovuto sostenere il turno di prequalificazione. Questa scelta per\u00f2 scontent\u00f2 le altre scuderie, tanto che alcuni piloti minacciarono lo sciopero, che rientr\u00f2 anche per il deciso intervento di Bernie Ecclestone.\nLa FISA decise di multare di 2.000 dollari ciascuno e di minacciare di squalifica tutti i piloti che non avevano preso parte alla riunione pre-gara, prevista prima del Gran Premio di Zolder, gara precedente a quella di Monaco. Si trattava di 17 conduttori, tutti quelli dei team pi\u00f9 vicini alla FOCA.\nNelle prime prove non ufficiali del gioved\u00ec mattina il pi\u00f9 rapido fu Didier Pironi su Ligier in 1'26\"16, nuovo record ufficioso della pista monegasca. Il francese precedette Jones su Williams di un secondo e 26 centesimi.\nI prezzi per assistere alla gara andavano dalle 18.000 lire per un posto lungo il tracciato fino alle 95.600 per la tribuna del \"Gasometro\".\nQualifiche.\nResoconto.\nLa prima giornata di prove ufficiali del gioved\u00ec fu caratterizzata dalla pioggia. Il pi\u00f9 rapido fu Didier Pironi su Ligier in 1'45\"053. Il francese precedette di oltre un secondo Gilles Villeneuve, a sua volta di quasi nove decimi pi\u00f9 rapido di Alan Jones. Le Renault vennero penalizzate, oltre che dal motore turbo, anche dalle gomme Michelin, considerate troppo poco morbide. La Lotus di Elio De Angelis scont\u00f2 la rottura di una sospensione, dovendo cos\u00ec ricorrere al muletto, che poi venne per\u00f2 utilizzato anche dal compagno di scuderia Mario Andretti, che aveva subito la rottura del motore sulla sua vettura titolare.\nAl sabato le condizioni meteorologiche variarono: la pioggia lasci\u00f2 il posto al cielo coperto, iniziando a cadere solo al termine delle prove. Pironi si conferm\u00f2 ancora il pi\u00f9 veloce, conquistando cos\u00ec la prima \"pole position\" in F1, la sesta per la Ligier. Pironi fu il cinquantottesimo pilota a riuscire nell'impresa in una gara iridata. Dietro al transalpino chiusero le due Williams, davanti a Nelson Piquet e all'altro pilota della Ligier, Jacques Laffite. Terminarono indietro le Renault, con Jabouille sedicesimo e Arnoux ventesimo e ultimo dei qualificati. Villeneuve venne accusato dalla Goodyear di aver utilizzato degli pneumatici diversi da quelli a lui assegnati dalla Michelin. La casa francese lo scagion\u00f2 affermando che le gomme utilizzate erano quelle consentite, anche se non riportavano nessuna stampigliatura di identificazione. La \"Goodyear\" replic\u00f2 affermando che tale comportamento avrebbe potuto rompere l'accordo trovato sulla limitazione nella fornitura degli pneumatici.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNelle libere del mattino Emerson Fittipaldi usc\u00ec di pista, danneggiando pesantemente la sua vettura, che per\u00f2 venne riparata per tempo. Stesso incidente anche per Bruno Giacomelli, poco dopo la curva del Casin\u00f2.\nLa partenza fu caratterizzata da un grosso incidente innescato da Derek Daly. L'irlandese della Tyrrell, alla curva di \"Sainte Devote\", tampon\u00f2 ad alta velocit\u00e0 Bruno Giacomelli, la sua monoposto s'impenn\u00f2 e ricandendo colp\u00ec la McLaren di Alain Prost e l'altra Tyrrell di Jean-Pierre Jarier, che a sua volta, tocc\u00f2 la monoposto di Nelson Piquet. Tranne il brasiliano tutti gli altri piloti coinvolti furono costretti al ritiro anzitempo. L'accaduto venne pesantemente criticato da Jean-Marie Balestre, presidente della FISA.\nLa gara veniva guidata da Didier Pironi, davanti ad Alan Jones, Carlos Reutemann, Jacques Laffite, Patrick Depailler e Nelson Piquet. Tutti i piloti che non avevano potuto evitare l'imbuto che si era creato alla partenza, per l'incidente di Daly, subivano un forte ritardo rispetto ai primi. La classifica rimase, di fatto, congelata per 25 giri, quando Alan Jones fu costretto al ritiro per la rottura della trasmissione.\nLa Ferrari scontava i soliti problemi con gli pneumatici tanto che Scheckter si ritir\u00f2 al 27\u00ba giro e Villeneuve fu costretto a un pit stop per sostituire le coperture al giro 22, cosa che lo aveva fatto retrocedere in quattordicesima posizione. Il canadese fu protagonista di un ottimo recupero, che lo port\u00f2 in nona posizione al giro 50.\nLa Ligier di Pironi inizi\u00f2 a essere pressata dalla Williams di Reutemann, secondo. Causa un testacoda al giro 46, Elio De Angelis, sesto, perse due posizioni. La pioggia fece la sua comparsa sul tracciato monegasco. Depailler ruppe il motore al cinquantunesimo giro e si ritir\u00f2 mentre era quarto. Entr\u00f2 in zona punti Jochen Mass, quinto, seguito da Mario Andretti. Al 54\u00ba giro un incidente nelle retrovie tra Ren\u00e9 Arnoux e Riccardo Patrese, port\u00f2 a forti critiche dal francese, costretto al ritiro, nei confronti del padovano.\nDidier Pironi, al 55\u00ba giro, mentre affrontava la curva del \"Casin\u00f2\" non riusc\u00ec a mettere una marcia, scivol\u00f2 contro il \"guardrail\" e ruppe una sospensione. Pass\u00f2 cos\u00ec a condurre Reutemann, davanti a Laffite, Piquet, Jochen Mass, Mario Andretti e De Angelis. Negli ultimi giri Mario Andretti fu costretto a una sosta ai box, che gli fece perdere la possibilit\u00e0 di entrare in zona punti. Nel giro 69, causa della pista scivolosa, De Angelis and\u00f2 a sbattere al \"Casin\u00f2\", ritirandosi.\nNelle primissime posizioni non cambi\u00f2 nulla: Carlos Reutemann festeggi\u00f2 la prima vittoria dell'anno, davanti a Laffite, Piquet. Seguivano Mass, Villeneuve e Emerson Fittipaldi. Per il brasiliano si tratt\u00f2 dell'ultimo dei 281 punti guadagnati in carriera, ponendolo, all'epoca, al quarto posto nella classifica di tutti i tempi.\nRisultati.\nI risultati del gran premio furono i seguenti:"}
{"id": "1842566", "revid": "547034", "url": "https://it.wikipedia.org/wiki?curid=1842566", "title": "Lorenza Foschini", "text": "Biografia.\nLaureata in Storia moderna e contemporanea, nel 1976 comincia a muovere i primi passi nella televisione via cavo Telenapoli, per poi nel 1978 essere assunta alla sede Rai di Napoli. Nel 1980 il direttore del Gr1, Sergio Zavoli la chiama a Roma a lavorare al giornale radio. Conduce il Gr 1 del mattino, si occupa di cultura e spettacoli fino al 1987. Il direttore del Tg2 Antonio Ghirelli la chiama alla conduzione del Tg2 e Alberto La Volpe, succeduto a Ghirelli, le affida la \"night line\" che precede e segue la trasmissione \"Indietro tutta!\" di Renzo Arbore. All'epoca \u00e8 politicamente vicino al PSI di Bettino Craxi per il quale gira anche degli spot elettorali. Con la direzione di Alberto La Volpe conduce le principali edizioni del telegiornale, gli approfondamenti di \"Pegaso\" e come vaticanista segue Papa Woityla in tutto il mondo.\nNel 1994 il direttore di Rai2 Giovanni Minoli le affida la conduzione e la realizzazione del programma \"Misteri\", che riscuoter\u00e0 un discreto successo. Nel 1996 diventa capostruttura di Rai 3, diretta da Minoli. Con Carlo Freccero, il successivo direttore di Rai 2, realizza e conduce il programma \"Il filo di Arianna\". Nel 1997, tratto dal suo programma televisivo, ha pubblicato il libro \"Misteri di fine millennio\" edito da Rizzoli e vincitore del Premio Scanno. Ha tradotto inediti proustiani curati da Daria Galateria per Studio Tesi col titolo \"Ritorno a Guermantes\". Nel 2004 \u00e8 nominata vicedirettore di Rai Notte. Nello stesso tempo lavora a RaiSat dove cura molti documentari nella serie \"La Piccola Storia\" e i programmi \"Lezioni di democrazia\" con il politologo Giovanni Sartori e \"Lezioni di archeologia\" con l'archeologo Andrea Carandini.\nNel 2008 ha pubblicato \"Il cappotto di Proust\" poi riedito nel 2010 da Mondadori. Il libro \u00e8 stato tradotto e distribuito in molti paesi, dagli Stati Uniti alla Gran Bretagna, alla Francia, al Brasile, alla Germania, all'Argentina, alla Turchia, alla Svezia ed \u00e8 in vendita in tutti paesi di lingua inglese. \u00c8 uscito anche in lingua spagnola e catalana. Sempre nel 2008 ha scritto con il politologo Giovanni Sartori \"Lezioni di democrazia\", uscito presso le edizioni Mondadori, tradotto in greco, spagnolo e distribuito in tutta l'America latina, tratto dal suo programma realizzato per RaiSat e trasmesso anche dalla televisione pubblica messicana e successivamente riproposto da Rai News 24.\nNel 2015 ha curato la biografia di Renzo Arbore:\"E se la vita fosse una jam session?\", Rizzoli. Nel 2016 \u00e8 uscito il suo nuovo libro: \"Zo\u00e9 - La principessa che incant\u00f2 Bakunin\", edito da Mondadori. La ricostruzione attenta e documentata della vita della principessa Obolenskaja, la donna che ispir\u00f2 Anna Karenina di Tolstoj, la Principessa Casamassima di James e \"Sotto gli occhi dell'Occidente\" di Conrad prima che su di lei cadesse l'oblio. Per questo suo ultimo lavoro le \u00e8 stato assegnato il Premio Capalbio e il Premio Citt\u00e0 di Pisa. Il libro nel settembre 2017 \u00e8 stato tradotto in francese con il titolo \"La princesse de Bakounine\" per le edizioni de La Table Ronde. Nel marzo 2019 \"Il cappotto di Proust\" \u00e8 stato uno dei tre atti che ha inaugurato la stagione lirica del teatro di Lilla. A settembre 2019 \u00e8 uscito in Italia per Mondadori, \"Il vento attraversa le nostre anime. Marcel Proust e Reynaldo Hahn. Storia di amore e di amicizia, e \u201c Plaisirs d\u2019amour, jours d\u2019amiti\u00e9 de Marcel Proust et Reynado Hahn\u201d in Francia per Les \u00e9ditions des Busclats, ad Aprile 2021 esce l'edizione in lingua tedesca \"Und set Wind weht Dutch inserendo Seelen\", edito da Nagel &amp; Kimche.\""}
{"id": "1842571", "revid": "142504", "url": "https://it.wikipedia.org/wiki?curid=1842571", "title": "Prealpi bellunesi", "text": ""}
{"id": "1842581", "revid": "1272592", "url": "https://it.wikipedia.org/wiki?curid=1842581", "title": "Unhinged (Magic)", "text": "Unhinged (in inglese \"Scardinato\") \u00e8 una delle comiche di . \u00c8 stata stampata solo in lingua inglese ma \u00e8 disponibile anche in Italia. \u00c8 composta ufficialmente da 140 carte ma ne esiste una aggiuntiva (\"Super Secret Tech\") disponibile solo in versione . Il simbolo dell'espansione \u00e8 un ferro di cavallo rovesciato.\nA destra della riga di copyright di ogni carta \u00e8 scritta una parola. Leggendole tutte in ordine inverso si ottiene un \"messaggio\" della Wizards of the Coast, che elenca alcune altre carte che avrebbero potuto stampare.\nA causa delle regole assurde proposte dalle carte (ad esempio \"Questa creatura prende +1/+0 se sei il pi\u00f9 alto tra i giocatori\") esse sono bandite dai tornei ufficiali (ad eccezione delle terre base, molto ricercate tra i collezionisti per il \"valore estetico\")."}
{"id": "1842582", "revid": "1318658", "url": "https://it.wikipedia.org/wiki?curid=1842582", "title": "Quentin Skinner", "text": "Vita e carriera accademica.\nQuentin Skinner \u00e8 nato il 26 novembre 1940, secondo figlio di Alexander Skinner (morto nel 1979) e Winifred Skinner, nata Duthie (morta nel 1982). Ha studiato alla Bedford School dall'et\u00e0 di sette anni. Come suo fratello maggiore, ha vinto una borsa di studio per il Gonville and Caius College di Cambridge, dove si \u00e8 laureato a pieni voti in storia nel 1962. Gi\u00e0 vincitore di una borsa di studio del suo college, nel 1962 si \u00e8 trasferito al Christ's College di Cambridge, dove \u00e8 riamasto sino al trasferimento all'Universit\u00e0 di Londra nel 2008. Attualmente \u00e8 membro onorario sia del Christ's College sia del Gonville and Caius College.\nSkinner \u00e8 stato nominato docente presso la Facolt\u00e0 di Storia dell'Universit\u00e0 di Cambridge nel 1965. Ha trascorso un anno sabbatico presso l'Institute for Advanced Study di Princeton nel 1974-1975, dove \u00e8 stato invitato a rimanere ed rimasto fino al 1979, quando \u00e8 tornato a Cambridge come professore di scienze politiche. Nel 1996 \u00e8 stato nominato Regius Professor di Storia moderna e nel 1999 pro-vicerettore dell'Universit\u00e0 di Cambridge.\nNel 1979 ha sposato Susan James, in seguito professoressa di filosofia al Birkbeck College di Londra. Hanno una figlia, un figlio e quattro nipoti. In precedenza era stato sposato con Patricia Law Skinner, che in seguito si \u00e8 sposata con il filosofo Bernard Williams.\nSebbene Skinner abbia trascorso la maggior parte della sua carriera accademica a Cambridge, \u00e8 stato Visiting Fellow presso la Research School of Social Science dell\"Australian National University (1970, 1994, 2006); Visiting Professor alla Washington University di St. Louis (1982); Directeur d'Etudes Associ\u00e9 all'Ecole des Hautes Etudes (1987); Professeur Associ\u00e9 all'Universit\u00e9 Paris X (1991); Visiting Professor all'Universit\u00e0 di Lovanio (1992); Visiting Professor alla Northwestern University (1995, 2011); Professore invitato al Coll\u00e8ge de France (1997); Fellow al Wissenschaftskolleg zu Berlin (2003-04); Visiting Scholar presso il Center for European Studies dell'Universit\u00e0 di Harvard (2008); Laurence Rockefeller Visiting Professor all'Universit\u00e0 di Princeton (2013-14); Spinoza Visiting Professor presso l'Universit\u00e0 di Amsterdam (2014); Visiting Professor nel programma Global Fellowship presso l'Universit\u00e0 di Pechino (2017); e Visiting Professor presso l'Universit\u00e0 di Chicago (2017).\nSkinner ha tenuto una serie di prestigiose conferenze, tra cui i Gauss Seminars di Princeton (1980), le Carlyle Lectures di Oxford (1980), le Messenger Lectures alla Cornell (1983), le Tanner Lectures a Harvard (1984), le Ford Lectures a Oxford (2003), le Clarendon Lectures a Oxford (2011), le Clark Lectures a Cambridge (2012) e le Academia Sinica Lectures a Taiwan (2013).\nSkinner \u00e8 membro della British Academy dal 1981 ed \u00e8 anche membro straniero di numerose accademie nazionali, tra cui l'American Academy of Arts and Sciences (1986), l'Academia Europaea (1989), l'American Philosophical Society (1997), la Royal Irish Academy (1999), l'Accademia Nazionale dei Lincei (2007), l'\u00d6sterreichische Academie der Wissenschaften (2009) e la Kongelige Danske Videnskabernes Selskab (2015). Ha ricevuto lauree honoris causa dalle universit\u00e0 di Aberdeen, Atene, Chicago, Copenaghen, Anglia orientale, Harvard, Heliski, Cattolica di Lovanio, Kent, Oslo, Oxford, Adolfo Ib\u00e1\u00f1ez di Santiago del Chile, St Andrews e Uppsala. Ha ricevuto il Wolfson History Prize nel 1979, il Sir Isaiah Berlin Prize della British Political Studies Association nel 2006, il Benjamin Lippincott Award (2001), il David Easton Award (2007) dell'American Political Science Association, il Bielefeld Science Award\u00a0(2008) e il Premio Balzan (2006). Dal 2009 al 2020 \u00e8 stato membro del Comitato Premi Balzan.\nOpera.\nMetodologia.\nSkinner \u00e8 considerato uno dei fondatori della \"Scuola di Cambridge\" di storia del pensiero politico, conosciuta per la sua attenzione a ci\u00f2 che J. G. A. Pocock ha chiamato le \"lingue\" in cui \u00e8 scritta la filosofia morale e politica. Il contributo di Skinner \u00e8 stato quello di articolare un approccio storiografico in cui i testi classici della storia del pensiero politico sono trattati essenzialmente come interventi nei dibattiti politici in corso nella loro epoca, e in cui l'attenzione principale non \u00e8 solo rivolta a ci\u00f2 che i singoli autori scrissero, ma anche a ci\u00f2 che, scrivendo, fecero: \"Per comprendere qualsiasi espressione rilevante dobbiamo intendere non solo il significato di ci\u00f2 che viene detto, ma anche la forza intenzionata di ci\u00f2 che viene detto; non solo ci\u00f2 che si dice, ma anche ci\u00f2 viene fatto dicendolo\".\nQuesta enfasi sulla scrittura politica come forma di azione \u00e8 ispirata dagli sviluppi nella filosofia del linguaggio di Ludwig Wittgenstein e J. L. Austin. L'idea di Wittgenstein era (nelle parole di Skinner) \"che dovremmo smettere di interrogarci sui 'significati' delle parole e concentrarci invece sulle varie funzioni che esse sono in grado di svolgere nei diversi giochi linguistici\". Secondo Skinner, Austin abbia sviluppato gli argomenti di Wittgenstein formulando un concetto di atto linguistico che egli intende come l'idea per cui \"ogni volta che usiamo il linguaggio per scopi comunicativi, stiamo sempre facendo qualcosa oltre che dicendo qualcosa\". Per Skinner ci\u00f2 significa che qualsiasi analisi che si limiti a studiare semplicemente ci\u00f2 che un pensatore del passato ha detto su un dato problema \u00e8 incompleta; gli storici devono anche restituire ci\u00f2 che il pensatore sperava di ottenere nel dire ci\u00f2 che ha detto.\nSkinner propone quindi una forma di contestualizzazione linguistica che colloca le idee, gli argomenti e i testi in relazione ad altri testi e discorsi: il testo \u00e8 considerato essenzialmente come una \"risposta\" ai dibattiti e ai problemi dell'epoca. Una conseguenza di questo approccio \u00e8 l'opportunit\u00e0 di studiare gli scrittori politici meno noti al fine di far luce sui dibattiti contemporanei a cui contribuirono i classici e di decifrare le loro intenzioni originarie. I testi sono intesi anzitutto come armi o strumenti volti a \"sostenere\", \"screditare\" o \"legittimare\" specifici assetti sociali e politici. Ci\u00f2 si ricollega anche a una critica al metodo generalizzante, \"sub specie aeternitatis\" della generazione precedente, e in particolare di Leo Strauss e dei suoi allievi.\nTemi di ricerca.\nIl lavoro storico di Skinner si \u00e8 concentrato principalmente sul pensiero politico nell'Europa della prima et\u00e0 moderna. Ha scritto un libro su Niccol\u00f2 Machiavelli, tre libri su Thomas Hobbes e i suoi \"Fondamenti del pensiero politico moderno\" coprono il periodo che va dal Rinascimento all'et\u00e0 della Riforma. Si \u00e8 occupato in modo specifico dell'emergere di teorie moderne sulla natura dello stato e dei dibattiti sulla natura della libert\u00e0 civile.\nMiscellanea.\nNell'ambito di una serie di conversazioni online di Alan Macfarlane con accademici, Skinner ha raccontato di aver fatto parte di un gruppo di discussione informale tra studenti chiamato \"Apostoli di Cambridge\", di cui all'epoca faceva parte anche Amartya Sen, e ha ricordato che la loro partecipazione a questa associazione culturale segreta era stata divulgata dalla pubblicazione di un libro sugli \"Apostoli\".\nIl 6 ottobre 1995, i \"Fondamenti del pensiero politico moderno di\" Skinner sono stati inclusi nell'elenco dei \"100 libri pi\u00f9 influenti dalla seconda guerra mondiale\" dal \"Times Literary Supplement\".\nIl 14 maggio 2009, il \"Times Higher Education\", in un articolo sul trasferimento di Skinner da Cambridge all'Universit\u00e0 di Londra, ha riportato che il repubblicanesimo di Skinner sarebbe stato alla base del suo rifiuto del cavalierato offertogli ai tempi della nomina a Regius Professor di Cambridge.\nLa Balzan-Skinner Lectureship, ribattezzata \"Quentin Skinner Fellowship in Intellectual History dal 1500\", \u00e8 stata istituita nel 2009 presso l'Universit\u00e0 di Cambridge. Il vincitore di una borsa \"Quentin Skinner\" ottiene una posizione di visiting fellow presso il \"Centre for Research in the Arts, Social Sciences and Humanities\" per un semestre, che culmina nella Quentin Skinner Lecture e in un convegno ad essa associato."}
{"id": "1842585", "revid": "1272592", "url": "https://it.wikipedia.org/wiki?curid=1842585", "title": "Unglued", "text": "Unglued (in inglese \"scollato\") \u00e8 una delle comiche di . \u00c8 composta ufficialmente da 94 carte. Il simbolo dell'espansione \u00e8 un uovo rotto a met\u00e0.\nA causa delle regole assurde proposte dalle carte (ad esempio \"Questa creatura prende +1/+0 se sei il pi\u00f9 alto tra i giocatori\") esse sono bandite dai tornei ufficiali (ad eccezione delle terre comuni, molto ricercate tra i collezionisti per il \"valore estetico\")."}
{"id": "1842592", "revid": "155634", "url": "https://it.wikipedia.org/wiki?curid=1842592", "title": "Arco di Tiberio", "text": "L'arco di Tiberio era un arco trionfale nel Foro Romano, collocato sul Vicus Iugarius poco dopo l'incrocio con la Via Sacra e adiacente al Tempio di Saturno.\nEra stato eretto nel 16 d.C. da Tiberio per celebrare le campagne vittoriose del figlio adottivo Germanico. Era il terzo arco agli angoli della piazza del Foro, completato nel 203 dal quarto arco, dedicato a Settimio Severo. Dell'arco esiste una raffigurazione sul rilievo dell\"'Oratio\" nell'Arco di Costantino, ambientata proprio nei vicini Rostri.\nDi questo arco, oggi, non rimane alcuna traccia."}
{"id": "1842600", "revid": "484362", "url": "https://it.wikipedia.org/wiki?curid=1842600", "title": "David Walliams", "text": "Biografia.\nNato nel borgo di Merton, ha studiato alla Reigate Grammar School nel Surrey dove fece le sue prime esperienze teatrali. Ha proseguito i suoi studi all'Universit\u00e0 di Bristol, partecipando a numerose produzioni con il National Youth Theatre. Si trasferisce a Londra e inizia a partecipare a produzioni televisive con la BTV, Sky One, BBC One e BBC Two. Incontra Matt Lucas nel 1990 e dal 1995 la loro amicizia si trasforma in un sodalizio artistico.\nTra le sue apparizioni in TV si ricordano quella nella serie di sketch \"Little Britain\" in onda su MTV, quella dell'alieno Gibbis in un episodio della serie \"Doctor Who\" e quella in una puntata della serie televisiva britannica \"Miss Marple\", ispirata ai racconti di Agatha Christie. Al cinema, invece, \u00e8 apparso seppure in ruoli minori in film come \"Le cronache di Narnia - Il principe Caspian\", \"Stardust\" e \"Run Fatboy Run\".\nCompare assieme al collega Matt Lucas nel video dei Pet Shop Boys \"I'm with Stupid\". Con questi ultimi Walliams \u00e8 particolarmente amico, oltre che grande fan: diverse recensioni sulle uscite discografiche dei Pet Shop Boys portano la sua firma (l'ultima delle quali \u00e8 canzone dell'album \"Elysium\" del 2012). A partire dal 2012, \u00e8 giudice del programma inglese \"Britain's Got Talent\".\nNel 2008 pubblica \"The Boy in the Dress\", un libro per bambini che parla di un ragazzino di 12 anni che si diverte ad usare vestiti e trucchi solitamente associati al sesso femminile. Il libro riceve un riscontro molto positivo che porta David a scriverne molti altri. Negli anni successivi il grande numero di copie vendute e le critiche positive lo portano a diventare uno dei maggiori talenti emergenti nel campo dei libri per bambini. Nella sua carriera da scrittore ha venduto oltre 12,5 milioni di libri, i quali sono stati tradotti in pi\u00f9 di 46 lingue."}
{"id": "1842601", "revid": "339392", "url": "https://it.wikipedia.org/wiki?curid=1842601", "title": "Cintura di Milano", "text": ""}
{"id": "1842603", "revid": "190717", "url": "https://it.wikipedia.org/wiki?curid=1842603", "title": "Homer Dudley", "text": "Negli anni trenta cre\u00f2 il primo sintetizzatore vocale per conto dei Bell Labs. Durante la seconda guerra mondiale fu a capo dello sviluppo di un metodo sicuro di trasmissione criptata della voce.\nI primi anni.\nNato in Virginia, si trasfer\u00ec in Pennsylvania ancora bambino al seguito della sua famiglia. Suo padre era un pastore ed entrambi i suoi genitori tenevano lezioni su argomenti classici e di religione. Dudley inizialmente orient\u00f2 i propri studi verso l'insegnamento nelle scuole superiori e nei college ma di fronte alle difficolt\u00e0 nel mantenere la disciplina in classe rinunci\u00f2 a questa professione. Si iscrisse alla Pennsylvania State University, cambiando settore, e l\u00ec svilupp\u00f2 un forte interesse nell'ingegneria elettronica, all'epoca specialit\u00e0 nascente. Dopo aver seguito alcuni corsi, Dudley trov\u00f2 lavoro presso i Bell Laboratories, che all'epoca costituivano una divisione della Western Electric. La sua carriera nei Bell Labs dur\u00f2 quarant'anni, per la maggior parte trascorsi nella divisione Trasmissioni Telefoniche.\nTeoria sulla voce umana.\nL'ambito di ricerca primario di Dudley ruota attorno all'idea di base che la voce umana si pu\u00f2 ritenere legata fondamentalmente all'utilizzo di una portante, ovvero di un suono pi\u00f9 o meno continuo la cui forma d'onda viene modulata e modificata dalla bocca, dalla gola e dalle fosse nasali fino a ottenere un discorso riconoscibile. La portante viene creata dalle corde vocali mentre gola, bocca e fosse nasali ne modificano la forma d'onda creando i formanti e generando quelli che vengono riconosciuti come suoni vocali (\"a\", \"e\", \"o\" eccetera). I suoni vocali a loro volta possono essere ulteriormente modificati da movimenti occlusivi (come per esempio quando si premono assieme le labbra per generare suoni tipo \"p\" o \"b\") o da colpi di glottide (come quando si chiude la parte posteriore della gola per produrre un suono gutturale tipo \"gu\"). Dudley teorizz\u00f2 la possibilit\u00e0 di generare artificialmente una voce umana comprensibile scomponendo il discorso parlato nei suoi moduli fondamentali per poi ricombinarli insieme nell'ordine desiderato. Sostituendo inoltre la frequenza naturale della portante della voce umana con una frequenza pi\u00f9 alta, risulta anche possibile riprodurre il parlato con maggior chiarezza su distanze lunghe e a basso volume sonoro, dato che le frequenze pi\u00f9 elevate sono udibili pi\u00f9 chiaramente rispetto alle frequenze pi\u00f9 basse.\nIl VOCODER e il VODER.\nNel 1928 Dudley inizi\u00f2 a sperimentare la generazione della voce umana tramite dispositivi elettromeccanici. Un punto chiave di questo processo fu lo sviluppo di un filtro passa banda parallelo che consentiva di riportare i suoni all'interno di una porzione specifica dello spettro udibile, attenuando i suoni al di sotto o al di sopra di una determinata banda di frequenza. Questo svilupp\u00f2 porto al brevetto del \"Vocoder\" (contrazione di \"voice\", voce, e \"coder\", codificatore) come metodo per la riproduzione vocale tramite dispositivi elettronici con la possibilit\u00e0 di essere trasmesso a distanza, per esempio su linee telefoniche. Riproducendo elettronicamente il parlato umano, gli elementi componenti potevano essere filtrati in dieci bande specifiche dello spettro audio, consentendone la trasmissione su linee telefoniche con maggior chiarezza e intelligibilit\u00e0. La voce cos\u00ec generata inoltre poteva essere compressa in una banda di frequenze molto stretta, consentendo cos\u00ec di trasmettere pi\u00f9 conversazioni contemporaneamente sulla stessa linea telefonica usando bande di frequenza distinte.\nCon l'assistenza del collega ingegnere Richard Riesz, Dudley cre\u00f2 in seguito il \"VODER\" (acronimo di \"Voice Operation DEmonstratoR\", Dimostratore di Operazioni Vocali), ossia una console da cui un operatore poteva generare frasi su voce artificiale controllando un VOCODER tramite una tastiera e una pedaliera, considerata di uso difficile. Il VODER venne presentato nel 1939 agli stand dei Bell Laboratories alla Fiera Mondiale di New York e alla Golden Gate International Exposition. La dimostrazione al pubblico prevedeva la generazione di frasi e di porzioni di discorso, spesso non facilmente intelligibili, con un'operatrice alla console .\nIl progetto SIGSALY.\nPer conto dell'esercito degli Stati Uniti d'America, Dudley lavor\u00f2 al progetto SIGSALY insieme al matematico, crittografo e pioniere inglese dell'informatica Alan Turing. SIGSALY era un sistema di trasmissione sicura delle conversazioni per renderle incomprensibili ad ascoltatori non autorizzati, basato sulle tecnologie sviluppate per i progetti VOCODER e VODER e che ricorreva a una sorgente di rumore casuale per criptare la voce. SIGSALY fu usato dai servizi segreti militari statunitensi nel corso della seconda guerra mondiale per trasmettere i messaggi classificati al massimo livello di segretezza.\nGli ultimi progetti.\nDudley continu\u00f2 a lavorare presso i Bell Labs per tutta la prima parte degli anni sessanta. In questo periodo, invent\u00f2 e perfezion\u00f2 molte tecnologie che divennero poi essenziali nella telefonia. I suoi sviluppi nel campo della sintesi vocale furono elaborati da altri ricercatori per produrre strumenti ausiliari per persone non pi\u00f9 in grado di usare le proprie corde vocali (come nel caso del sintetizzatore vocale usato dallo scienziato statunitense Stephen Hawking) e dai pionieri della musica elettronica, come Wendy Carlos, Robert Moog e il gruppo tedesco Kraftwerk. Uno degli ultimi progetti di Dudley fu lo sviluppo di un kit elettronico per hobbysti e studenti, denominato \"Sintesi vocale: un esperimento per la generazione elettronica del discorso\" e distribuito dai Bell Labs. Il kit conteneva i componenti con cui costruire un circuito elettronico in grado di produrre tre tipi differenti di formanti vocali. Il kit entr\u00f2 in produzione nel 1963 e rimase in distribuzione fino alla fine degli anni sessanta."}
{"id": "1842614", "revid": "116999128", "url": "https://it.wikipedia.org/wiki?curid=1842614", "title": "Benjamin Hall, I barone di Llanover", "text": "Biografia.\nEletto al parlamento nel 1831, viene rieletto nel 1832. Membro del governo di Lord Gordon e successivamente di Lord Palmerston."}
{"id": "1842616", "revid": "767487", "url": "https://it.wikipedia.org/wiki?curid=1842616", "title": "Fetch (geografia)", "text": "Il fetch indica la superficie di mare aperto su cui spira il vento con direzione e intensit\u00e0 costante ed entro cui avviene la generazione del moto ondoso.\nIl termine fetch viene utilizzato in geografia, meteorologia, nelle costruzioni marittime ed \u00e8 generalmente associato con l'erosione costiera.\nFetch efficace.\nViene definito fetch efficace o effettivo l'estensione effettiva della porzione di mare sulla quale si esplica \u201ceffettivamente\u201d l'azione di trasferimento energetico dal vento al moto ondoso.\nIl fetch efficace pu\u00f2 essere valutato da procedimenti che si basano sulla conoscenza del fetch geografico il quale rappresenta (in mari chiusi, es. Mediterraneo) la distanza tra la localit\u00e0 di riferimento sulla costa e la terra pi\u00f9 vicina in relazione ad una prefissata direzione .\nSecondo la procedura proposta da \"Seville\" il fetch efficace si calcola con la seguente formula:\ndove,\nPrevisioni del moto ondoso.\nF, insieme alla velocit\u00e0 del vento U e la durata T dello stesso, \u00e8 una delle grandezze fondamentali da cui dipendono le dimensioni del moto ondoso marino generato dal vento. \nMassima altezza d'onda.\nQuesti tre parametri compaiono in numerose formule empiriche (in funzione di uno solo o di due dei tre fattori determinanti) per il calcolo della massima altezza d'onda che possa riscontrarsi in un certo sito.\nTra le formule pi\u00f9 note ci sono.\nMetodi di analisi.\nI metodi moderni attualmente impiegati per l'analisi del moto ondoso sono:"}
{"id": "1842617", "revid": "767487", "url": "https://it.wikipedia.org/wiki?curid=1842617", "title": "Wilfred Agbonavbare", "text": " Nel ruolo di portiere, ha militato in squadre sia africane che della Liga spagnola, ed ha anche fatto parte della Nazionale nigeriana, con cui, sebbene non da titolare, ha conquistato una Coppa d'Africa nel 1994.\nCarriera.\nClub.\nNato a Lagos, si trasferisce da giovane a Benin City, dove inizia a giocare a calcio. Debutta cos\u00ec nella squadra locale del New Nigeria Banks nel 1983, a 17 anni. Con questa squadra, di cui diviene presto il portiere titolate, vince uno scudetto nel 1985 e tre coppe WAFU (West Africa Football Union) consecutive, dal 1983 al 1985. Nel 1990 abbandona la sua vecchia maglia e, dopo un fugace passaggio ai BCC Lions di Gboko, si trasferisce in Europa, venendo ingaggiato dallo spagnolo Rayo Vallecano, giocando cos\u00ec in Segunda Division.\nInsieme a questa squadra conquista la promozione al termine della stagione 1991-1992, potendo cos\u00ec esordire in Liga a partire dal campionato successivo; in quell'edizione prende parte complessivamente a 28 partite, aiutando la sua squadra a mantenersi nella divisione maggiore. Continua a giocare come portiere titolare del Rayo per i tre anni successivi, seguendo la squadra retrocessa in seconda divisione al termine della stagione 1993-1994 e nuovamente promossa in Liga a partire dal campionato 1995-1996.\nA met\u00e0 di quest'ultima stagione si trasferisce all'\u00c9cija Balompi\u00e9, all'epoca in Segunda Division, con cui resta dal 1995 al 1997. Al termine di quest'anno abbandona il calcio giocato.\nNazionale.\nAbgonavbare esordisce nella Nazionale nigeriana gi\u00e0 nel 1983, partecipando, con la compagine juniores, ai Campionato mondiale di calcio Under-20 tenutosi quell'anno in Messico. In quest'occasione la squadra africana non riusc\u00ec a passare i gironi eliminatori.\nPer il successivo palcoscenico internazionale Agbonavbare dovette attendere quasi dieci anni, ma nel 1994 fu tra i convocati che disputarono i Mondiali statunitensi, seppur nel ruolo di portiere di riserva alle spalle di Peter Rufai. Nello stesso anno la Nigeria, con Agbonavbare sempre panchinaro, prese anche parte alla Coppa d'Africa 1994 tenutasi in Tunisia, aggiudicandosi la vittoria.\nDopo il ritiro.\nNegli ultimi anni della sua vita Agbonavbare, rimasto vedovo (la moglie infatti mor\u00ec di cancro al seno), inizi\u00f2 a lavorare come facchino all'aeroporto di Madrid-Barajas. La sua storia venne alla ribalta per caso, durante il programma \"El jefe infiltrado\" (\"Il capo infiltrato\"), in onda su La Sexta, quando un ragazzo si finse giovane mestierante da addestrare e scopr\u00ec che l'uomo da cui riceveva istruzioni era proprio l'ex calciatore.\nMor\u00ec di cancro all'et\u00e0 di 48 anni, mentre era ricoverato all'ospedale di Alcal\u00e0 de Henares."}
{"id": "1842620", "revid": "228587", "url": "https://it.wikipedia.org/wiki?curid=1842620", "title": "Maria Antonietta d'Asburgo-Lorena", "text": "In quanto figlia di Maria Teresa d'Austria e di Francesco Stefano di Lorena, alla nascita le era stato attribuito il titolo di arciduchessa d'Austria. Per suggellare l'alleanza tra l'Austria e la Francia contro la Prussia e l'Inghilterra, venne data in sposa, quattordicenne, al delfino di Francia, il futuro Luigi XVI. Trasferitasi a corte, nella reggia di Versailles, per sopperire alla solitudine, alla noia e a un matrimonio deludente e tormentato, cominci\u00f2 a vivere nelle frivolezze, dedicandosi a costosi diversivi.\nLa leggerezza del suo carattere, i favoritismi e le ingerenze negli intrighi di corte le inimicarono molte delle grandi famiglie dell'antica nobilt\u00e0, che contribuirono a diffondere maldicenze e dicerie contro di lei, soprannominata con sprezzo l'Austriaca. Anche negli anni della maturit\u00e0, nei quali avrebbe mostrato pi\u00f9 senso di responsabilit\u00e0 e di riflessione, non sarebbe riuscita a cancellare, di fronte all'opinione pubblica, l'immagine di \u00abdonna frivola, irresponsabile, assetata di lusso e dissipatrice\u00bb.\nDurante la rivoluzione francese, ostile a ogni compromesso con le idee liberali e accesa sostenitrice del diritto divino dei re, cerc\u00f2 di salvare la monarchia assoluta, anche attraverso i continui contatti con gli aristocratici emigrati, e sfruttando alcuni moderati come Mirabeau e Barnave. In seguito alla crescente ostilit\u00e0 popolare, dovuta anche al fallito tentativo di fuga, fu messa in stato di arresto insieme alla famiglia reale. Durante il periodo di prigionia, dopo la caduta della monarchia, dimostr\u00f2 di essere una madre e una moglie esemplare. Processata sommariamente e giudicata colpevole di alto tradimento dal tribunale rivoluzionario, seppur senza prove tangibili, mor\u00ec con dignit\u00e0 sulla ghigliottina. La sua morte segn\u00f2 la reale fine dell\"'ancien r\u00e9gime\".\nBiografia.\nInfanzia a Vienna (1755-1767).\nMaria Antonietta nacque alla Hofburg di Vienna il 2 novembre 1755, penultima dei sedici figli di Maria Teresa d'Austria e di Francesco Stefano di Lorena, imperatore del Sacro Romano Impero. Battezzata Maria Antonia Giuseppa Giovanna, in famiglia e a corte sarebbe stata chiamata \"Antoine\". Sarebbero stati i francesi, in seguito, a chiamarla \"Marie-Antoinette\". All'et\u00e0 di due anni contrasse il vaiolo in forma lieve, ma riusc\u00ec a sopravvivere e a non rimanerne deturpata. Maria Antonia crebbe in una corte dove l'etichetta e l'educazione, che venivano impartite agli arciduchi e alle arciduchesse, non soffocavano mai la loro spontaneit\u00e0.\nNonostante l'alto rango, dunque, l'infanzia di Maria Antonietta fu relativamente felice e distesa. La contessa Brandeiss, sua istitutrice, la vizi\u00f2, concedendole ogni minima cosa, ma soprattutto quell'amore materno che sua madre, l'imperatrice, sempre impegnata negli affari di Stato, non aveva il tempo di darle. La contessa le inculc\u00f2 semplicemente l'educazione di stampo religioso e morale richiesta per ogni arciduchessa e, per compiacere la bambina, ridusse anche le ore di studio sui libri, tanto che a dodici anni Maria Antonia non sapeva scrivere e nemmeno parlare correttamente n\u00e9 il francese n\u00e9 il tedesco. L'unica lingua in cui dialogava elegantemente era l'italiano, grazie al suo maestro di riguardo Pietro Metastasio. Suo maestro di musica fu il compositore Christoph Willibald Gluck, e Philippe Joseph Hinner le insegn\u00f2 a suonare molto bene l'arpa, ma l'arte in cui la bambina eccelleva era la danza. Maria Antonia muoveva, infatti, il suo corpo con molta grazia e raffinatezza ed ebbe tra i suoi maestri il celebre danzatore, coreografo e riformatore del balletto Jean-Georges Noverre.\nIl 18 agosto 1765, a Innsbruck, durante i festeggiamenti per le nozze dell'arciduca Pietro Leopoldo, mor\u00ec l'imperatore, stroncato da un colpo apoplettico. Venne pianto amaramente dai figli, i quali lo amavano teneramente, ma soprattutto dalla moglie, che prese il lutto a vita. Maria Teresa, posto come coreggente il figlio maggiore Giuseppe, cominci\u00f2 a incutere sempre pi\u00f9 timore ai figli minori, verso i quali, a causa dell'eccessivo lavoro, non aveva mai prestato grande attenzione. Adesso dava loro l'impressione di essere sempre scontenta del loro comportamento.\nNel 1767 i piani matrimoniali progettati dall'imperatrice per ampliare o costruire nuove alleanze vennero quasi completamente distrutti da un'epidemia di vaiolo, che colp\u00ec anche la famiglia imperiale (Maria Antonia ne era immune). Per compensare le gravi perdite, fece sposare Maria Carolina con Ferdinando IV di Napoli, e Maria Amalia con Ferdinando I di Parma. Il matrimonio di Maria Carolina rattrist\u00f2 molto Maria Antonia, poich\u00e9 le due sorelle, cresciute quasi come gemelle, erano legate da un profondo affetto, che sarebbe poi durato negli anni, nonostante la lontananza.\nMatrimonio (1767-1770).\nAnche Maria Antonia, come pedina politica, venne utilizzata dalla madre per cementare la neo alleanza con la Francia, la secolare acerrima nemica dell'Austria, contro il re Federico II di Prussia, allora il pi\u00f9 grande avversario di Maria Teresa e alleato con l'Inghilterra. Dopo lunghe trattative, si giunse al fidanzamento dell'arciduchessa con Luigi Augusto, delfino di Francia. A contrattare il matrimonio furono il duca di Choiseul per la Francia e il principe di Starhemberg per l'Austria.\nNel novembre del 1768 l'abate de Vermond part\u00ec per Vienna, come precettore di Maria Antonia. L'arciduchessa, seppur dotata di un fisico incantevole, come dimostrato dal pastello di Ducreaux inviato a Parigi nel 1769, i cui piccoli difetti vennero rapidamente modificati, e di una spiccata intelligenza, mancava per\u00f2 delle conoscenze necessarie a una futura regina, senza contare che era indolente e capricciosa. L'abate non si lasci\u00f2 scoraggiare e impose alla giovane allieva un programma didattico ideato appositamente per lei, dove sostitu\u00ec lo studio sui libri con lunghe conversazioni, che spaziavano dalla religione, alla storia e alla letteratura francese. Maria Antonia si rivel\u00f2 pi\u00f9 dotata di quanto avesse dimostrato inizialmente, e Vermond, ormai incantato dalla giovane arciduchessa, ottenne risultati molto buoni.\nIl 13 giugno 1769 venne dichiarato ufficialmente il fidanzamento di Maria Antonia. I dettagli per le nozze erano stati elaborati minuziosamente per tre anni e, alla fine, la dote dell'arciduchessa venne fissata per 200.000 corone e un valore medesimo in gioielli. Nei pochi mesi precedenti le nozze, Maria Teresa, colta da varie preoccupazioni sul destino della figlia e cercando di recuperare il loro rapporto, divise con Antonia la propria camera, durante le ultime notti prima della partenza dell'arciduchessa per la Francia. Il 19 aprile 1770 vennero celebrate le nozze per procura e, da quel momento, Maria Antonia venne chiamata ufficialmente \"Marie-Antoinette, dauphine de France\" (Maria Antonietta, delfina di Francia).\nIl 21 aprile 1770, con uno sfarzoso seguito di cinquantasette carrozze, Maria Antonietta lasci\u00f2 definitivamente Vienna. Sebbene il suo compito fosse quello di dimenticare le proprie origini austriache, per diventare nel corpo e nello spirito una vera francese, come ci si aspettava da ogni regina consorte di Francia, la giovane delfina segu\u00ec invece le indicazioni materne, che le ordinavano tutt'altro: \u00abRimanete una buona tedesca!\u00bb le disse la madre al momento dell'addio. L'imperatrice avrebbe continuato a intimidire Maria Antonietta con le lettere mensili che spediva a Versailles, nelle quali le ricordava la fedelt\u00e0 che doveva all'Austria, in quanto membro della dinastia degli Asburgo.\nDopo due settimane di viaggio, continuamente elogiata a ogni tappa, la delfina giunse a Sh\u00fcttern, sulla sponda del Reno opposta a Strasburgo. In un padiglione in legno, costruito appositamente per l'occasione, su una piccola isola sul Reno, si svolse la cerimonia della \"remise\", durante la quale Maria Antonietta abbandon\u00f2 gli abiti austriaci per indossare vesti francesi. La delfina si accomiat\u00f2 definitivamente dal seguito austriaco e venne accolta da quello francese, capeggiato dalla contessa de Noailles, da poco nominata \"Gran Maestra della Casa della delfina\".\nIl corteo riprese la marcia verso Compi\u00e8gne, dove la delfina era attesa dalla corte francese, fra cui il re Luigi XV, il delfino e il duca di Choiseul, che and\u00f2 incontro alla sposa. Quando Maria Antonietta scese dalla carrozza, fu accolta e scortata dal duca di Choiseul, al quale rivolse queste parole: \u00abNon mi scorder\u00f2 mai che voi siete responsabile della mia felicit\u00e0!\u00bb. I due sposi si incontravano per la prima volta. Il delfino era diverso da come era stato descritto alla delfina: era goffo, sgraziato e gi\u00e0 piuttosto pingue per la sua et\u00e0. Nei dipinti inviati in Austria era stato abbellito.\nLe nozze vennero celebrate in forma solenne a Versailles, il 16 maggio. Anche il popolo venne invitato a festeggiare la gioia della famiglia reale. Dopo cena avvenne la cerimonia del \"coucher\" a cui, per etichetta, doveva assistere l'intera corte. La coppia entr\u00f2 nel letto e l'arcivescovo benedisse il talamo. Alla fine della cerimonia la coppia venne lasciata sola, ma il matrimonio non venne consumato.\nDelfina di Francia (1770-1774).\nMaria Antonietta non era vista di buon occhio dalla maggior parte della corte francese, che era stata cresciuta nell'odio verso l'Austria. \"Mesdames Tantes\", le zie paterne di Luigi Augusto, a cui la delfina si era legata su consiglio della madre, furono le prime a chiamarla, alle sue spalle, \"l'Austriaca\". Anche il delfino era stato cresciuto nell'odio verso l'Austria e il suo precettore, il duca de La Vauguyon, alimentava e indirizzava questo disprezzo soprattutto verso le persone che circondavano Maria Antonietta: il ministro Choiseul, l'abate Vermond, la contessa de Noailles e l'ambasciatore austriaco Mercy-Argenteau, che nutr\u00ec sempre per lui un affetto quasi paterno.\nQuando il ministro venne destituito, il 24 dicembre 1770, \"Mesdames\" e il delfino esultarono, mentre Maria Antonietta comprese che Luigi Augusto l'aveva sposata soltanto per obbligo dinastico e l'alleanza franco-austriaca, che l'imperatrice sosteneva strenuamente, non era ben vista da tutti a Versailles. Probabilmente fu anche a causa dei suoi pregiudizi che Luigi Augusto non aveva ancora sfiorato la delfina, seppur fossero passati molti mesi dal giorno delle nozze. Infatti, egli provava una sorta di incomprensibile avversione nei confronti della sposa, mentre, da un punto di vista fisico, non sembravano esserci problemi di sorta. Secondo un rapporto del primo chirurgo di Luigi XV, il delfino non soffriva di alcuna malformazione n\u00e9 di vera e propria impotenza, ma era inibito da quello che oggi definiremmo un blocco psicologico, dovuto all'educazione bigotta.\nLa corte di Versailles si chiedeva quando il matrimonio sarebbe stato consumato. Maria Teresa, cercando di controllare il comportamento della delfina da Vienna, incaric\u00f2 Mercy di tenerla informata costantemente e in maniera dettagliata in merito alla consumazione delle nozze e al ciclo mestruale della figlia, mentre Maria Antonietta, ignara del fatto che sia l'ambasciatore sia Vermond fossero a servizio dell'imperatrice, confidava loro gli argomenti che tentava di nascondere alla madre.\nI mesi passarono e la situazione non cambi\u00f2. L'imperatrice cominci\u00f2 a criticare costantemente la figlia, perch\u00e9 era incapace di suscitare passione nel marito, che raramente dormiva con lei, e di promuovere gli interessi della Casa d'Austria. Tempo dopo si spinse sino a insultare direttamente Maria Antonietta, definendola priva di bellezza e di talento, e dicendole che quindi era un fallimento, soprattutto dopo i matrimoni del conte di Provenza con Maria Giuseppina di Savoia, e del conte d'Artois con Maria Teresa di Savoia. Tuttavia, con il passare del tempo, e seguendo i consigli della madre, la delfina riusc\u00ec a conquistare la simpatia, se non proprio l'amore, del delfino, che confid\u00f2 alle zie che trovava sua moglie \u00abmolto affascinante\u00bb.\nNel frattempo, \"Mesdames\" spinsero gli eredi al trono a un'aperta ostilit\u00e0 nei confronti di Madame Du Barry, l'amante del re, artefice della destituzione di Choiseul. Sebbene il disprezzo per la favorita unisse i due giovani sposi, la loro tacita condanna alla vita privata di Luigi XV li estraniava fortemente da lui. Maria Antonietta decise cos\u00ec di non rivolgere la parola alla favorita, seppure la madre le ordinasse di farlo tramite Mercy. Per la prima volta, nonostante il timore che la madre le incuteva, la delfina contravvenne ai suoi ordini.\nIl comportamento della figlia fece infuriare Maria Teresa, che infine mand\u00f2 un energico rimprovero alla delfina, che ne rimase molto scossa. Mercy aggiunse che il suo comportamento stava mettendo in crisi l'alleanza franco-austriaca. Infine, dopo sette mesi, Maria Antonietta capitol\u00f2. Il 1\u00ba gennaio 1772 rivolse a Madame Du Barry queste parole: \u00abC'\u00e8 molta gente oggi a Versailles\u00bb. La situazione si risolse, ma per la delfina quella fu un'umiliazione. \u00abLe ho parlato una volta, ma sono decisissima a non farne altro e quella donna non udr\u00e0 pi\u00f9 il suono della mia voce\u00bb disse al marito. N\u00e9 Mercy n\u00e9 Maria Teresa si sarebbero mai resi conto delle conseguenze che quel comportamento forzato ebbe sul carattere orgoglioso e sulla morale della giovane Maria Antonietta.\nL'8 giugno 1773 una folla entusiasta salutava l'ingresso ufficiale degli eredi al trono di Francia a Parigi. La festa raggiunse l'apogeo quando il delfino e la delfina si mostrarono, in serata, sul balcone delle Tuileries. Il 22 luglio 1773 il delfino present\u00f2 a Luigi XV \"sua moglie\", affermando che quella notte era finalmente riuscito a consumare il matrimonio. Il re abbracci\u00f2 con gioia i due nipoti. In realt\u00e0, dopo vari maldestri amplessi sessuali, il delfino era riuscito solamente a deflorare la moglie, senza riuscire a completare l'atto sessuale.\nNella primavera del 1774 Maria Antonietta dette con piacere la sua protezione a Gluck, il suo vecchio insegnante di musica, venuto in Francia per portare in scena un'opera da lui composta, l'\"Ifigenia in Aulide\". Il 19 aprile vi fu la prima, alla quale la delfina aveva condotto l'intera famiglia reale: fu un successo. Alcuni giorni dopo la rappresentazione all'Op\u00e9ra, Luigi XV si sent\u00ec male dopo una partita di caccia: si era ammalato di vaiolo. Nel giro di pochi giorni mor\u00ec, lasciando il regno nelle mani del delfino Luigi Augusto. A soli diciotto anni, il 10 maggio 1774, Maria Antonietta divenne regina di Francia. Saputa la notizia, Maria Teresa scrisse, in tono materno, all'ambasciatore Mercy: \u00abIl destino di mia figlia non pu\u00f2 essere che assolutamente grande o molto disgraziato. Ritengo che i suoi bei giorni siano finiti!\u00bb.\nPrimi anni di regno (1774-1777).\nIn poco tempo, a causa del suo comportamento infantile e della sua mancanza di rispetto nei confronti delle persone pi\u00f9 anziane e di rango elevato, Maria Antonietta s'inimic\u00f2 l'antica nobilt\u00e0 di corte. Una simile condotta non sarebbe stata tollerata nemmeno da una regina francese e ancor meno se proveniva da un'altezzosa arciduchessa austriaca. La popolarit\u00e0 della regina stava cominciando lentamente a declinare. Uscirono vari libelli scandalistici, soprattutto pornografici, contro di lei, tanto che ormai alcuni la definivano \"Madame Scandale\".\nMaria Antonietta era anche accusata di voler influenzare la politica del marito, ma i ministri scelti da Luigi XVI, Maurepas e Vergennes, erano decisamente anti-austriaci e ben intenzionati a non permettere intromissioni della regina e della Casa d'Austria nella politica francese. All'interno della sua vita privata, Maria Antonietta era insoddisfatta. Il suo matrimonio, con gran dispiacere dell'imperatrice, non era ancora stato consumato e sfumava lontana la nascita di un erede al trono. Sotto una facciata di frivolezza e allegria, la regina celava la malinconia di una donna frustrata e insoddisfatta. In questo periodo sent\u00ec la necessit\u00e0 di immergersi ulteriormente in costosi diversivi, quali i carissimi e sfarzosi abiti della modista Rose Bertin, le colossali acconciature di L\u00e9onard, spettacoli teatrali a corte e il gioco d'azzardo.\nNella primavera del 1775, il programma economico del ministro delle finanze Jacques Turgot, che era stato frainteso e aspramente criticato, provoc\u00f2 gravi agitazioni. In quasi tutta la Francia scoppi\u00f2 una sommossa, che venne chiamata \"guerra delle farine\". Sarebbe stata questa l'occasione in cui a Maria Antonietta venne attribuita, falsamente, la frase: \u00abSe non hanno pane, che mangino brioches!\u00bb. L'11 giugno ebbe luogo l'incoronazione di Luigi XVI. Maria Antonietta, che aveva scelto di non essere incoronata, mostr\u00f2 molta commozione e la giornata fu un grande successo.\nNell'estate dello stesso anno Maria Antonietta conobbe Gabrielle de Polignac, la quale, divenuta la sua migliore amica, fece entrare la regina nell'\"entourage\" della famiglia Polignac, che avrebbe dominato la corte per anni. Il 6 agosto 1775 sua cognata, la contessa d'Artois, diede alla luce un bambino, il duca d'Angoul\u00eame, che divenne erede presuntivo al trono dopo il re, il conte di Provenza e il proprio padre. Le popolane presenti a corte quel giorno insultarono Maria Antonietta, che, raggiunti i propri appartamenti privati, scoppi\u00f2 in lacrime. Ci\u00f2 determin\u00f2 lo scaturire di una pletora di pamphlet, nei quali erano messe in evidenza l'impotenza del re e la ricerca di piaceri sessuali da parte della regina, sia con uomini sia con donne. Tra gli amanti attribuiti presenziavano i suoi amici pi\u00f9 stretti: la principessa de Lamballe e il cognato, il conte d'Artois.\nAd agosto, il re don\u00f2 a Maria Antonietta il Petit Trianon, una \"d\u00e9pendance\" costruita anni prima per Madame de Pompadour, che la regina fece ristrutturare secondo il suo personale gusto neoclassico, in cui prevalevano la semplicit\u00e0 e l'eleganza. Poco dopo la Francia and\u00f2 incontro a una grave crisi finanziaria. Ai debiti contratti durante la Guerra dei sette anni si sommarono le spese dovute alla partecipazione alla Guerra d'indipendenza americana. Nel 1776 Turgot fu licenziato e, al suo posto, venne nominato ministro delle finanze il banchiere ginevrino Jacques Necker, che cerc\u00f2 invano di tagliare le eccessive spese della corte.\nIl 18 aprile 1777 giunse a Parigi l'imperatore Giuseppe II, venuto in Francia per capire perch\u00e9 il matrimonio fra la sorella minore e il cognato non fosse stato ancora consumato. Maria Antonietta cominci\u00f2 subito a confidare al fratello la sua penosa situazione coniugale. \u00c8 stato comunemente creduto che Luigi XVI soffrisse di fimosi e necessitasse di un intervento chirurgico per compiere l'atto sessuale. Tuttavia, dopo aver parlato con il re, Giuseppe arriv\u00f2 alla conclusione che ci\u00f2 fosse dovuto solo alla sua inesperienza. Giuseppe concluse che anche la sorella non aveva alcun appetito sessuale, n\u00e9 tanto meno intraprendenza, situazione assai diversa da quella descritta nei libelli. Riteneva che il re e la regina di Francia fossero \u00abdue perfetti pasticcioni\u00bb.\nDopo aver chiarito la questione con il re, Giuseppe cominci\u00f2 a criticare la sorella sulle frivolezze, gli sprechi e le amicizie. Nonostante tutto, Giuseppe scrisse al fratello Pietro Leopoldo riguardo alla sorella: \u00ab\u00c8 ancora molto infantile ed essenzialmente pura e virtuosa\u00bb. Quando il fratello se ne and\u00f2, le lasci\u00f2 varie raccomandazioni scritte, intenzionalmente esagerate, con lo scopo di far spaventare la sorella e farle adottare uno stile di vita pi\u00f9 serio. La regina, angustiata dalla lettera, comprese i suoi errori e promise al fratello di correggere il suo comportamento. Grazie ai consigli dell'imperatore Giuseppe, Maria Antonietta si riavvicin\u00f2 al re e, il 18 agosto 1777, il matrimonio fu ufficialmente consumato.\nMaternit\u00e0 (1778-1781).\nNei primi mesi del 1778 scoppi\u00f2 la guerra di successione bavarese. La regina, subendo numerosi ricatti psicologici da parte della madre e abilmente manipolata dall'ambasciatore Mercy, si adoper\u00f2 a favorire gli interessi austriaci presso il marito, ma ci\u00f2 suscit\u00f2 l'antagonismo dei ministri del re e la sfiducia da parte dei sudditi. Da quel momento tutti cominciarono a chiamarla \"l'Austriaca\".\nNella primavera di quell'anno, seguendo i consigli di Mercy, la regina riprese la vita coniugale con il marito e ne rimase incinta. La situazione politica non cambi\u00f2. Seppure dall'Austria i suoi parenti l'accusassero di essere inutile per gli interessi dell'alleanza, la sovrana, nel periodo di gravidanza, pens\u00f2 solo al benessere del figlio che aveva in grembo. Il 19 dicembre 1778 avvenne il parto della sovrana, a cui, secondo le regole dell'etichetta, presenzi\u00f2 la corte. A causa di alcune complicazioni post-partum, Maria Antonietta perse i sensi e venne salassata a freddo. Venne informata solo pi\u00f9 tardi che aveva dato alla luce una bambina, subito battezzata Maria Teresa Carlotta.\nIn quegli anni finirono i lavori di restauro al Petit Trianon e ai giardini adiacenti. La sovrana, nemica di ogni costrizione, ribadiva la propria indipendenza e, nella convinzione che pure le regine potessero avere una vita privata, viveva al Petit Trianon come ella stessa desiderava, senza la soffocante etichetta di Versailles, causando scandalo nei cortigiani. Nello stesso periodo l'amicizia con la contessa de Polignac si fece pi\u00f9 forte, tanto che a corte si cominci\u00f2 a parlare di un presunto rapporto lesbico fra le due donne. Ma la questione che faceva infuriare molte persone riguardava soprattutto i privilegi e le alte cariche che la sovrana elargiva alla favorita e alla sua cricca, in un periodo in cui si cominciava a parlare seriamente di riduzione delle spese. Gli esiti pi\u00f9 estremi del favoritismo di Maria Antonietta nei confronti della sua amica e della sua famiglia furono raggiunti nell'ottobre del 1780, quando il conte de Polignac ricevette il prestigioso titolo di duca e la moglie il privilegio di un \"tabouret\", uno sgabello pieghevole, che dava il permesso di sedersi in presenza dei sovrani.\nA Vienna l'imperatrice era sempre pi\u00f9 angosciata nel pensare che la figlia fosse manipolata da una cerchia di \"presunti amici\", che l'allontanavano dalla vita di corte. Cerc\u00f2 di mettere in guardia la figlia con dolcezza, senza adottare nessun tono autoritario, spiegandole che comprendeva le noie delle funzioni di Stato, ma i disagi che derivavano quando non venivano adempiute erano molto peggiori dei piccoli inconvenienti che si avevano nel presentarsi in pubblico. La regina, per\u00f2, minimizz\u00f2 l'influenza che i suoi amici avevano su di lei. Il 29 novembre 1780 l'imperatrice Maria Teresa mor\u00ec. Quando Maria Antonietta ne venne informata, svenne dal dolore. Grata al marito per esserle rimasto vicino in quegli attimi dolorosi, gli si riavvicin\u00f2 e, gi\u00e0 a febbraio, si parl\u00f2 di un'altra gravidanza.\nNel maggio del 1781 Necker dette le dimissioni su esortazione di Maurepas, che sarebbe poi morto nel novembre successivo. Nel luglio dello stesso anno Giuseppe II torn\u00f2 a far visita alla sorella e fu durante questo soggiorno che sorsero le prime accuse, secondo cui la regina avrebbe passato ingenti somme di denaro, proveniente dalla tesoreria regale, al fratello. Ma non c'era niente di vero.\nIl 22 ottobre 1781, con gioia del re e della nazione, la regina partor\u00ec il tanto sospirato erede al trono: Luigi Giuseppe. Dopo aver dato l'erede allo Stato, Maria Antonietta si poteva considerare legittimamente la regina di Francia. Anche se la felicit\u00e0 per la nascita dell'erede si era sparsa in tutta la Francia, nello stesso periodo venne pubblicata una nuova ondata di libelli satirici, che mettevano in discussione la paternit\u00e0 del bambino. La reputazione della regina, gi\u00e0 minata dalle dicerie suscitate dai suoi modi disinvolti, ne usc\u00ec ancora pi\u00f9 danneggiata.\nOstilit\u00e0 popolare (1782-1786).\nAlla fine dell'estate del 1782 scoppi\u00f2 lo scandalo della bancarotta dei Gu\u00e9m\u00e9n\u00e9e: la governante dei \"Fils de France\", la principessa di Gu\u00e9m\u00e9n\u00e9e, present\u00f2 cos\u00ec le dimissioni. L'incarico pass\u00f2 nelle mani di Gabrielle de Polignac, la pi\u00f9 intima amica della regina. Ci\u00f2 non fece che aumentare le maldicenze sulle due donne e i dissensi contro la sovrana. Nel frattempo, tra il 1782 e il 1783, nei pressi del Petit Trianon, la regina fece cominciare la costruzione di un piccolo villaggio di dodici casette (nove delle quali sono ancora in piedi), sulla base di un quadro del pittore Hubert Robert e del progetto di Richard Mique: tutto ci\u00f2 venne chiamato \"Le Hameau\". Questa ricerca di una vita semplice, ispirata al mito dell'Arcadia virgiliana e teocritea, fu giudicata scandalosa e poco consona a una regina.\nIn questo periodo Giuseppe II chiese alla sorella di convincere il marito a intervenire, in appoggio all'Austria e alla Russia, per una spartizione dell'Impero ottomano. Anche in questa occasione Maria Antonietta si schier\u00f2 dalla parte dell'Austria, cercando di favorirne gli interessi, e si riavvicin\u00f2 a Luigi XVI, rimanendo incinta, ma pure questa volta senza risultati utili per gli Asburgo. Il 1\u00ba novembre 1783 la regina, ormai molto avanti nella gravidanza, ebbe un aborto spontaneo, che guast\u00f2 la sua salute per diversi mesi. Durante questa fase depressiva, dovuta all'aborto, la regina si abbandon\u00f2 al dominio dei Polignac, che riuscirono a far nominare Controllore generale delle finanze Charles Alexandre de Calonne, la cui politica avrebbe portato la Francia alla completa insolvenza. Maria Antonietta non lo stimava apertamente e, negli anni a seguire, Calonne sarebbe stato uno dei suoi maggiori nemici.\nNel 1784 il re viet\u00f2 la messa in scena de \"Le nozze di Figaro\" di Beaumarchais, poich\u00e9 conteneva espliciti contenuti che andavano contro gli interessi della classe aristocratica. La regina e la sua cerchia fecero numerose rimostranze al re, che alla fine tolse il divieto di rappresentazione. Lo spettacolo ebbe un grande successo e fu rappresentato anche di fronte alla regina e al re Gustavo III di Svezia, giunto in incognito a Parigi. Quest'ultimo avvert\u00ec Maria Antonietta sui contenuti pericolosi della \"pi\u00e8ce\", e la sovrana accus\u00f2 il suo \"entourage\" di averla indotta a far cambiare idea al re. Erano i primi segni di frattura tra la regina e i Polignac. Poco dopo la partenza del re di Svezia, Maria Antonietta si accorse di essere nuovamente incinta.\nNello stesso periodo Giuseppe II, che aveva fatto scoppiare la cosiddetta \"guerra della marmitta\" contro gli olandesi, interpell\u00f2 la sorella per far intervenire Luigi XVI in suo favore, ma il re rifiut\u00f2. Maria Antonietta, in una lettera, spieg\u00f2 al fratello che non aveva alcuna influenza sul re riguardo alla politica. Alla fine Luigi XVI intervenne lo stesso e si impegn\u00f2 a pagare agli olandesi una certa quantit\u00e0 di denaro a nome dell'Austria. Questa azione venne attribuita all'influsso della regina. La dedizione di Maria Antonietta alla Casa d'Austria scandalizz\u00f2 molte persone a corte, facendo crescere la sua impopolarit\u00e0, continuamente alimentata da libelli diffamatori, tra cui quelli del drammaturgo Mayeur de Saint-Paul, e maldicenze sui suoi comportamenti frivoli e leggeri. La regina era ormai invisa sia al popolo sia alla maggior parte della corte.\nMentre la gravidanza continuava, Maria Antonietta riusc\u00ec a convincere il re ad acquistare dal duca di Chartres il castello di Saint-Cloud, spendendo una cifra esorbitante, cosa che le valse l'aumento dell'impopolarit\u00e0. Inoltre, il palazzo non fu acquistato come bene pubblico dello Stato, ma come propriet\u00e0 privata della regina di Francia: la cosa era inconsueta e fece clamore. Il 27 marzo 1785, nacque il terzo figlio di Maria Antonietta, che venne chiamato Luigi Carlo.\nL'affare della collana.\nNel 1785 la regina, che aveva cominciato a cimentarsi come attrice nel teatro del Petit Trianon, decise di mettere in scena la famosa commedia \"Il barbiere di Siviglia\" di Beaumarchais. Il 12 luglio, mentre era impegnata nelle prove, Boehmer, il gioielliere di corte, le mand\u00f2 un biglietto, in cui la ringraziava per aver comprato una collana e le ricordava l'approssimarsi della prima rata del pagamento. Maria Antonietta, che non comprese quel biglietto, pens\u00f2 che fosse inutile conservarlo e lo bruci\u00f2.\nLa verit\u00e0 sulla questione venne alla luce poco dopo. Boehmer era convinto di aver venduto alla regina una collana di diamanti, con in veste di garante il cardinale di Rohan, uomo particolarmente inviso a Maria Antonietta e a cui la regina non rivolgeva la parola da pi\u00f9 di un decennio. Il 15 agosto 1785, poco prima che si svolgesse la messa per l'Assunzione, Rohan fu privatamente interrogato sulla vicenda di fronte al re e alla regina, poi fu arrestato davanti ai cortigiani nella Galleria degli Specchi. Prima di essere preso in custodia, Rohan riusc\u00ec a far distruggere dai suoi servitori tutte le carte compromettenti, e solo pochi documenti rimasero intatti. Alcuni giorni dopo venne rinchiuso alla Bastiglia. Dalle indagini fatte svolgere dalla corona risult\u00f2 che il cardinale, cercando di ottenere i favori di Maria Antonietta, era stato ingannato dalla contessa Jeanne Valois de La Motte, che fu arrestata e condotta alla Bastiglia. Da tempo la contessa era riuscita a convincere Rohan di essere un'amica intima della regina, grazie a una lunga corrispondenza fasulla e a un incontro, avvenuto di notte nei giardini di Versailles, con una prostituta travestita da Maria Antonietta. La contessa de La Motte, venuta a sapere del gioiello di Boehmer, era riuscita a far comprare al cardinale la collana e a farla finire nelle proprie mani. Il monile, smontato in pi\u00f9 pezzi, fu venduto a Londra dal marito della contessa.\nIl 25 agosto Maria Antonietta volle che tutta la faccenda fosse giudicata pubblicamente, per dimostrare all'opinione pubblica di essere innocente. Il processo dur\u00f2 a lungo, sino al 31 maggio 1786. Rohan, pur essendo colpevole di lesa maest\u00e0, venne assolto, e tutte le accuse riportate contro di lui vennero dichiarate non sussistenti. Il parlamento di Parigi mostr\u00f2 che osava sfidare l'autorit\u00e0 reale. La contessa de La Motte, invece, fu condannata a essere marchiata pubblicamente come ladra e a essere rinchiusa a vita nel carcere della Salp\u00eatri\u00e8re. L'assoluzione di Rohan non fu gradita dalla corte di Versailles e il re esili\u00f2 il cardinale. Maria Antonietta, profondamente scossa, si rese conto di quale immagine avesse di lei l'opinione pubblica: una perfida donna, dilapidatrice delle casse dello Stato, che manipolava il sovrano per gli interessi dell'imperatore austriaco e lo tradiva come marito per soddisfare i suoi istinti lussuriosi.\nNel frattempo la regina diede un taglio ad alcune delle sue spese e adott\u00f2 un abbigliamento pi\u00f9 sobrio e consono a una sovrana. Durante il periodo del processo, Maria Antonietta era rimasta incinta per la quarta volta e, il 9 luglio 1786, partor\u00ec prematuramente una bambina, che fu battezzata Sofia Elena Beatrice. Fuori da palazzo, intanto, era il soggetto di numerosi libelli pornografici e satirici, scaturiti dopo l'affare della collana.\nAttivit\u00e0 politica (1786-1789).\nLa grave crisi finanziaria, iniziatasi nel 1783, si aggrav\u00f2 a tal punto che il re, in accordo col ministro Calonne, decise di richiamare l'Assemblea dei notabili, dopo una pausa di centosessant'anni, nel tentativo di attuare alcune riforme necessarie per alleviare la situazione del paese. Maria Antonietta non fu presente alle riunioni dell'Assemblea e fu accusata di volerne vanificare i propositi. Con o senza la regina, l'Assemblea dei notabili si dimostr\u00f2 fallimentare e Luigi XVI licenzi\u00f2 Calonne. Maria Antonietta continu\u00f2 a non intromettersi nella politica interna: accett\u00f2 passivamente che il re non prendesse in considerazione il candidato filo-austriaco alla carica di Ministro degli Affari Esteri e disse all'ambasciatore Mercy che \u00abnon era giusto che la corte viennese nominasse ministri alla corte di Versailles\u00bb.\nIl re, per\u00f2, cadde in uno stato di profonda depressione e Maria Antonietta, che non aveva mai aspirato al potere, si ritrov\u00f2 a entrare negli affari di Stato, abbandonando i suoi interessi frivoli. La politica di Maria Antonietta si dimostr\u00f2 anti-austriaca: il suo primario interesse era la stabilit\u00e0 della Francia per il bene dei suoi figli, i \"Fils de France\". In maggio, per sostituire Calonne come Ministro delle Finanze, fu nominato dal re l'arcivescovo Lom\u00e9nie de Brienne, alleato politico della regina, che le consigli\u00f2 di fare enormi tagli alle sue spese e a quelle dei suoi amici. Gli ingenti tagli che la regina attu\u00f2 non migliorarono la sua popolarit\u00e0 e le alienarono le sue amicizie; il popolo, invece, cominci\u00f2 a paragonarla a Fredegonda e Isabella di Baviera, le pi\u00f9 terribili e odiate regine di Francia.\nBrienne non riusc\u00ec a ottenere risultati migliori del suo predecessore e, il 25 maggio, l'Assemblea dei notabili fu sciolta. Maria Antonietta, ritenuta responsabile, cerc\u00f2 inutilmente di reagire con la sua propaganda, facendosi raffigurare da Madame Vig\u00e9e Le Brun insieme ai suoi figli, nell'immaginario di madre della Francia. Nello stesso periodo, Jeanne de La Motte riusc\u00ec a scappare di prigione e fugg\u00ec a Londra, dove, sotto la protezione di Calonne, pubblic\u00f2 le sue memorie contro la regina.\nLa politica del re, che esili\u00f2 il Parlamento di Parigi l'11 novembre, aument\u00f2 il favore di cui godeva suo cugino, il duca d'Orl\u00e9ans. Dal Palais-Royal, la sua residenza a Parigi, partiva un'intensa campagna diffamatoria contro la corona e, in particolar modo, contro la regina, per la quale il duca provava un astio particolare. I problemi a cui il re e la regina furono sottoposti intaccarono la loro salute: Luigi XVI fu colpito da un grave attacco di erisipela, mentre la sovrana soffr\u00ec di disturbi non ben precisati e ingrass\u00f2. Dopo lo scoppio di numerose sommosse, il re, l'8 luglio e l'8 agosto, annunci\u00f2 la sua intenzione di chiamare a raccolta gli Stati generali, tradizionale legislatura eletta del paese, non convocata dal 1614.\nLa regina non fu direttamente coinvolta nell'esilio del Parlamento, negli editti di maggio e nella chiamata degli Stati generali. La sua principale preoccupazione, verso la fine del 1787 e l'inizio del 1788, fu la cagionevole salute del delfino, ammalato di una tubercolosi consuntiva, che gli aveva provocato un curvamento della colonna vertebrale. Tuttavia, fu lei l'artefice del richiamo di Jacques Necker, come ministro delle finanze, il 26 agosto: una mossa popolare, bench\u00e9 ella sapesse che la nomina dello svizzero si sarebbe rivoltata contro di lei, se Necker non fosse riuscito a riformare le finanze del paese. La sua previsione si avver\u00f2 quando il prezzo del pane cominci\u00f2 a salire a causa del rigido inverno, uno dei pi\u00f9 freddi della storia, intercorso tra il 1788 e il 1789, e dopo il cattivo raccolto dell'estate precedente. Scoppiarono varie rivolte in tutta la Francia: le panetterie vennero saccheggiate e le truppe, mandate a sedarle, spararono avventatamente sulla folla.\nIl 4 maggio 1789 ebbe luogo la parata d'apertura degli Stati Generali. Maria Antonietta venne pubblicamente presa di mira: al suo passaggio fu gridata la frase \u00abViva il duca d'Orleans!\u00bb. Il giorno seguente, quando si riunirono i tre Stati a Versailles, la regina fu accolta in sala dal silenzio. Gli sviluppi che si verificarono in quei giorni non coinvolsero i sovrani, unicamente occupati a pensare al loro figlio, ormai morente. La sera del 4 giugno, a Meudon, il delfino Luigi Giuseppe si spense, a nemmeno otto anni di vita, davanti alla madre, che era rimasta al suo capezzale fino all'ultimo istante. I sovrani vegliarono tutta la notte il figlio morto, ma, a causa delle regole dell'etichetta, fu negato loro il diritto di presenziare al funerale del delfino a Saint-Denis. La sua morte, che sarebbe stata normalmente pianta a livello nazionale, fu praticamente ignorata dal popolo francese, che invece pensava alle successive riunioni degli Stati Generali, con la speranza di un miglioramento sociale. \u00abMio figlio \u00e8 morto e pare che non importi a nessuno!\u00bb esclam\u00f2 la sovrana. Quando il Terzo stato si dichiar\u00f2 Assemblea nazionale autocostituita nella sala della pallacorda, e fu sparsa la voce che la regina avrebbe voluto fare il bagno nel loro sangue, Maria Antonietta era in realt\u00e0 in fase depressiva, a causa del lutto per il figlio.\nRivoluzione (1789-1792).\nLa situazione cominci\u00f2 a evolvere in maniera violenta nei mesi di giugno e luglio, quando l'Assemblea nazionale chiese sempre maggiori diritti a Luigi XVI, che cerc\u00f2 invece di limitare e sopprimere il potere del Terzo Stato. La sovrana e i fratelli minori del re chiedevano l'immediato scioglimento degli Stati Generali, preferibilmente con l'arresto dei militanti pi\u00f9 in vista del Terzo Stato. Maria Antonietta, che non comprendeva le aspirazioni democratiche del popolo, era convinta che le rivolte fossero istigate da terzi, che sobillavano i sudditi a combattere la corona. Nella sua idea indiscutibile di monarchia assoluta non c'era posto per deputati eletti che esercitassero il potere legislativo. L'11 luglio Necker fu licenziato. Quando la notizia fu divulgata, scoppiarono a Parigi dei tumulti, culminati tre giorni dopo nella presa della Bastiglia del 14 luglio 1789.\nNelle settimane che seguirono molti dei maggiori conservatori monarchici, tra i quali il conte d'Artois e la duchessa de Polignac, fuggirono dalla Francia per timore di essere assassinati. Maria Antonietta, pur angosciata dal sapere la sua vita in pericolo, decise di rimanere per aiutare il marito a ristabilire la tranquillit\u00e0, bench\u00e9 il potere del re fosse stato progressivamente limitato dall'Assemblea costituente, che, ora a capo di Parigi, arruolava uomini per la guardia nazionale.\nNel clima della Grande Paura, che sconvolse le campagne tra luglio e agosto, la figura di Maria Antonietta personificava gli orrori di una sanguinosa controrivoluzione. Il 1\u00ba ottobre, al palazzo di Versailles, fu data una cena in onore dei reggimenti di Fiandra, ma a Parigi trapel\u00f2 la notizia che si fosse svolta un'orgia anti-rivoluzionaria. Il 5 ottobre 1789 una folla armata, per lo pi\u00f9 composta di donne, marci\u00f2 su Versailles per chiedere pane al re e presentargli una petizione, con la speranza che la situazione si risolvesse. La mattina del 6 ottobre gli appartamenti reali furono invasi, la regina fu insultata e ci furono dei morti tra la folla e le guardie del corpo. La famiglia reale, allora, fu costretta a trasferirsi a Parigi, nel palazzo delle Tuileries, sotto la vigilanza della guardia nazionale.\nMaria Antonietta scrisse ai suoi amici che non aveva intenzione alcuna di impegnare ulteriormente se stessa nella politica francese, perch\u00e9, se vi avesse partecipato o meno, tutto sarebbe stato inevitabilmente attribuito a lei, che temeva le ripercussioni di un ulteriore coinvolgimento. Nonostante la situazione, Maria Antonietta continu\u00f2 ad adempiere alle funzioni rappresentative, alle elemosine e alle cerimonie religiose.\nLa maggior parte del suo tempo, tuttavia, fu dedicato ancora una volta ai suoi figli. Alle Tuileries, la famiglia reale era praticamente agli arresti domiciliari e riceveva spesso insulti, provenienti dall'esterno. La regina si confin\u00f2 nel palazzo: raramente si mostrava in pubblico e vestiva con semplicit\u00e0. La sua riservatezza venne per\u00f2 interpretata negativamente e venne considerata fredda e distante.\nNel febbraio del 1790 Luigi XVI era stato costretto ad approvare la Costituzione. In quel periodo cominciarono i contatti tra i sovrani e il conte de Mirabeau, un nobile simpatizzante della rivoluzione, che decise di aiutare la monarchia, indirizzandola verso un modello costituzionale. Sebbene Maria Antonietta disapprovasse la condotta morale di quell'uomo, accett\u00f2 di farsi aiutare. Mirabeau, invece, l'ammirava per la sua \"virile\" determinazione, tanto da giungere a dire: \u00abIl re ha un solo uomo con s\u00e9: sua moglie!\u00bb.\nIn cambio di denaro il deputato avrebbe mandato numerose annotazioni ai sovrani per chiarire la situazione politica, secondo il suo punto di vista. Mirabeau riusc\u00ec a far apporre nella carta costituzionale significativi miglioramenti per la situazione del re, e i sovrani ne furono contenti. Nello stesso tempo, all'esterno, i sovrani erano visti dagli emigrati come dei traditori della causa monarchica; all'interno, invece, i parigini si abituarono a vedere il re come un traditore della nazione, meritevole di essere punito con la morte. Tutte queste fonti di continue e quotidiane preoccupazioni (ogni giorno si mormorava di un attentato alla regina o si ventilava una sua chiusura in monastero), fecero invecchiare prematuramente la giovane regina, appena trentacinquenne. Il continuo timore della morte, per s\u00e9 e per la propria famiglia, la stavano segnando profondamente. Il 2 aprile 1791 Mirabeau mor\u00ec.\nIl 21 giugno 1791 la famiglia reale tent\u00f2 la fuga verso i Paesi Bassi austriaci, ma a pochi chilometri dal confine, presso la cittadina di Varennes-en-Argonne, fu riconosciuta, arrestata e riportata a Parigi. Durante il viaggio, i reali furono attaccati e insultati. La fuga fin\u00ec per demolire l'idea della sacralit\u00e0 della persona del re, gi\u00e0 assai scossa. Si incominci\u00f2 a pensare che un re, che aveva tradito il proprio paese cercando la fuga, non fosse pi\u00f9 necessario neppure allo Stato.\nNel frattempo Maria Antonietta cominci\u00f2 a barcamenarsi tra le forze conservatrici e quelle democratiche. Da una parte riprese i contatti con le corti straniere, da cui si aspettava sostegno, dall'altra, in attesa dell'arrivo delle truppe alleate, avvicin\u00f2 Antoine Barnave, un giovane moderato conosciuto durante il rientro da Varennes, perch\u00e9 aiutasse la monarchia a uscire dalla situazione in cui si trovava a causa della tentata fuga. La regina non si rese conto che il giovane non aveva assolutamente lo stesso ascendente che Mirabeau esercitava sull'Assemblea, la quale si trovava sempre pi\u00f9 d'accordo con il popolo, infuriato contro i sovrani. Nonostante questo, Barnave scrisse varie missive alla coppia reale, cercando invano di convincerla ad abbandonare il movimento controrivoluzionario e ad accettare la costituzione, i cui principali articoli, per ammissione della stessa sovrana a Mercy, erano una \u00abserie di irrealizzabili assurdit\u00e0\u00bb.\nInfine, il 14 settembre 1791, il re fu costretto a ratificare la prima costituzione francese. In seguito, spinto dall'Assemblea, Luigi XVI dichiar\u00f2 guerra all'Austria, ma, nel giugno del 1792, oppose il suo potere di veto alla deportazione dei preti refrattari, ovvero gli ecclesiastici che non avevano giurato fedelt\u00e0 alla costituzione, e alla formazione di un corpo di soldati provinciali da stanziare fuori Parigi. Il 20 giugno 1792 la folla in armi attacc\u00f2 per la prima volta il palazzo delle Tuileries: i reali furono nuovamente offesi, ma rimasero composti di fronte a ogni minaccia.\nGli avvenimenti del 20 giugno erano solo la prova generale di quello che sarebbe accaduto il 10 agosto. Quel giorno avvenne il pi\u00f9 cruento assalto al palazzo, che sanc\u00ec la definitiva caduta della monarchia francese. Nell'assalto alle Tuileries morirono tutte le guardie svizzere del re e molti nobili rimasti a difendere la famiglia reale, la quale aveva cercato rifugio presso l'Assemblea nazionale. Tre giorni dopo, per ordine della Comune, la famiglia reale venne trasferita dentro la Torre del Tempio, un antico monastero dei Templari, allora adibito a carcere. I sovrani, i figli e la sorella minore del re furono dunque rinchiusi nella prigione, mentre a Madame Campan, prima cameriera della regina, e alla principessa de Lamballe non fu permesso di seguirli. Quest'ultima fu uccisa e fatta a pezzi durante i massacri di settembre: la sua testa fu portata in corteo sotto le finestre della regina, che svenne dall'orrore.\nDa l\u00ec a pochi mesi cominci\u00f2 il processo al re, che ne decret\u00f2 la definitiva condanna alla ghigliottina: la sentenza fu eseguita il 21 gennaio 1793, a Parigi, nell'attuale Place de la Concorde.\nLa vedova Capeto (1793).\nDopo la morte del re, la vedova Capeto, come veniva adesso chiamata Maria Antonietta, visse per alcuni mesi in isolamento al Tempio, assieme alla figlia Maria Teresa, alla cognata Elisabetta, e al delfino, che dopo la morte del padre era divenuto per i legittimisti e le monarchie straniere Luigi XVII, re di Francia e di Navarra. In questo periodo un generale monarchico, il cavaliere de Jarjayes, riusc\u00ec a entrare nel Tempio e a proporre un piano di fuga alla regina, ma Maria Antonietta non voleva lasciare i suoi figli e rifiut\u00f2 di scappare. Luigi Carlo fu separato dalla famiglia il 3 luglio, su ordine della Convenzione. Maria Antonietta si oppose strenuamente ai municipali e cedette solo quando minacciarono di usare la violenza, come riport\u00f2 in seguito la figlia. L'educazione di Luigi Carlo fu affidata ad Antoine Simon, un ciabattino analfabeta. Il compito dell'uomo fu quello di plagiare il bambino, in modo da metterlo contro la madre e utilizzarlo come arma al processo di Maria Antonietta. Il 6 ottobre Luigi Carlo firm\u00f2 una dichiarazione in cui accusava la madre di averlo iniziato a pratiche masturbatorie e incestuose.\nMaria Antonietta fu trasferita nella prigione della Conciergerie il 2 agosto 1793. L'ex-regina, molto malata e sofferente a causa di gravi emorragie, forse dovute a un fibroma uterino, trovava conforto nella lettura e nelle cure di Rosalie Lamorli\u00e8re, la cameriera del carceriere, che si occup\u00f2 di lei. Durante la prigionia alla Conciergerie fu organizzato un nuovo piano di fuga dal cavaliere di Rougeville, ma anche questo si rivel\u00f2 fallimentare. Alla Convenzione si accumulavano petizioni che chiedevano l'esecuzione capitale dell'ex-regina e, il 5 ottobre, venne pronunciato un discorso contro di lei da parte del deputato Jacques Nicolas Billaud-Varenne: venne detto che era \u00abla vergogna dell'umanit\u00e0 e del suo sesso\u00bb. In uno degli interrogatori preliminari venne fatta una chiara allusione al suo capo d'accusa: l'alto tradimento. Le venne chiesto se avesse insegnato lei \"l'arte del dissimulare\" al consorte, con la quale il re aveva ingannato il popolo di Francia. Maria Antonietta rispose: \u00abS\u00ec, il popolo \u00e8 stato ingannato, \u00e8 stato crudelmente ingannato, ma non da mio marito o da me\u00bb. L'ex-regina continuava a credere nei precetti della monarchia assoluta, voluta da Dio, e, secondo questa logica, chiunque osasse ribellarsi a essa era da considerarsi un criminale da mettere a morte. La logica monarchica e quella della rivoluzione erano assolutamente inconciliabili.\nProcesso e morte.\nIl 14 ottobre, portata davanti al Tribunale rivoluzionario, venne paragonata alle malvagie regine dell'antichit\u00e0 e del Medioevo: l'accusa la volle presentare come la responsabile di tutti i mali della Francia, sin dal suo arrivo nel paese. Le vennero mosse fondamentalmente tre accuse: \u00abesaurimento del tesoro nazionale\u00bb, \u00abintrattenimento di rapporti e corrispondenza segreti\u00bb con il nemico (l'Austria e i filomonarchici) e \u00abcospirazioni contro la sicurezza nazionale ed estera dello Stato\u00bb. Era evidente che la donna veniva processata per alto tradimento.\nI testimoni erano quarantuno ed erano stati tutti prodotti dall'accusa perch\u00e9 denigrassero Maria Antonietta, che venne accusata di complotti d'assassinio, falsificazioni di assegnati, proditoria rivelazione di segreti ai nemici francesi. La regina si difese con vigore e non venne mai sorpresa a mentire o contraddirsi. Il deputato Jacques-Ren\u00e9 H\u00e9bert present\u00f2 alla corte un'accusa di incesto contro Maria Antonietta, che le sarebbe stata intentata da suo figlio, che aveva allora appena otto anni. La regina rimase impassibile, sino a quando non le fu nuovamente domandato di rispondere. \nVisibilmente agitata, alzandosi in piedi, esclam\u00f2: \u00abSe non ho risposto, \u00e8 perch\u00e9 la Natura stessa si rifiuta di rispondere a una simile accusa lanciata contro una madre! Mi appello a tutte le madri che sono presenti!\u00bb. La regina ebbe l'appoggio delle popolane presenti in sala e il processo si ferm\u00f2 per dieci minuti Quando Maximilien de Robespierre seppe di questo episodio, maledisse H\u00e9bert per aver concesso alla regina il suo \"ultimo trionfo pubblico\".\nAlla fine del processo l'ex-regina sperava di essere estradata nella sua natia Austria, ma la successiva lettura di sentenza di morte infranse ogni sua speranza. Era sicura di non aver commesso i crimini dei quali era stata accusata, poich\u00e9 aveva solo cercato di salvare la monarchia come l'aveva sempre concepita, ma ci\u00f2 era considerato alto tradimento per la Repubblica francese. Tuttavia, il suo era chiaramente un processo farsa, visto che il verdetto era gi\u00e0 stato deciso in precedenza e la giuria la condann\u00f2 all'unanimit\u00e0 alla pena di morte. Maria Antonietta ascolt\u00f2 la sentenza senza proferire parola. Nella cella le vennero date le cose necessarie per scrivere il proprio testamento, una lettera rivolta a Madame Elisabetta.\nLa mattina del 16 ottobre, Maria Antonietta, alla quale era stato vietato di vestirsi di nero, indoss\u00f2 un abito bianco: nessuno ricordava che, un tempo, il bianco era il colore del lutto per le regine di Francia. Successivamente Charles-Henri Sanson, il boia, dopo averle tagliato i capelli fino alla nuca, le leg\u00f2 le mani dietro la schiena. Accompagnata da un prete costituzionale che ignor\u00f2 fino alla fine, l'ex-regina fu portata fuori dalla prigione e fatta salire sulla carretta dei condannati a morte. Seduta impettita, le mani legate dietro la schiena, i capelli tagliati rozzamente e uno sguardo immobile e iniettato di sangue: cos\u00ec Jacques-Louis David, a quei tempi giacobino e in seguito pittore di corte di Napoleone Bonaparte, ritrasse la regina in uno schizzo.\nArrivata in Place de la R\u00e9volution, sal\u00ec rapidamente i gradini del patibolo. Si racconta che involontariamente pest\u00f2 un piede del boia, al quale disse: \u00abPardon, Monsieur. Non l'ho fatto apposta\u00bb. Alle 12:15 la lama le cadeva sul collo. Il boia prese la testa sanguinante e la mostr\u00f2 al popolo parigino, che grid\u00f2 \u00abViva la Repubblica!\u00bb.\nLa \"regina martire\".\nDopo l'esecuzione le spoglie di Maria Antonietta furono sepolte in una fossa comune del non pi\u00f9 esistente Cimitero della Madeleine, in rue d'Anjou, accanto a Luigi XVI. I resti dei sovrani, come quelli di altri decapitati, furono cosparsi di calce viva e sepolti in due vicine fosse separate anzich\u00e9 in una fossa comune.\nQuando la notizia della sua morte si sparse in Europa, tutte le corti presero il lutto. La regina di Sicilia e Napoli, Maria Carolina, soffr\u00ec in maniera particolare per la morte della preferita tra le sue sorelle: tent\u00f2 anche di dimenticare il francese, bench\u00e9 quella lingua le fosse ormai troppo abituale. Luigi Carlo, divenuto Luigi XVII per le monarchie europee, il 19 gennaio 1794, tre mesi dopo la morte di sua madre, fu murato vivo nella sua prigione. Le sue condizioni di vita divennero disumane: la cella si imputrid\u00ec e si riemp\u00ec di topi e parassiti; il bambino si ammal\u00f2 gravemente. Liberato dopo la caduta di Robespierre, Luigi Carlo si spense l'8 giugno 1795. Maria Teresa, invece, fu liberata nel dicembre del 1795, all'et\u00e0 di diciassette anni, grazie a uno scambio di prigionieri avvenuto tra la Francia e l'Austria. Nel 1799, spos\u00f2 il suo primo cugino, il duca d'Angoul\u00eame, ma non ebbe figli. La rivoluzione del 1830 costrinse nuovamente i Borboni all'esilio: la duchessa mor\u00ec nel 1851 a Frohsdorf. Durante l'impero di Napoleone un'altra arciduchessa austriaca ricopr\u00ec il ruolo di consorte del sovrano: l'imperatrice Maria Luisa d'Asburgo-Lorena era, infatti, figlia di Francesco II d'Asburgo-Lorena, nipote di Maria Antonietta. Tuttavia, Maria Luisa non si sent\u00ec mai a casa nel paese che le aveva ucciso la prozia.\nDopo l'intermezzo napoleonico il congresso di Vienna, nel 1814, rimise sul trono di Francia i Borboni e il conte di Provenza pot\u00e9 ascendere al trono come Luigi XVIII. Il nuovo re si adoper\u00f2 affinch\u00e9 suo fratello maggiore e sua cognata avessero degna sepoltura. I loro corpi furono ritrovati grazie a Pierre-Louis-Olivier Desclozeaux, un anziano avvocato ed ex magistrato realista, che viveva in rue d'Anjou e ricordava dov'erano le sepolture. Egli aveva acquistato il terreno e recintato le sepolture del re e della regina con siepi, piantandovi anche due salici piangenti. Le spoglie della regina furono ritrovate il 18 gennaio 1815: il corpo era ridotto a un mucchietto di ossa, ma vi erano applicate le sue giarrettiere, in perfetto stato di conservazione; la testa, invece, era quasi intatta, cosa che provoc\u00f2 grande sgomento nel poeta Chateaubriand (presente al ritrovamento), il quale svenne, a seguito del ricordo del \"sorriso incantevole\" rivolto a lui per la prima volta a Versailles dalla regina. Le spoglie del re furono ritrovate il giorno dopo. \nIl 21 gennaio 1815, giorno in cui cadeva il ventiduesimo anniversario dalla morte del re, avvenne una solenne processione sino all'abbazia di Saint-Denis, dove Luigi XVI e Maria Antonietta furono inumati nella necropoli reale; su parte del cimitero della Madeleine Luigi XVIII fece costruire una \"cappella espiatoria\", accanto alla Chiesa della Madeleine. In Francia si svilupp\u00f2 quindi il culto della \"regina martire\", per espiare la colpa del regicidio, e la vita di Maria Antonietta venne idealizzata. Sia Luigi XVI, e di riflesso, seppur non ufficialmente, Maria Antonietta, che la cognata della regina, Madame Elisabeth, furono, da papa Pio VI, paragonati ai martiri in due allocuzioni.\nQuesto processo di romanticizzazione della figura di Maria Antonietta era iniziato gi\u00e0 nel 1790, quando, prevedendone la tragica fine che avverr\u00e0 tre anni dopo, lo scrittore e politico britannico-irlandese Edmund Burke aveva commentato sdegnato l'irruzione della plebe negli appartamenti della regina e gli oltraggi verbali perpetrati contro di lei, ricordando quando l'aveva incontrata e facendone il simbolo ideale della fine dell'et\u00e0 della cavalleria medievale da lui rimpianta:\nLa storia di Maria Antonietta attir\u00f2 a s\u00e9 anche altre teste coronate. L'imperatrice Eugenia, moglie di Napoleone III, diede il via a una moda ispirata a quella di Maria Antonietta e si adoper\u00f2 per ritrovare gli oggetti personali della regina per la \"grande esposizione\" dell'autunno del 1867. Ludwig II di Baviera svilupp\u00f2 il culto di Maria Antonietta: a Linderhof fece erigere una statua della regina e, quando ci passava davanti, le faceva la riverenza e le accarezzava le guance. Alessandra F\u00ebdorovna, l'ultima zarina di Russia (che avrebbe condiviso una sorte simile), teneva un ritratto di Maria Antonietta sulla sua scrivania al Palazzo d'Inverno. Nel Palazzo di Alessandro, a Tsarskoe Selo, accanto al suo ritratto, aveva fatto porre un arazzo di Maria Antonietta e ci\u00f2 era visto come di cattivo auspicio. Nel 1896, durante una visita ufficiale in Francia, la zarina aveva dormito nella stanza di Maria Antonietta, a Versailles, e ne era stata felice, mentre il suo seguito trovava anche quel gesto di cattivo augurio. Lo scrittore e poeta L\u00e9on Bloy port\u00f2 all'estremo il culto di Maria Antonietta, nel suo saggio \"La Cavaliera della Morte\" (1891), in cui la regina non venne definita \"santa\", perch\u00e9 ci\u00f2 avrebbe annullato i suoi tormenti terreni. Bloy, immedesimandosi nell'avvocato difensore di Maria Antonietta, le chiedeva il suo perdono, a nome della Francia: \u00abO Madre oltraggiata come mai fu madre dopo Colei le cui lacrime rinnovarono il diluvio, dai secoli chiamata Dolorosa, io vi domando, in nome di Dio misericordioso, la grazia e il perdono per questo povero popolo\u00bb e concludeva dicendole che, nel regno dei Cieli, \u00abl'aspettano i Principi fedeli, i disgraziati privi di terrena consolazione e la falange dei santi Martiri!\u00bb.\nIn seguito, anche lo scrittore austriaco Stefan Zweig celebr\u00f2 la regina nella sua biografia intitolata \"Maria Antonietta - Una vita involontariamente eroica\" (1932).\nNegli ultimi due secoli la Francia ha ricordato pi\u00f9 volte Maria Antonietta. Nel 1955, in occasione del bicentenario dalla nascita, fu organizzata un'imponente mostra a Versailles. Nel 2008 si \u00e8 tenuta un'altra grande esposizione di opere e reperti al Grand Palais. Oggigiorno Maria Antonietta \u00e8 anche considerata un'icona gay e, bench\u00e9 si sia ipotizzato che il suo legame con la Polignac e la Lamballe fosse sentimentale e non sessuale, quest'omaggio del mondo LGBT, secondo la storica Antonia Fraser, compensa gli insulti volgari dei suoi contemporanei. Protagonista di studi saggistici, film, fumetti e cartoni animati, Maria Antonietta da un lato \u00e8 amata per la sua vita tragica e romantica, dall'altro continua ad avere i suoi detrattori.\nIl 17 luglio 2008, a quasi duecentoquindici anni di distanza dalla morte, il ministro degli Esteri francese Bernard Kouchner, a nome della Francia, si \u00e8 ufficialmente scusato con l'Austria per l'esecuzione di Maria Antonietta. A differenza di quanto avvenuto con i Romanov, riabilitati ufficialmente dalla Corte suprema russa e canonizzati dalla Chiesa ortodossa, Maria Antonietta e Luigi XVI non sono mai stati simbolicamente \"assolti\" dall'accusa di tradimento da parte dei tribunali francesi moderni, sebbene le condanne furono implicitamente annullate gi\u00e0 con la restaurazione di Luigi XVIII, che pun\u00ec con l'esilio (legge contro i regicidi del 1816, sollecitata dagli ultrarealisti del conte d'Artois, il futuro Carlo X) i membri della Convenzione ancora vivi, molti divenuti importanti sotto Napoleone, tra quelli che votarono la decapitazione del sovrano (tra essi Jacques-Louis David, Emmanuel Joseph Siey\u00e8s e Joseph Fouch\u00e9, quest'ultimo inizialmente ministro anche sotto Luigi XVIII).\nLo \"stile Maria Antonietta\".\nMaria Antonietta ebbe un ruolo molto importante, al suo tempo, come icona di bellezza, stile e moda. Ammirata dai suoi contemporanei, fu considerata una delle donne pi\u00f9 affascinanti del XVIII secolo. \nIl suo gusto per gli abiti e le acconciature faceva eco nell'intera Europa e, quando Maria Antonietta seguiva una nuova moda, tutte le altre dame la imitavano. La regina di Francia, che inizialmente si adegu\u00f2 allo stile rococ\u00f2 della sua epoca, svilupp\u00f2 in seguito un amore per l'eleganza e la semplicit\u00e0. Il suo stile personale \u00e8 definito \"Moyenne\", a met\u00e0 tra il rococ\u00f2 teresiano e il Neoclassicismo francese.\nIl rapporto con Luigi XVI.\nIl matrimonio tra Luigi XVI e Maria Antonietta fu relativamente tranquillo e accomodante, nonostante i due fossero estremamente diversi, sia per temperamento fisico sia per interessi. Infatti, non era possibile che scaturissero tensioni, poich\u00e9 il re e la regina evitavano ogni attrito tra di loro, il primo per apatia, la seconda per noncuranza. L'unico pesante ostacolo alla felicit\u00e0 coniugale dei sovrani di Francia fu rappresentato dalla mancata consumazione delle nozze nei primi sette anni di matrimonio. Ci\u00f2 che rendeva questa situazione ancora pi\u00f9 insopportabile per la giovane coppia era il fatto che, in quanto sovrani, la loro vita era sotto gli occhi di tutta la corte di Versailles, che da dietro le quinte malignava sui loro insuccessi.\nL'umiliazione, derivante da questa peculiare circostanza, lasci\u00f2 una macchia indelebile sulla loro relazione coniugale. Dal momento che non poteva soddisfare fisicamente la moglie n\u00e9 metterla nella circostanza di procreare un erede maschio per la Francia, Luigi XVI permise che la regina si desse a divertimenti costosi e sciocchi, per sopperire alle sofferenze del matrimonio e per dimenticare mortificazione e solitudine. Maria Antonietta, tranne che nelle questioni politiche, riusciva a ottenere dal re tutto quello che desiderava, nonostante questi non approvasse i suoi comportamenti, le sue considerevoli spese n\u00e9 apprezzasse le persone di cui si era circondata. Tuttavia, il re cedeva sempre dinanzi alle richieste di Maria Antonietta, come per scusarsi delle proprie colpe, che segretamente facevano soffrire entrambi.\nL'arrendevolezza di Luigi XVI nei confronti della moglie faceva s\u00ec che ella si sentisse superiore al re. Tuttavia, da un punto di vista prettamente politico, Maria Antonietta non riusc\u00ec ad avere particolare presa sul consorte, nonostante sia l'imperatrice Maria Teresa sia l'ambasciatore Mercy l'avessero spesso esortata ad acquistarsi le simpatie di Luigi XVI, al fine di influenzare la sua politica estera in favore della Casa d'Austria. Pertanto, Maria Antonietta si sentiva autorizzata dall'alto a pensare di essere superiore al re, un uomo che non amava e che l'aveva per anni umiliata come donna, respingendola sentimentalmente e fisicamente. In un'occasione, poco dopo l'incoronazione di Luigi XVI, nel 1775, Maria Antonietta si azzard\u00f2, con grande scandalo della madre, a definire il marito \u00abquel pover'uomo\u00bb.\nLa relazione con il conte Fersen.\nAlla regina Maria Antonietta i libelli attribuirono innumerevoli amanti, sia uomini sia donne. L'unica relazione plausibile, platonica o fisica che fosse, fu quella con il conte svedese Hans Axel von Fersen, che non comparve nei famosi \"pamphlets\" scandalistici. Fersen, secondo figlio di un importante diplomatico svedese, aveva diciotto anni quando conobbe a un ballo in maschera la delfina Maria Antonietta, sua coetanea. Da allora il conte Fersen torn\u00f2 regolarmente a Versailles, dove fu ricevuto con particolare cortesia, ma nel suo diario non cit\u00f2 altre conversazioni con Maria Antonietta, impegnata con l'allestimento dell'\"Ifigenia in Aulide\" di Gluck. Il 12 maggio 1774, due giorni dopo la morte di Luigi XV, Fersen part\u00ec per l'Inghilterra, interessato a contrarre matrimonio con un'ereditiera. Sfumato questo possibile matrimonio, Fersen decise, nel 1778, di dedicarsi alla vita militare e, dal momento che suo padre era stato a servizio sotto Luigi XV, il conte tent\u00f2 la fortuna con Luigi XVI.\nIl 25 agosto 1778 Maria Antonietta, tra la folla di gente che le veniva presentata, riconobbe il conte che aveva incontrato quattro anni prima. Fersen cominci\u00f2 a frequentare la corte e l'affetto tra lui e la regina, allora incinta di Madame Royale, divenne evidente e a palazzo cominciarono a spargersi delle maldicenze sull'inclinazione della sovrana per il conte, il quale, dal canto suo, nonostante il favore di cui godeva, nutriva ambizioni militari, per cui decise di imbarcarsi per l'America e di combattere per la causa della rivoluzione americana, appoggiata dal re di Francia. Il conte Fersen torn\u00f2 a Versailles nel 1783, quattro anni dopo la sua partenza. I possibili matrimoni di convenienza che stava perseguendo andarono a vuoto e alla propria sorella scrisse che non si sarebbe mai sposato, perch\u00e9 non avrebbe mai potuto avere la sola donna che realmente desiderava, Maria Antonietta. La regina ottenne per lui la creazione del reggimento francese dei \"Royal Su\u00e9dois\" (gli svedesi reali) e, dal 1785, Fersen si trasfer\u00ec definitivamente in Francia. Fino alla rivoluzione rimase a fianco della famiglia reale ed ebbe un ruolo fondamentale nella fuga a Varennes. Anche dopo, cerc\u00f2 invano di aiutare i reali negli anni pi\u00f9 bui della rivoluzione, per esempio convincendo il duca di Brunswisk a emettere il famoso proclama, scritto da Fersen stesso col consenso della regina, in cui si minaccia la distruzione di Parigi in caso di minaccia alle vite dei reali, e invano tent\u00f2 di salvare Maria Antonietta dalla ghigliottina, sino a tornare in incognito nel 1792, a rischio della vita, a fianco della regina ormai prigioniera del suo popolo, dopo la fallita fuga.\nA testimonianza dell'amore di Fersen, restano i suoi dolorosi scritti a seguito della morte di Maria Antonietta, come ad esempio una lettera indirizzata alla sorella Sophie:\nDiscendenza.\nNon ci sono discendenti diretti di Maria Antonietta."}
{"id": "1842622", "revid": "15756", "url": "https://it.wikipedia.org/wiki?curid=1842622", "title": "Luigi XVI di Francia", "text": "Inizialmente amato dal popolo, sostenne la guerra d'indipendenza americana, ma non fu in grado di comprendere appieno gli eventi successivi in patria.\nNei primi anni di regno Luigi fu un sovrano riformista: abol\u00ec la servit\u00f9 della gleba, la corv\u00e9e e la pena di morte per diserzione, oltre ad altre tasse imposte ai borghesi e al popolo in favore dei nobili, che furono ostili a queste decisioni, e aver tentato di migliorare le finanze e la situazione della Francia nominando ministri come Jacques Necker, infine convocando gli Stati generali. Continu\u00f2 la politica di emancipazione degli ebrei e restituzione dei diritti religiosi dei protestanti, di fatto ripristinando l'editto di Nantes abolito da Luigi XIV: emise l'editto di tolleranza di Versailles del 1787, coadiuvato da Malesherbes, verso tutti i non cattolici, e ratific\u00f2 il provvedimento di piena cittadinanza agli ebrei del 1791 votato dall'Assemblea Nazionale.\nDalla personalit\u00e0 esitante, accett\u00f2 almeno formalmente la Costituzione, seppur personalmente contrario in quanto fautore convinto dell'assolutismo e del diritto divino dei re, e tent\u00f2 di lasciare la Francia con la famiglia nel 1791 con la fuga a Varennes, atto che gli valse la riprovazione di una parte del popolo e probabilmente gli cost\u00f2 la vita poich\u00e9 considerato un tradimento a favore dei controrivoluzionari emigrati e degli stati stranieri in guerra con la Francia.\nDurante la Rivoluzione venne chiamato Luigi Capeto, in quanto discendente di Ugo Capeto, fondatore della dinastia, nell'intenzione di dissacrarne lo status di re, e soprannominato derisoriamente \"Louis le Dernier\" (Luigi Ultimo; in realt\u00e0 non sar\u00e0 l'ultimo re di Francia, distinzione che spetter\u00e0 a Luigi Filippo, figlio di suo cugino Luigi Filippo II di Borbone-Orl\u00e9ans).\nDopo la deposizione, l'arresto e l'instaurazione della Repubblica (1792), fu giudicato colpevole di alto tradimento dalla Convenzione nazionale, venendo condannato a morte e ghigliottinato il 21 gennaio 1793. La sua morte segn\u00f2 la fine di un'epoca e di un regime. Il giovanissimo figlio Luigi XVII non regn\u00f2 mai e mor\u00ec in prigionia nel 1795.\nLuigi XVI fu riabilitato legalmente, assieme alla consorte Maria Antonietta, ghigliottinata il 16 ottobre 1793, da suo fratello Luigi XVIII con la Restaurazione (1815) e l'emanazione della legge contro i regicidi che puniva con l'esilio i membri della Convenzione Nazionale che avevano votato la condanna a morte (1816).\nLa Chiesa cattolica, gi\u00e0 dal 1793, ricorda il martirio della famiglia reale, celebrando messe di suffragio, principalmente in Francia.\nBiografia.\nInfanzia.\nNato a Versailles nella notte del 23 agosto 1754, quarto figlio di Luigi delfino di Francia e di Maria Giuseppina di Sassonia, gli fu imposto il nome di Louis-Auguste e il titolo di duca di Berry. Subito battezzato dal cappellano reale, l'abate di Chabannes - una cerimonia solenne di battesimo, insieme con altri tre fratelli, sar\u00e0 ripetuta nell'ottobre del 1761 - fu affidato alle cure della governante, la contessa di Marsan. Seguirono i festeggiamenti rituali, con fuochi di artificio e uno spettacolo teatrale a cui assistette tutta la Corte, il balletto \"La naissance d'Osiris\" di Jean-Philippe Rameau.\nAlla prematura morte del fratello maggiore, il duca di Borgogna Luigi di Borbone-Francia, avvenuta il 22 marzo 1761, Louis-Auguste pass\u00f2 in secondo posto in linea di successione e cominci\u00f2 la sua istruzione, curata dal precettore, l'ex-vescovo di Limoges Jean-Gilles de Clo\u00ebtlosquet, che aveva il compito di insegnargli la lingua e la letteratura latina, al quale si aggiungevano un grammatico, l'abate di Randovilliers, autore del trattatello \"De la mani\u00e8re d'apprendre les langues\", il matematico Jean Antoine Nollet, un insegnante di storia, il conservatore Jacob-Nicolas Moreau, autore della \"M\u00e9moire pour servir \u00e0 l'histoire des Cacouacs\", nella quale aveva polemizzato ironicamente contro gli illuministi, un insegnante di geografia, materia per la quale mostr\u00f2 sempre particolare interesse, Philippe Buache, un diplomatico, l'abate Jean-Ignace de La Ville, funzionario del ministero degli Affari Esteri, che aveva il compito di erudirlo sulle complesse vicende della diplomazia internazionale, mentre il gesuita e bibliotecario reale, l'antivoltairriano Guillaume-Fran\u00e7ois Berthier, era incaricato di insegnargli teologia e di educarlo ai principi dell'assolutismo.\nNaturalmente, il completamento della sua educazione era assicurato dalle nobili attivit\u00e0 sportive della scherma, dell'equitazione e del ballo, oltre che dalle indispensabili pratiche della devozione cattolica. Conosceva molte lingue straniere, tra cui l'inglese, il tedesco e l'italiano.\nErede al trono.\nNel 1765, con la morte del padre, il duca di Berry divenne a soli undici anni il nuovo erede al trono. Mentre il nonno, rimasto vedovo nel giugno del 1768, rifiutava di convolare alle nuove nozze, proposte dalla Corte di Vienna, con l'arciduchessa Elisabetta, sfigurata dal vaiolo, ritenendosi ben pi\u00f9 soddisfatto della nuova relazione con la giovane Madame du Barry, per il nipote accettava ufficialmente, il 13 giugno 1769, la candidatura di un'altra figlia di Maria Teresa d'Austria, la quattordicenne arciduchessa Maria Antonietta che, oltre a essere di bell'aspetto - come testimoniava il ritratto di Joseph Ducreux appositamente inviato da Vienna a Versailles - portava nelle casse reali 200.000 fiorini, una rendita di 20.000 scudi e una quantit\u00e0 di gioielli e oggetti preziosi.\nMentre l'ambasciatore francese confidava al cancelliere austriaco che \u00abla natura sembra aver tutto negato a Sua Altezza Reale il Delfino. Nel contegno e nella conversazione il principe rivela una limitatissima attitudine al buon senso, grande mediocrit\u00e0 e una completa mancanza di sensibilit\u00e0\u00bb, il 19 aprile 1770 si celebrava a Vienna il matrimonio per procura, celebrato dal nunzio pontificio Antonio Eugenio Visconti. Il corteo dei dignitari austriaci raggiunse Compi\u00e8gne il 14 maggio, accolto dal re e dall'erede e il matrimonio dei due adolescenti fu celebrato a Versailles due giorni dopo, il 16 maggio 1770.\nI rituali festeggiamenti di due settimane cominciarono male e si conclusero peggio: la prima notte di nozze, il giovane Luigi non onor\u00f2 i suoi doveri coniugali - una mancanza che si sarebbe ripetuta per anni - e il 30 maggio alcuni fuochi d'artificio caddero sulla folla festante e nel panico che ne segu\u00ec centinaia di parigini persero la vita calpestati e schiacciati nella ressa. Questo fu uno dei tanti episodi, che i pi\u00f9 interpretarono come un cattivo presagio per la futura coppia di sovrani.\nRegno (1774-1792).\nNuovo corso.\nAlla morte per vaiolo di Luigi XV, il 10 maggio 1774, il ventenne Louis-Auguste saliva al trono con il nome di Luigi XVI. Abolita, come primo provvedimento, una tassa - il \"droit de joyeux av\u00e8nement\", da pagare all'insediamento di ogni nuovo sovrano - mandata in convento l'ultima amante del nonno, licenziati alcuni ministri, richiamato a dirigere il Consiglio della corona il Maurepas, fatto esiliare da Madame de Pompadour, furono nominati ministro agli Affari Esteri il conte Charles Gravier de Vergennes, alla Guerra il maresciallo Louis Nicolas du Muy e alle Finanze il fisiocratico Jacques Turgot; il 12 novembre veniva reinsediato il Parlamento, sciolto nel 1771 da Luigi XV.\nNella cattedrale di Reims, l'11 giugno 1775, avvenne la cerimonia dell'incoronazione; l'arcivescovo Charles-Antoine de la Roche-Aymon unse otto volte il capo reale recitando l'antica formula: \"Ungo te in regem de oleo sanctificato in nomine Patri et Filii et Spiritus Sancti\" e, come re \"taumaturgo\", Luigi impetr\u00f2 la guarigione di alcuni malati di scrofola imponendo loro le mani.\nNello stesso anno fu iniziato in Massoneria, assieme ai suoi due fratelli il conte di Provenza e il conte d'Artois, in una Loggia fondata il primo agosto all'Oriente della Corte.\nEra quello il tempo in cui i coloni inglesi d'America si erano apertamente rivoltati contro la madrepatria: la Francia sper\u00f2 di sfruttare la situazione per riguadagnare almeno una parte delle colonie canadesi perdute al termine della Guerra dei sette anni. Mentre ufficialmente il governo francese dichiarava la propria neutralit\u00e0 nel conflitto, segretamente allacciava contatti con i rappresentanti del Congresso di Filadelfia, promettendo aiuti militari.\nCrisi finanziaria.\nIl primo atto del ministero di Turgot fu di sottoporre al re una dichiarazione di principi: nessuna dichiarazione di bancarotta, nessun aumento delle tasse e forti riduzioni delle spese dello Stato, soppressione di alcune sinecure: il gigantesco deficit statale fu ridotto quel tanto che gli permise di negoziare con le banche un prestito al 4%. Pensava di sostituire le imposte indirette con una tassa generale sugli immobili, colpendo i maggiori redditi e favorendo i consumi e propose la liberalizzazione del commercio del grano con il decreto del 13 settembre 1774, incontrando l'opposizione del governo e del re: elogiato dagli illuministi, divenne oggetto della satira degli speculatori, fra i quali si contavano esponenti dell'alta aristocrazia. Il cattivo raccolto del 1774 port\u00f2 l'anno dopo all'aumento del prezzo della farina e a conseguenti moti popolari che vennero repressi dal governo, nel quale entr\u00f2 a far parte anche Malesherbes.\nAnche la proposta dell'annullamento dell'Editto di Fontainebleau, che discriminava i protestanti, riconoscendo ai soli cattolici il diritto di culto, incontr\u00f2 l'opposizione del clero che, riunito in assemblea, il 3 luglio 1775, dichiarava \u00abinfame\u00bb la libert\u00e0 di pensiero e di stampa. Luigi XVI cedette.\nNel gennaio 1776 Turgot present\u00f2 al Consiglio reale i decreti con i quali intendeva sopprimere la corv\u00e9e reale, le corporazioni - per favorire la libert\u00e0 d'impresa - e imporre nuove tasse per i tre ordini della borghesia, dell'aristocrazia e del clero - quest'ultimo fu per\u00f2 subito esentato su richiesta del Maurepas. Venne sommerso da un coro di proteste: ebbe l'opposizione violenta della nobilt\u00e0 e del Parlamento e la regina gli fu ostile, vedendosi negare la concessione di privilegi per i suoi favoriti, come la duchessa de Polignac o la principessa de Lamballe. Luigi XVI, che pure aveva imposto le nuove leggi attraverso un \"lit de justice\", fece marcia indietro e lo licenzi\u00f2 il 12 maggio 1776. Ne ebbe in risposta una lunga lettera, nella quale Turgot scriveva che\nIl sostituto Jean-\u00c9tienne-Bernard de Clugny-Nuys mor\u00ec pochi mesi dopo, avendo fatto per\u00f2 in tempo ad aggravare gravemente le casse dello Stato indebitando l'erario di altri 15 milioni di lire. Il successore, il ginevrino Jacques Necker, non si oppose alle nuove spese necessarie a preparare la guerra contro l'Inghilterra e, confidando nella bont\u00e0 del sistema creditizio, lanci\u00f2 nuove obbligazioni che indebitarono l'erario di ulteriori 530 milioni di lire. Riusc\u00ec a fare delle economie ma evit\u00f2 di toccare i privilegi dei nobili, guadagnandosi la loro riconoscenza e, il 19 febbraio del 1781, pubblic\u00f2 - per la prima volta nella storia della Francia - un \"Rendiconto\" del bilancio statale, che era tuttavia in gran parte frutto dell'ottimismo della sua fantasia, rappresentando un avanzo di 10 milioni, avendo coscientemente trascurato di indicarvi molte voci passive.\nTuttavia risultarono finalmente pubbliche le ingenti spese di cui lo Stato si faceva carico per garantire prebende, pensioni e distrazioni a favore di chi aveva soltanto la fortuna di una nascita privilegiata. La grande popolarit\u00e0 acquisita dal Necker presso le classi alte si mut\u00f2 cos\u00ec in ostilit\u00e0 aperta: il primo ministro Maurepas, gi\u00e0 geloso del suo successo, prese a pretesto la fede protestante del Necker per rifiutargli l'ingresso nel Consiglio di Stato. Luigi XVI non solo non lo difese ma non volle nemmeno pi\u00f9 riceverlo, cos\u00ec che Necker rassegn\u00f2 le dimissioni nelle mani della regina il 19 maggio 1781.\nIntanto il re, dopo sette anni di indugi, nell'agosto del 1777 aveva preso un'iniziativa che rese felice Maria Antonietta, tanto da indurla a scrivere alla madre che \u00abotto giorni fa le nozze sono state pienamente consumate e ancora una volta ieri nel miglior modo possibile. Avrei voluto inviarti un corriere speciale per farti avere subito la lieta notizia, ma sarebbe stato eccessivo\u00bb. Passeranno ancora molti mesi perch\u00e9 rimanesse incinta ma finalmente, il 19 dicembre 1778, alla presenza, come da etichetta, di un numeroso ed eterogeneo consesso, l'augusta consorte di Luigi dava alla luce - con malcelata delusione degli astanti - una bambina, che fu subito battezzata con il nome di Maria Teresa Carlotta (1778-1851). Per avere il sospirato erede - che tuttavia al trono non salir\u00e0 mai - occorreranno altri anni: il 22 ottobre 1781 nascer\u00e0 Luigi-Giuseppe-Saverio-Francesco (1781-1789), il 27 marzo 1785 Luigi-Carlo (1785-1795) e l'anno dopo cadr\u00e0 l'ultimo lieto evento della nascita di Sofia Beatrice (1786-1787), destinata peraltro a morte prematura.\nPolitica estera.\nGuerra anglo-francese.\nL'8 febbraio 1778 la Francia rende pubblica l'alleanza stipulata con gli insorti americani e il 13 marzo rompe le relazioni diplomatiche con la Gran Bretagna, dando inizio alla guerra anglo-francese. La guerra \u00e8 fortemente voluta da Luigi XVI che accolse a Versailles con tutti gli onori il borghese Benjamin Franklin e riusc\u00ec a coinvolgere nell'impresa la Spagna di Carlo III, in realt\u00e0 timorosa di appoggiare una guerra d'indipendenza che poteva essere imitata dalle sue immense colonie americane, con il miraggio di recuperare la Florida, perduta quindici anni prima, le Baleari e Gibilterra.\nCon il Trattato di Parigi, i francesi ottennero poco, se non si conta un'ulteriore aggiunta all'enorme debito nazionale. Necker si dimise nel 1781 per essere sostituito da de Calonne e de Brienne, prima di essere richiamato nel 1788. Venne ricercata un'altra riforma delle tasse, ma la nobilt\u00e0 oppose resistenza nel corso dell'Assemblea dei Notabili (1787).\nRivoluzione francese e deposizione.\nSu consiglio del ministro Necker, il quale propose inizialmente ma invano al re di disconoscere gli elevati debiti accumulatisi nel corso degli anni fra le spese di corte e i finanziamenti per la partecipazione alla Guerra d'indipendenza americana (i cui costi raggiunsero complessivamente i 2.000 milioni di Livre dell'epoca), nonostante la regina fosse contraria, nel 1788 Luigi ordin\u00f2 l'elezione degli Stati generali (la prima dal 1614), allo scopo di far approvare le riforme monetarie. L'elezione fu uno degli eventi che trasformarono il malessere generale nella rivoluzione francese, che cominci\u00f2 nel giugno 1789. Il Terzo Stato si era autoproclamato come Assemblea nazionale; i tentativi di Luigi di controllarla, fra cui la chiusura dei cancelli di Versailles il 20 giugno 1789 (ricordato come uno dei pi\u00f9 grandi atti di totale negligenza alla nazione), produssero come conseguenza l'uguale riunione dei deputati presso la sala della Pallacorda, in un edificio poco distante dal palazzo del re, ove venne stipulato il Giuramento della Pallacorda, la dichiarazione dell'Assemblea nazionale costituente il 9 luglio e la Presa della Bastiglia il 14 luglio. Maria Antonietta, ferma sostenitrice dell'assolutismo, cerc\u00f2 di convincere il marito a reprimere l'insurrezione, ma Luigi XVI non voleva provocare un conflitto a tutto campo e rifiut\u00f2, cedendo effettivamente Parigi ai rivoluzionari. In ottobre la famiglia reale venne costretta a spostarsi nel Palazzo delle Tuileries a Parigi da una folla tumultuante.\nNonostante la sua indecisione per riprendere in mano la situazione, era un conservatore e, in una lettera segreta inviata al re Carlo IV di Spagna il 12 ottobre 1789, si dichiarava contrario a ci\u00f2 cui invece sembrava consentire: era costretto con la forza a quegli atti. Luigi era perplesso nei confronti delle riforme sociali, politiche ed economiche della rivoluzione, tuttavia puntava sempre a non creare strappi violenti. I principi rivoluzionari della sovranit\u00e0 popolare, bench\u00e9 centrali per i principi democratici dell'epoca successiva, segnarono una rottura decisiva rispetto al principio della monarchia assoluta che vedeva il trono e l'altare come cuore del governo. Ledendo tali principi, radicati profondamente nella concezione tradizionale della monarchia, nonostante le critiche del pensiero illuminista fossero ormai una koin\u00e9 intellettuale nelle \u00e9lite di mezza Europa, la Rivoluzione venne avversata da quasi tutta la precedente \u00e9lite di governo francese e da praticamente tutti i governi europei. Anche alcune figure di spicco dell'iniziale movimento rivoluzionario erano dubbiose sui principi del controllo popolare del governo. Alcune di esse, soprattutto Honor\u00e9 Gabriel Riqueti de Mirabeau, cercavano di deviare gli eventi verso una forma di monarchia costituzionale all'inglese.\nLa morte improvvisa di Mirabeau e la depressione di Luigi indebolirono fatalmente questi sviluppi. Il re non condivideva i propositi di restaurazione immediata e radicale fatta propria da alcuni parenti (il Conte d'Artois e il Conte di Provenza) e invi\u00f2 a essi ripetuti messaggi pubblici e privati che li richiamavano a fermare i tentativi di lanciare una contro-rivoluzione (spesso attraverso il suo reggente nominato segretamente, l'ex ministro de Brienne), ma allo stesso tempo si sentiva a disagio di fronte alla sfida al ruolo tradizionale del monarca e al trattamento riservato a lui e alla sua famiglia. Era in particolare irritato dal fatto di essere tenuto praticamente prigioniero nelle Tuileries, dove la moglie venne costretta in modo umiliante a essere sorvegliata da soldati rivoluzionari nella sua stessa camera da letto, e dal rifiuto del nuovo regime di permettergli di scegliere sacerdoti e confessori cattolici di sua scelta, piuttosto che i \"sacerdoti costituzionali\" creati dalla Rivoluzione con la Costituzione civile del clero.\nIl 21 giugno 1791, Luigi tent\u00f2 la fuga con la famiglia, nella speranza di costringere la Rivoluzione a una svolta moderata, pi\u00f9 di quanto fosse possibile restando nella Parigi radicale, ma pecche nel piano causarono ritardi sufficienti a far s\u00ec che venissero riconosciuti e catturati a Varennes. Questo fatto, unito ai documenti dell'armoire de fer, in cui si svelavano le trattative del re con le potenze nemiche, segn\u00f2 di fatto la sua fine. Luigi venne ricondotto a Parigi dove rimase nominalmente come monarca costituzionale, ma in realt\u00e0 agli arresti domiciliari, fino al 1792. Detestava privatamente e non accett\u00f2 mai la Costituzione del 1791, che fu costretto a ratificare: come la moglie, sperava di schiacciare la rivoluzione e restaurare l'assolutismo borbonico.\nIl 25 luglio 1792, Carlo Guglielmo Ferdinando, duca di Brunswick-Luneburg, comandante delle forze prussiane, pubblic\u00f2 il cosiddetto Proclama di Brunswick, nel quale minacciava gli abitanti di Parigi di gravi sanzioni se fosse stato recato danno alla famiglia reale. Il manifesto venne preso come prova definitiva di una collusione tra Luigi e le potenze straniere in una cospirazione contro il suo stesso paese per recuperare i suoi antichi poteri. Luigi venne arrestato ufficialmente il 13 agosto 1792, dopo essere stato deposto due giorni prima nel corso di una feroce battaglia sulle scale dello stesso palazzo. Il 21 settembre 1792, l'Assemblea Nazionale dichiar\u00f2 che la Francia era una repubblica; il deposto Luigi XVI da allora venne chiamato ufficialmente \"cittadino Luigi Capeto\".\nCondanna a morte ed esecuzione.\nNon vi era una unanimit\u00e0 circa la necessit\u00e0 di giudicare o meno il sovrano; alcuni deputati e giuristi sostenevano fosse illegale processare il re, in quanto un'amnistia votata dall'Assemblea nazionale del 30 settembre 1791 copriva eventuali crimini precedenti dal 1788 in poi, e la costituzione da essa promulgata dichiarava inviolabile la persona del re a partire dalla stessa data; tale prerogativa reale decadeva solo in caso di abdicazione forzata automatica per effettivo espatrio definitivo del sovrano o se si fosse messo alla testa di un esercito straniero contro lo Stato francese ma egli non era uscito dai confini nazionali essendo stato intercettato a Varennes il 21 giugno 1791, ed era stato reintegrato nelle funzioni il 16 luglio. La deposizione sarebbe avvenuta quindi solo \"extra legem\", abolendo la Costituzione e proclamando la Repubblica il 21 settembre 1792.\nLa maggioranza parlamentare era per\u00f2 favorevole al processo, ma alcuni influenti montagnardi, tra i quali Robespierre e Saint-Just, premevano per una condanna senza processo, nel timore che un'eventuale assoluzione del re gettasse discredito sulla Rivoluzione. Il resto della Montagna era per\u00f2 in linea con le idee dei Girondini - anche se questi ultimi avrebbero preferito un rinvio - e della Pianura: il 5 dicembre la Convenzione nazionale decise di processare il sovrano e il 10 venne presentato un \"Atto enunciativo dei crimini di Luigi\", tra i quali l'alto tradimento a causa dei documenti del cosiddetto armadio di ferro, contenenti prove di trattative segrete con potenze straniere.\nContrariamente ai regolari processi svoltisi alla Conciergerie, venne deciso di svolgere il processo a Luigi XVI presso l'aula del parlamento del Palazzo delle Tuileries, dinnanzi ai deputati dell'Assemblea nazionale costituente, i quali ebbero il compito di decidere sulla sorte dell'ex sovrano una volta terminato il processo. La prima apparizione di Luigi davanti all'Assemblea avvenne il 21 dicembre. Il sovrano decise di affidare l'organizzazione della difesa a Tronchet e Malesherbes (poi ghigliottinato), i quali individuarono nel giovane Raymond de S\u00e8ze l'avvocato giusto per l'arringa, pronunciata il 26. Dal 14 gennaio i deputati furono chiamati a esprimersi sulla colpevolezza dell'imputato, sull'opportunit\u00e0 di rivolgersi al giudizio popolare e sull'eventuale pena da infliggere al re.\nIl primo punto non fu soggetto a divisioni: la colpevolezza fu votata quasi all'unanimit\u00e0, non vi furono voti contrari ma solo astensioni o assenze. Anche circa il ricorso al popolo venne subito raggiunta la maggioranza. 423 deputati si opposero, mentre 286 votarono a favore: il timore era che il popolo, in gran parte ancora intimamente monarchico e sconvolto in maniera crescente dalla persecuzione inflitta a chi rimaneva fedele alla Chiesa di Roma (pochi mesi dopo sarebbe scoppiata la consistente rivolta realista e cattolica della Vandea), non emettesse un giudizio unanime contro il sovrano. Il dibattito sulla pena fu pi\u00f9 lungo e combattuto, dal momento che il primo scrutinio rivel\u00f2 un grande equilibrio tra i sostenitori della pena di morte (366) e coloro che espressero parere negativo (355). La Gironda, favorevole alla sentenza capitale, ne chiedeva tuttavia il rinvio. Lanjuinais propose che il verdetto fosse approvato solo con una maggioranza dei due terzi, ma Danton fece bocciare la richiesta. L'enciclopedista e illuminista Nicolas de Condorcet vot\u00f2 per la colpevolezza ma contro la pena capitale, chiedendo la \"massima pena che non fosse la morte\" cio\u00e8 l'ergastolo, e questo lo fece entrare nel novero dei nemici dei montagnardi. Tra i giacobini solo l'abb\u00e9 Gr\u00e9goire vot\u00f2 contro la pena di morte per convinzione personale, pur ritenendo Luigi \"un tiranno\".\nSino all'ultimo, Luigi XVI pens\u00f2 che nessuno avrebbe avuto la forza di ordinare la sua condanna a morte, che invece ottenne una maggioranza sufficiente il 17 gennaio 1793, con 387 voti favorevoli e 334 contrari. Raggiunto l'accordo sulla pena, restava da deciderne l'eventuale rinvio, bocciato il 19 gennaio con 383 voti contro 310.\nIl giorno della decapitazione, Luigi XVI, dopo essere stato tenuto prigioniero nella Torre del Tempio, venne portato sul luogo delle esecuzioni in carrozza e non sulla carretta dei condannati, questo fu l'unico privilegio che gli venne concesso per evitare le umiliazioni della folla ma anche per ragioni di sicurezza; inoltre, vest\u00ec di bianco e teneva in mano il libro dei Salmi. Mostrando un coraggio esemplare, degno d'un re, venne ghigliottinato il 21 gennaio 1793 alle 10:10 in Piazza della Rivoluzione, l'attuale Place de la Concorde. La condanna fu eseguita dal boia Charles-Henri Sanson. Mor\u00ec come cittadino Luigi Capeto e le sue ultime parole furono:\nSecondo altre testimonianze disse anche:\nL'esecuzione non risult\u00f2 perfetta e si trasform\u00f2 in uno \"spettacolo\" molto pi\u00f9 raccapricciante del solito: il boia Sanson, forse preso dalla fretta, posizion\u00f2 in modo errato il condannato, e quando la lama cadde non recise completamente il collo e fu quindi necessario ripetere il procedimento. Un assistente del boia mise all'asta i capelli e parte dei vestiti del re, e molti ne raccolsero il sangue. A mantenere l'ordine durante l'esecuzione fu un consistente assembramento di soldati rivoluzionari.\nAlla sua morte, il figlio di soli otto anni, Luigi-Carlo di Francia, divenne automaticamente, per i monarchici e gli stati internazionali, il re \"de jure\" Luigi XVII di Francia. La moglie, Maria Antonietta, lo segu\u00ec sulla ghigliottina il 16 ottobre 1793. Per l'esecuzione fu seguito il medesimo cerimoniale utilizzato per il marito. Alla regina fu vietato di indossare abiti vedovili durante il tragitto dalle prigioni alla ghigliottina, per cui al posto dell'abito nero che portava dal giorno della morte del re, indoss\u00f2 un vestito bianco, l'antico colore del lutto per le regine di Francia.\nSepoltura e posterit\u00e0.\nI resti dei sovrani, come quelli di altri decapitati, furono cosparsi di calce viva e tumulati in due fosse separate anzich\u00e9 in una fossa comune, nel vecchio Cimitero della Madeleine. Il fratello, Luigi XVIII, una volta diventato re, nel gennaio 1815 fece riesumare i resti di Luigi XVI seppellendoli poi nella Basilica di Saint-Denis, assieme a quelli della moglie Maria Antonietta. I loro corpi furono ritrovati grazie a Pierre-Louis-Olivier Desclozeaux, un anziano avvocato ed ex magistrato realista, che viveva in rue d'Anjou e ricordava dov'erano le sepolture. Egli aveva acquistato il terreno e recintato le sepolture del re e della regina con siepi, piantandovi anche due salici piangenti.\nIl 21 gennaio 1815, giorno in cui cadeva il ventiduesimo anniversario dalla morte del re, avvenne una solenne processione sino all'abbazia di Saint-Denis, dove Luigi XVI e Maria Antonietta furono inumati, e dove venne eretto un sepolcro; su parte del cimitero della Madeleine Luigi XVIII fece costruire una \"cappella espiatoria\", accanto alla chiesa della Madeleine. In Francia si svilupp\u00f2 in seguito un certo culto del \"re martire\" e della \"regina martire\".\nSia Luigi XVI, e di riflesso, seppur non ufficialmente, Maria Antonietta, che la sorella del re, Madame Elisabeth, furono considerati \"martiri\" da Papa Pio VI in due allocuzioni; secondo il pontefice il re fu decapitato, come Maria Stuarda, a causa della volont\u00e0 di \"protestanti anticattolici\" (riferimento agli ugonotti: \"gi\u00e0 da tempo i Calvinisti avevano cercato di abbattere in Francia la Religione Cattolica; ma bisognava prima preparare gli animi\") che diffusero secondo il papa il sentimento antimonarchico tramite gli scritti antireligiosi illuministi, in spregio alla religione e non solo per motivi politici: \"E chi mai potrebbe mettere in dubbio che quel Re fu messo a morte per odio contro la Fede e oltraggio ai dogmi del Cattolicesimo?\"; nel caso del re avvenne a Roma il 17 giugno 1793, con il discorso \"Quare lacrymae\".\nA differenza di quanto avvenuto con i Romanov, riabilitati ufficialmente dalla Corte suprema russa e canonizzati dalla Chiesa ortodossa, Maria Antonietta e Luigi XVI non sono mai stati simbolicamente \"assolti\" dall'accusa di tradimento da parte dei tribunali francesi moderni, sebbene le condanne furono implicitamente annullate gi\u00e0 con la restaurazione di Luigi XVIII, che pun\u00ec con l'esilio (legge contro i regicidi del 1816, sollecitata dagli ultrarealisti del conte d'Artois, il futuro Carlo X) i membri della Convenzione ancora vivi, molti divenuti importanti sotto Napoleone, tra quelli che votarono la decapitazione del sovrano (tra essi Jacques-Louis David, Emmanuel Joseph Siey\u00e8s e Joseph Fouch\u00e9, quest'ultimo inizialmente ministro anche sotto Luigi XVIII).\nLuigi continua d'altra parte ad avere molti critici. In Francia il 21 gennaio di ogni anno viene celebrato il tradizionale pranzo del \"Club de la T\u00eate de Veau\", che ricorda la decapitazione del sovrano con la degustazione di piatti a base di testa di vitello. Nel suo romanzo \"L'educazione sentimentale\" lo scrittore francese Gustave Flaubert fa dire a un ex delegato del governo provvisorio del 1814 che tale usanza sarebbe stata una parodia delle celebrazioni che si tenevano in Inghilterra il 30 gennaio per celebrare l'anniversario della decapitazione di Carlo I (1649). Lo stesso Flaubert fa concludere al suo personaggio che ci\u00f2 proverebbe che \"l'imbecillit\u00e0 \u00e8 feconda\" (\"la b\u00eatise est f\u00e9conde\").\nPersonalit\u00e0 di Luigi XVI.\nLuigi XVI viene descritto come un uomo debole, inadatto al trono o poco capace di prendere decisioni difficili.\nSulla psicologia di Luigi XVI sono state fatte diverse osservazioni, per esempio che fosse affetto da una nevrosi ossessiva dato la sua mania di annotare ogni minima cosa (anche gli animali \u2013 rondini, cani, ecc. \u2013 uccisi per sbaglio durante le sue predilette battute di caccia) o la passione sullo smontare e rimontare orologi. Si \u00e8 detto anche che soffrisse di criptoforia, una sorta di psicosi tipica di chi nasconde al proprio interno la \"personalit\u00e0 fantasma\"; essa pu\u00f2 essere, in un particolare senso psicoanalitico, di un'altra persona, spesso un fratello o una sorella. Nel caso di Luigi, probabilmente, fu quella del fratello maggiore, il duca di Borgogna, morto prima di lui, facendolo divenire erede al trono come Delfino di Francia: infatti era un destino che, da giovane, Luigi pensava forse di non dover mai affrontare e che gli pes\u00f2 molto, imponendosi appunto di dover sostituire il fratello.\nRapporto con la moglie Maria Antonietta.\nIl matrimonio tra Luigi XVI e Maria Antonietta fu relativamente tranquillo e accomodante, nonostante i due fossero estremamente diversi sia per temperamento fisico sia per interessi: infatti, non era possibile che scaturissero tensioni poich\u00e9 il re e la regina evitavano ogni attrito tra di loro, il primo per apatia, la seconda per noncuranza. L'unico pesante ostacolo alla felicit\u00e0 coniugale dei sovrani di Francia fu rappresentato dalla mancata consumazione delle nozze nei primi sette anni di matrimonio. Per molto tempo si ritenne che Luigi XVI fosse affetto da una dolorosa fimosi, che gli imped\u00ec per molto tempo di avere rapporti sessuali. Tuttavia durante una visita a Parigi l'imperatore Giuseppe II, fratello di Maria Antonietta, dopo aver parlato con il re, arriv\u00f2 alla conclusione che egli soffrisse di problemi eminentemente psicologici, e praticasse il coito interrotto. Ci\u00f2 che rendeva questa situazione ancora pi\u00f9 insopportabile per la giovane coppia era il fatto che, in quanto sovrani, la loro vita era sotto gli occhi di tutta la corte di Versailles, che da dietro le quinte malignava sui loro insuccessi, come era stato per Luigi XIII, considerato a lungo impotente o omosessuale. Luigi XVI era inibito con le donne anche dal fatto di essere cresciuto in un ambiente dove dominavano le amanti di Luigi XV, verso le quali provava repulsione.\nL'umiliazione derivante da questa peculiare circostanza lasci\u00f2 una macchia indelebile sulla loro relazione coniugale. Dal momento che non poteva soddisfare fisicamente la moglie n\u00e9 metterla nella circostanza di procreare un erede maschio per la Francia, Luigi XVI permise che la regina si desse a divertimenti costosi e sciocchi per sopperire alle sofferenze del matrimonio e per dimenticare mortificazione e solitudine. Maria Antonietta, tranne che nelle questioni politiche, riusciva a ottenere dal re tutto quello che desiderava, nonostante questi non approvasse i suoi comportamenti, le sue considerevoli spese, n\u00e9 apprezzasse le persone di cui si era circondata. Tuttavia, il re cedeva sempre dinanzi alle richieste di Maria Antonietta, come per scusarsi delle proprie colpe, che segretamente facevano soffrire entrambi.\nL'arrendevolezza di Luigi XVI nei confronti della moglie faceva sentire quest'ultima superiore al re. Tuttavia, da un punto di vista prettamente politico, Maria Antonietta non riusc\u00ec ad avere particolare presa sul consorte, nonostante sia l'imperatrice Maria Teresa sia l'ambasciatore Mercy l'avessero spesso esortata ad acquistarsi le simpatie di Luigi XVI al fine di influenzare la sua politica estera in favore della Casa d'Austria. Pertanto Maria Antonietta si sentiva autorizzata dall'alto a pensare di essere superiore al re, un uomo che non amava e che l'aveva per anni umiliata come donna, respingendola sentimentalmente e fisicamente. In un'occasione, poco dopo l'incoronazione di Luigi XVI nel 1775, Maria Antonietta si azzard\u00f2, con grande scandalo della madre, a definire il marito \u00abquel pover'uomo\u00bb. Luigi e Maria Antonietta si riavvicinarono solo dopo che ebbero la prima figlia, tanto che ne ebbero altri tre, successivamente. Alla fine, soprattutto durante la prigionia, Luigi XVI e la moglie arrivarono a un profondo affetto, se non amore, l'uno per l'altra, tanto che la regina propose a Luigi di passare l'ultima notte insieme, prima della decapitazione del re. Luigi rifiut\u00f2, ma solo perch\u00e9 voleva passarla in preghiera, come era stato alla vigilia dell'incoronazione."}
{"id": "1842624", "revid": "28592", "url": "https://it.wikipedia.org/wiki?curid=1842624", "title": "Bozhe, Tsarya Khrani!", "text": ""}
{"id": "1842637", "revid": "256896", "url": "https://it.wikipedia.org/wiki?curid=1842637", "title": "Guerra Apache", "text": ""}
{"id": "1842638", "revid": "256896", "url": "https://it.wikipedia.org/wiki?curid=1842638", "title": "Guerra Navajo", "text": ""}
{"id": "1842640", "revid": "316629", "url": "https://it.wikipedia.org/wiki?curid=1842640", "title": "Seconda guerra Seminole", "text": ""}
{"id": "1842641", "revid": "196390", "url": "https://it.wikipedia.org/wiki?curid=1842641", "title": "Santuario di Delfi", "text": ""}
{"id": "1842643", "revid": "125758595", "url": "https://it.wikipedia.org/wiki?curid=1842643", "title": "Marcello Cuttitta", "text": "Al 2021 \u00e8 il miglior realizzatore di mete della nazionale italiana, 26, realizzate tra il 1987 e il 1999.\nBiografia.\nMarcello Cuttitta \u00e8 nato a Latina da una famiglia di origine napoletana, della quale facevano parte, oltre ai genitori, anche il gemello Massimo e il fratello maggiore Michele, entrambi rugbisti, bench\u00e9 quest'ultimo solo a livello dilettantistico; alla fine degli anni 1960 la famiglia si trasfer\u00ec a Durban, in Sudafrica, dove i tre fratelli Cuttitta iniziarono la pratica del rugby e, al ritorno in Italia nel 1985, furono ingaggiati a ; successivamente, il fratello maggiore Michele si dedic\u00f2 agli studi di ingegneria, e a intraprendere la carriera sportiva di alto livello rimasero i due gemelli: Massimo, pilone, e Marcello, ala.\nIn tale ruolo Marcello Cuttitta si mise in luce, e fu convocato da Bertrand Fourcade per la nazionale che affront\u00f2 gli impegni di Coppa FIRA 1985-87: esord\u00ec a Lisbona il 18 gennaio 1987 contro il e nel maggio successivo, con solo tre incontri internazionali alle spalle, prese parte alla prima Coppa del Mondo in Australia e Nuova Zelanda, disputando il primo incontro in assoluto della competizione, quello degli azzurri contro gli \"All Blacks\".\nNel 1988 si trasfer\u00ec, insieme a Massimo, all', poi Milan, rimanendovi 10 stagioni e formando insieme ad altri internazionali quali Croci, Dom\u00ednguez, Vaccari e Properzi l'ossatura di una squadra che dal 1991 al 1996 vinse quattro titoli nazionali e una Coppa Italia.\nDal 1990 in poi milit\u00f2 in coppia con suo fratello in Nazionale; entrambi presero parte alla in Inghilterra e, successivamente, a quella del 1995 in Sudafrica, l'ultima per tutti e due i fratelli. Entrambi fecero parte della Nazionale che vinse la finale della Coppa FIRA 1995-97 a Grenoble contro la , che diede all' al contempo la prima vittoria in una competizione ufficiale, la conquista del titolo di campione d'Europa e soprattutto la prima vittoria sui transalpini.\nNel 1998 prese una strada diversa da quella di Massimo: quest'ultimo si rec\u00f2 a Londra negli , mentre Marcello and\u00f2 al , dove chiuse la carriera agonistica nel 2000. Con 25 mete internazionali Marcello Cuttitta \u00e8 il miglior realizzatore della storia della nazionale italiana: precede Vaccari (22) e Carlo Checchinato (21). Vanta anche un invito nei , per i quali disput\u00f2, sempre insieme al fratello un incontro il 17 marzo 1998 a Leicester contro la locale compagine (73-19 fu il risultato per il prestigioso club multinazionale).\nDivenuto allenatore, torn\u00f2 all' e, dopo la chiusura del club per fallimento, al Rugby Pieve, in Emilia-Romagna. Nel 2013 fu nello staff del Lyons di Settimo Milanese di cui divenne allenatore capo nel 2015 e, a seguire, dal 2018 al 2019 fu direttore tecnico presso il Novara Rugby. Nel 1999 il giornalista neozelandese di rugby Keith Quinn incluse Marcello Cuttitta nella lista dei cento migliori rugbisti del XX secolo nel suo \"A Century of Greats\"."}
{"id": "1842644", "revid": "104458", "url": "https://it.wikipedia.org/wiki?curid=1842644", "title": "Tomoji Tanabe", "text": ""}
{"id": "1842645", "revid": "1305772", "url": "https://it.wikipedia.org/wiki?curid=1842645", "title": "The Man Who Would Be King", "text": ""}
{"id": "1842647", "revid": "287204", "url": "https://it.wikipedia.org/wiki?curid=1842647", "title": "Filagrio Epirota", "text": "Biografia.\nFilagrio nacque nella regione dell'Epiro, sicuramente dopo Galeno, che non sembra conoscerlo, e prima di Oribasio, che lo cita. Secondo il lessico \"Suda\", prima di intraprendere la sua carriera, fu alunno di un medico altrimenti sconosciuto, chiamato Naumachio.\nTeofilo, commentatore di Ippocrate, lo definisce \u03a0\u03b5\u03c1\u03b9\u03bf\u03b4\u03b5\u03c5\u03c4\u03ae\u03c2 (\"Periodeutes\"), cio\u00e8 medico itinerante\u02d0 probabilmente, come molti altri colleghi, dovette viaggiare tra una citt\u00e0 e l'altra per praticare la professione. La notizia, tuttavia, sembra in parziale disaccordo con la fonte che lo d\u00e0 per stabile nella citt\u00e0 di Tessalonica, sicch\u00e9 \u00e8 probabile che le autorit\u00e0 cittadine gli abbiano chiesto di restare, una volta che egli fosse passato da quelle parti.\nOpere.\nFilagrio era molto apprezzato dai medici arabi, che lo menzionano in diverse occasioni e che hanno conservato anche la lista delle sue opere. \nI campi di azione di Filagrio, in effetti, come appare dai soli titoli, erano vasti\u02d0 dal \"De impetigine\" (\"L'impetigine\") all'odontoiatria, con \"De iis quae gingivae dentibusque accidunt\" (\"Fenomeni riguardanti gengive e denti\"); dagli studi sugli organi addominali, con \"De renum vel vesicae calculo\" (\"Calcolo renale o della vescica\"), \"De hepatis morbo\" (\"Malattia del fegato\"), \"De morbo colico\" (\"Malattia dell'intestino\"), \"De morbo icterico\" (\"L'ittero\", agli studi reumatici con \"De arthritidis morbo\" (\"L'artrite\"). A parte resta l'enigmatico \"De morsu canis\" (\"Il morso del cane\"), probabilmente sulla rabbia.\nPi\u00f9 ampi e di carattere diagnostico erano \"De morborum indiciis\" (\"Sintomi delle malattie\") e \"De cancri morbo\" (\"Il cancro\") e, soprattutto, un trattato, forse, di deontologia professionale, \"De iis qui medico destituuntur\" (\"Doveri del medico\")."}
{"id": "1842660", "revid": "46291", "url": "https://it.wikipedia.org/wiki?curid=1842660", "title": "Macrocarpaea", "text": "Macrocarpaea \u00e8 un genere di piante della famiglia Gentianaceae comprendente oltre 100 specie conosciute.\nDistribuzione e habitat.\nLe specie di questo genere sono diffuse nella regione neotropicale (Bolivia, Brasile del sud-est, Colombia, Costa Rica, Cuba, Repubblica Domenicana, Ecuador, Guyana, Giamaica, Panama, Per\u00f9 e Venezuela).\nTassonomia.\nIl genere comprende le seguenti specie:"}
{"id": "1842662", "revid": "73843", "url": "https://it.wikipedia.org/wiki?curid=1842662", "title": "Riky Maiocchi", "text": ""}
{"id": "1842666", "revid": "287204", "url": "https://it.wikipedia.org/wiki?curid=1842666", "title": "Esercito seleucide", "text": "Lesercito seleucide fu lo strumento che permise ai sovrani della dinastia Seleucide di mantenere, espandere e difendere il proprio impero, dalla dissoluzione del regno di Alessandro Magno (323 a.C.) alla perdita degli ultimi territori in Siria (83 a.C.). I Seleucidi utilizzarono una armata simile a quella Macedone, aggiungendo a reparti tradizionalmente ellenistici come la falange truppe orientali. I re di Siria riusciranno sempre a mettere in campo eserciti molto numerosi e multietnici; l'armata Seleucide infatti fu una delle migliori armate in servizio ai Diadochi, dotata di effettivi numerosi, un'ottima cavalleria ed armi speciali come gli elefanti da guerra e carri falcati. Nonostante nelle file dell'esercito combattessero guerrieri da ogni angolo dell'Asia, la vera spina dorsale dell'esercito furono i greco-macedoni, che formavano la stragrande maggioranza dei falangiti e buona parte della cavalleria.\nPer garantirsi un maggiore controllo sul territorio, i sovrani Seleucidi avevano dato il via a un'imponente politica di colonizzazione, fondando o popolando di greci numerose citt\u00e0 in tutta l'Asia: queste colonie militari (\"katoikie\"), che trovano un corrispettivo nelle \"cleruchie\" tolemaiche, fungevano da centri di irradiazione della cultura ellenica e occupavano posizioni strategiche per i commerci e la dominazione; inoltre fungevano da serbatoio di reclute elleniche, tendenzialmente fedeli al governo centrale. I seleucidi furono abbastanza prudenti da non includere mai nella falange i nativi siriani, aramei o mesopotamici, che abitavano le aree vitali dell'impero; un errore che sarebbe costato caro ai Tolomei quando, in occasione della battaglia di Raphia fecero addestrare 20.000 nativi egiziani a combattere come falangiti macedoni. Infatti gli egiziani, resi sicuri di s\u00e9 dal nuovo potenziale militare di cui erano stati forniti, si ribellarono e per vent'anni formarono un regno indipendente nel basso Egitto.\nOrganizzazione.\nL'esercito seleucide era diviso in quattro gruppi:\n1: la Guardia Reale, corpo permanente di soldati professionisti, di stanza ad Antiochia e alle dirette dipendenze del sovrano. Consisteva negli Argyraspides (\"scudi d'argento\"), fanti d'\u00e9lite che combattevano utilizzando la falange macedone, e in due guardie di cavalleria, gli Hetairoi (\"compagni\") e l'Agema (\"aprifila)\", entrambe di mille uomini. I Compagni, equipaggiati sul modello di quelli di Alessandro Magno, erano cavalieri di sangue macedone, mentre l'Agema era composto da nobili orientali, a rappresentare la duplice natura del Monarca di sovrano insieme ellenico ed asiatico.\n2: i Katoikoi, ovverosia i soldati di etnia greco-macedone provenienti dalle colonie militari. I coloni formavano la maggioranza dei falangiti ma fornivano anche reparti di cavalleria e di fanteria d'assalto, come i \"thureophoroi\". I \"katoikoi \"avevano un rispetto assoluto per la figura del re, tanto che i soldati al servizio dell'usurpatore Molone disertarono in massa in mezzo alla battaglia non appena videro apparire il legittimo sovrano Antioco III.\n3: i Mercenari. I Seleucidi fecero spesso uso di mercenari galati, greci, cretesi, asiatici o nomadi. La loro fedelt\u00e0 dipendeva strettamente dal denaro e dalla frequenza dei pagamenti; Seleuco III venne ucciso dai propri mercenari perch\u00e9 non era pi\u00f9 in grado di pagarli.\n4: Gli Ausiliari, forniti da alleati o da stati vassalli. La loro efficacia in battaglia era discutibile, e alcuni attribuiscono loro una grande responsabilit\u00e0 nella sconfitta di Magnesia.\nQuartiere generale dell'armata seleucida era Apamea, dove inoltre si assemblava l'esercito prima delle campagne. Come ci informa Strabone:\"Qui vi erano, inoltre, gli uffici di guerra e le stalle reali, che ammontavano 30.000 giumente, 3000 stalloni e 500 elefanti. Vi erano inoltre istruttori pagati per insegnare le arti della guerra\"\nLa Fanteria.\nLa Falange.\nLa falange era il nerbo dell'armata seleucide. Ai tempi di Antioco III contava solitamente 30.000 uomini, mentre in seguite alla riforma dell'esercito di Antioco IV Epifane i falangiti (in greco antico \"pezhetairoi\", compagni a piedi) vennero ridotti a 15.000. \u00c8 probabile che, in previsione dello scontro fra falangi, utilizzassero picche pi\u00f9 lunghe di quelle usate dai soldati Alessandro Magno, di circa 7 metri. \u00c8 probabile che le picche delle prime file fossero pi\u00f9 corte mentre quelle delle ultime pi\u00f9 lunghe, in modo che le punte si trovassero tutte circa nello stesso punto. Gli studiosi dibattono su come potrebbero essere stati corazzati: alcuni sostengono che fossero corazzati alla leggera, come i fanti Antigonidi; tuttavia \u00e8 difficile pensare che i soldati seleucidi scendessero in campo contro le ottime truppe da tiro orientali senza adeguate protezioni. Inoltre, il Primo libro dei Maccabei dice esplicitamente:\"Distribuirono le bestie tra le falangi e affiancarono a ciascun elefante mille uomini protetti da corazze a maglia e da elmi di bronzo in testa.\"I falangiti si disponevano solitamente a 16 file di profondit\u00e0, anche se talvolta le file venivano aumentate a 32. Grazie alla elevate lunghezza delle sarisse, i pezeteri fino alla quinta fila potevano fin da subito partecipare attivamente allo scontro: dal momento che la formazione era serrata, la falange era cos\u00ec un muro impenetrabile di picche, al cui urto nulla poteva resistere. I soldati delle file retrostanti alzavano le picche in modo da formare una sorta di tetto naturale che proteggeva la formazione dalle frecce. A Raphia i falangiti sul fianco sinistro si daranno rapidamente alla fuga in seguito allo scontro con la falange tolemaica, ma bisogna considerare che combattevano col fianco scoperto, col terrore che la cavalleria tolemaica, che aveva gi\u00e0 sgominato le antistanti truppe siriane, colpisse la falange sul fianco. A Monte Labo i pezeteri seleucidi riusciranno facilmente a contenere la fanteria dei Parti. Durante la battaglia delle Termopili riusciranno a respingere l'assalto romano. A Magnesia i falangiti si disporranno a quadrato, prevenendo l'aggiramento da parte dei legionari: manterranno l'ordine nonostante la pioggia di giavellotti nemica e cominceranno a ritirarsi in formazione. Questa eccezionale prova di disciplina sar\u00e0 vanificata dagli elefanti, che, impazziti dal dolore, si imbizzarriranno scompaginando la falange. In ogni caso, Appiano ne parla come di un corpo di grande prestigio e di notevole livello di addestramento. A Beth-Zacharia l'attacco dei falangiti metter\u00e0 rapidamente in fuga i Giudei. I pezeteri seleucidi avevano gran cura nel pulire i propri scudi affinch\u00e9 risplendessero alla luce del sole, rendendo la falange ancora pi\u00f9 terrorizzante alla vista: il primo libro dei Maccabei ben descrive la terrificante visione della falange schierata a Beth-Zacharia.\nGli Argheiraspidi.\nGli Scudi d'argento erano gi\u00e0 un reparto d'\u00e9lite dell'armata di Alessandro: prima della spedizione in India, il Conquistatore aveva concesso ai suoi veterani di ricoprire i propri scudi di placche d'argento. Dopo la sua morte, i veterani passano al servizio di Eumene di Cardia. Nonostante l'et\u00e0 avanzata (erano tutti almeno sessantenni) vinceranno per lui la battaglia di Gabiene, prima di disertare a favore di Antigono il Monoftalmo. Costui, non fidandosi della truppa, mander\u00e0 i soldati a compiere missioni suicide in piccoli gruppi, cos\u00ec che il loro numero diminuisse rapidamente. Secondo alcune ipotesi i 3000 uomini che Seleuco Nicatore arruol\u00f2 nel suo viaggio di ritorno a Babilonia dall'Egitto, non sarebbero altri che i sopravvissuti del reggimento, che avrebbero composto il primo nucleo della guardia d'\u00e9lite seleucide. Qualunque sia la verit\u00e0, Polibio, nel descrivere lo schieramento seleucide a Raphia, parla di 10.000 soldati scelti che portano scudi d'argento. A Raphia furono gli ultimi falangiti ad arrendersi. L'esistenza di questa guardia di \"Scudi Argentati\" (\"Argheiraspidi\") \u00e8 confermata da altre fonti. Erano l'unico corpo militare di fanteria permanente dell'impero; in tempo di pace stazionavano ad Antiochia.\nIn seguito alle riforme di Antioco Epifane, gli Scudi d'Argento si dimezzano, mentre troviamo \"creusaspidi\" (scudi d'oro) e \"calcaspidi \"(scudi di bronzo).\nFanteria d'assalto.\nArgheiraspidi \"romanizzati\".\nNel descrivere la parata di Daphne, Polibio racconta che in testa alla colonna di marcia vi erano 5000 soldati \"armati alla romana\". Dal momento che alla parata gli Argheiraspidi risultano essere 5000, dunque la met\u00e0 rispetto alla norma, lo studioso Bar-Kochva ha suggerito che Antioco Epifane, che era stato ostaggio a Roma e nutriva grande ammirazione per il sistema militare romano, abbia addestrato la met\u00e0 della propria guardia reale a combattere come legionari. Pare che questi \"legionari con lo scudo d'argento\" abbiano combattuto a Beth-Zacharia.\nThureoforoi e Thorakites.\nLa falange era ottima negli scontri campali; tuttavia, per i pezeteri era difficile mantenere la formazione in terreni montuosi, e non potevano eseguire azioni di guerriglia. Proprio per questo in epoca ellenistica vennero istituiti i Thureofori. Questi soldati impugnavano un grande scudo, ispirato a quello celtico, il \"thureos\", da cui prendono nome, adatto sia per gli scontri individuali che per quelli in formazione. Erano equipaggiati con spade e lance per il combattimento ravvicinato, e di giavellotti per quello a distanza. Queste truppe erano piuttosto versatili e rendevano bene sui terreni irregolari. In seguito furono sviluppate delle unit\u00e0 armate in modo simile ma pi\u00f9 pesantemente corazzate, i Thorakites (\"corazzieri\"). I Seleucidi ne fecero un grande uso: in particolare a Monte Labo riuscirono a sgominare i parti, arroccati su fortificazioni montuose, aggirando le loro postazioni assieme alle altre truppe leggere ed attaccandoli all'improvviso sotto la copertura di una pioggia di proiettili. Erano reclutati perlopi\u00f9 fra i \"katoikoi\" e le milizie urbane.\nMercenari Celti.\nDopo la sconfitta nella \"battaglia d'elefanti\" ad opera del seleucide Antioco I Soter i celti, soprannominati dai greci \"galati\", si insediarono nelle aree centrali dell'Asia Minore. Ottimi guerrieri, offrivano volentieri i propri servigi a chi intendesse pagarli. Furono dunque molto utilizzati in tutto il mondo ellenistico. Erano equipaggiati in modo simile ai Thureophoroi, per i quali erano stati modello d'ispirazione. Nonostante combattessero con ferocia e determinazione in battaglia, era noti per esseri pigri nelle marce, indisciplinati, riottosi, sediziosi e soprattutto con un eccessivo debole per gli alcolici.\nTruppe leggere e Ausiliari.\nI soldati armati alla leggera erano equipaggiati per il combattimento a distanza ed avevano il compito di introdurre lo scontro con salve di proiettili, di disturbare la formazione nemica e dedicarsi alle schermaglie. Nei combattimenti ravvicinati non erano tuttavia molto abili. Di queste truppe i seleucidi ne potevano disporre in grande abbondanza; infatti quasi tutti i popoli dell'Asia erano abituati a combattere in questo modo. C'erano frombolieri (ritenuti particolarmente letali), arcieri (\"toxotai\") e lanciatori di giavellotto, equipaggiati probabilmente con asce, piccole spade e lance per il combattimento ravvicinato. I mercenari della Tracia erano ritenuti i migliori fanti leggeri, ma troviamo fanti della Misia, della Media, della Licia, della Cilicia, Dahai, Persiani, Arabi e Carmani, impiegati in gran numero a Raphia, anche se non \u00e8 certo il loro equipaggiamento. Tra le file dell'esercito seleucide militavano i Cretesi, ritenuti i migliori arcieri del mondo.\nLa Cavalleria.\nLa stragrande maggioranza dell'impero si estendeva in territori asiatici, territori che avevano una lunga tradizione in fatto di cavalleria. Infatti le unit\u00e0 di cavalleria impiegate dai seleucidi furono molto pi\u00f9 numerose e di maggiore qualit\u00e0 di quelle degli altri Successori. I seleucidi utilizzarono sia cavallerie di derivazione ellenica (gli \"Hetairoi\", la cavalleria cittadina, i tarantini) sia orientale (i catafratti, gli arcieri a cavallo).\nHetairoi e Agema.\nCome gi\u00e0 accennato, la Guardia Reale era divisa in due reparti di cavalleria pesante: gli \"Hetairoi\", uomini di discendenza macedone equipaggiati come i cavalieri di Alessandro, e la guardia orientale dell\"Agema\". Entrambi i corpi combattevano come cavallerie d'urto, ovvero caricavano in velocit\u00e0 il nemico impugnando delle lunghe lance, gli \"xiston \"(circa 3,80 metri). Gli \"Hetairoi \"erano piuttosto mobili: infatti portavano armature non troppo pesanti e le loro cavalcature non erano corazzate. Per il combattimento ravvicinato si valevano della \"makhaira\", una sorta di sciabola, ottima per combattere a cavallo, il cui uso \u00e8 raccomandato anche da Senofonte; disponevano inoltre di giavellotti. Il nome completo del reparto era \"Basilik\u00e9 ile ton hetairon \"(Ala Regia dei Compagni). I nobili dell\"Agema\" erano pesantemente corazzati, pi\u00f9 o meno quanto i catafratti, e cos\u00ec erano i loro destrieri; per lo scontro corpo a corpo utilizzavano probabilmente asce e mazze. Le due guardie potevano combattere assieme, oppure essere poste nei differenti lati dello schieramento. Provarono il loro valore molte volte: a Raphia, combattendo assieme, sconfissero la guardia reale Tolemaica e mandarono in rotta l'intera ala sinistra dello schieramento egizio; durante l'attraversamento del fiume Ario ingaggiarono battaglia, guidate dal re Antioco il Grande, contro un'armata di cavalieri battriani cinque volte superiore in numero, distruggendo il primo reparto e tenendo valorosamente testa agli altri nemici fino all'arrivo dei rinforzi. Durante la Battaglia di Magnesia, l\"Agema\", in testa ai catafratti, mand\u00f2 in rotta l'intera ala sinistra dello schieramento romano.\nNisiaoi.\nI \"Nisiaoi\" erano nobili orientali a cui venivano affidati appezzamenti di terra in cambio del servizio nell'esercito reale, come per i \"katoikoi\". Cavalcavano una razza straordinariamente pregiata di cavalli, i Nisei, dai quali prendevano il nome. Combattevano secondo l'antica tradizione persiana nella cavalleria pesante; erano una sorta di cavalleria corpo a corpo, armata di asce, mazze e giavellotti.\nXistophoroi.\nI x\"istophoroi \"(\"portatori di xiston\") erano una cavalleria \"media\" da urto, piuttosto mobile, che grazie alla armatura relativamente leggera potevano vantare una grande manovrabilit\u00e0. Lo \"xiston \"veniva impugnato a due mani per garantire un adeguato potere di penetrazione, che veniva raggiunto anche grazie alle elevate velocit\u00e0 con cui caricavano. Portavano anche un piccolo scudo legato alla spalla. Furono protagonisti della vittoria contro Molone; infatti il re li guid\u00f2 sotto il fianco dell'esercito nemico, che terrorizzato (e con al suo interno molti uomini ancora fedeli al re) si arrese.\nCatafratti.\nI catafratti vennero istituiti da Antioco il Grande su modello delle pesanti cavallerie da urto partiche e battriane e delle antiche cavallerie pesanti Achemenidi. Durante l\"Anabasi\", la colossale spedizione in oriente guidata da Antioco, i Seleucidi erano venuti in contatti con queste cavallerie e avevano deciso di farle proprie. Questi nuovi catafratti erano armati col \"kontos\", una lancia da cavalleria lunga circa quattro metri. I catafratti furono una sorta di evoluzione degli \"xistophoroi\": vennero forniti di una pesantissima armatura a scaglie, che, fornendo una ottima protezione contro i proiettili, rese possibile eliminare l'ingombrante scudo dall'equipaggiamento dei cavalieri, consentendogli di maneggiare liberamente il kontos. Per aumentare la potenza d'urto, i catafratti caricavano in ordine serrato. Questa tecnica di combattimento, unita al peso dell'armamento che di certo aumentava la spinta della carica, rese l'urto dei catafratti seleucidi estremamente potente. Portavano come arma secondaria la \"makhaira\" L'armatura dei catafratti offriva una eccellente protezione per i colpi frontali, ma era pi\u00f9 vulnerabile sui fianchi. Per questo era necessario che i fianchi degli squadroni di catafratti venissero coperti da una cavalleria pi\u00f9 mobile e adatta allo scontro individuale, ad esempio la cavalleria pesante galata. Ebbero un ruolo decisivo nella battaglia di Panion, dove sbaragliarono con una carica la cavallerie etolico-egizie, poi, agendo in concerto con gli elefanti, sfondarono lo schieramento tolemaico sul fianco, mandando l'intero esercito in rotta. Anche a Magnesia mostrarono grande valore: infatti, caricando, mandarono in rotta l'intera ala sinistra romana. \u00c8 l'unico caso in tutta la storia militare antica in cui formazione ordinata, ben addestrata e ben equipaggiata di fanteria pesante venga mandata in rotta da un attacco frontale di cavalleria. Purtroppo, sull'altro fianco, i cavalli che trainavano i carri falcati seleucidi, essendo colpiti da una pioggia di dardi, impazzirono per il dolore e si volsero proprio contro i catafratti, che muovendosi in formazione serrata subirono gravi danni a causa dei carri. Ormai scompaginati e privi di protezione sui fianchi, furono facile preda per i pi\u00f9 agili cavalieri romani e pergameni. Qui la loro pesante armatura si rivel\u00f2 deleteria, perch\u00e9 gli imped\u00ec di volgersi e fuggire dal campo di battaglia.\nDromedari.\ni Cammelli erano presenti nell'Esercito Seleucide, di cui La loro presenza \u00e8 attestata nella Battaglia di Magnesia, cavalcati da arcieri beduini, ma il loro numero di piccole dimensioni (500), suggerisce che non erano un'aggiunta regolare. Secondo Xenophon, essi spaventavano i cavalli. e risultavano pi\u00f9 utili e adattabili dei cavalli in ambienti aridi e senza acqua.\nElefanti, Carri e Artiglieria.\nElefanti da guerra.\nUno degli elementi pi\u00f9 famosi e appariscenti dell'armata seleucide fu proprio l'uso di elefanti da guerra. Gli elefanti utilizzati dai seleucidi provenivano dall'India, ed erano famosi in tutto il mondo per la loro enorme stazza. Furono utilizzati per la prima volta da Seleuco Nicatore, il fondatore della dinastia, che avendone ottenuti 500 dal re indiano Chandragupta Maurya in seguito a un trattato di pace, li utilizz\u00f2 per la prima volta durante la battaglia di Ipso. La cavalleria di Demetrio Poliorcete rimase isolata dal campo di battaglia a causa della geniale manovra di elefanti di Seleuco, consegnandogli la vittoria e dando inizio alla gloria dell'impero. In seguito gli elefanti furono ottenuti tramite i commerci con l'India e tramite le province orientali. Nonostante ad Apamea esistessero delle stalle per gli elefanti, \u00e8 difficile che vi potessero essere allevati, in quanto non si riproducevano in cattivit\u00e0. Grazie alla loro stazza, gli elefanti potevano anche servire come \"piattaforma\" per colpire i nemici dall'alto: infatti ogni elefante portava una torretta con sopra arcieri, frombolieri e soldati armati di sarissa. Erano guidati da \"mahouts \"indiani, che erano forniti di una specie di scalpello da conficcare nel cranio dell'elefante nel caso imbizzarrisse. Il figlio di Seleuco, Antioco Soter, li utilizz\u00f2 con grande abilit\u00e0 contro gli invasori galati, che, terrorizzati, ne furono sterminati. Anche a Raphia, la loro stazza superiore gli permise di vincere lo scontro con gli inferiori elefanti Tolemaici, che ne temevano persino la vista e l'odore. Ebbero un ruolo importante anche a Panion, mentre a Magnesia la decisione di inframezzarli ai falangiti si rivel\u00f2 un errore quando gli elefanti, impazziti a causa dei proiettili nemici, si volsero contro i soldati seleucidi, scomponendo la formazione e facendone strage. A Beth Zacharia ispirarono autentico terrore nei Giudei, e nemmeno il sacrificio di Eleazar, uno dei Maccabei, riusc\u00ec a ridare il coraggio ai compagni."}
{"id": "1842677", "revid": "124740421", "url": "https://it.wikipedia.org/wiki?curid=1842677", "title": "Signore delle Isole", "text": "Il titolo di Signore delle Isole (inglese: Lord of the Isles; gaelico scozzese: \"Triath nan Eilean\" o \"R\u00ed Innse Gall\") \u00e8 oggi un titolo scozzese dei Pari di Scozia, emerso da una serie di legislatori ibridi vichingo-gaelici che governavano la costa occidentale e le isole di Scozia durante il medioevo.\nSebbene allo stesso tempo vassallo del Re di Norvegia o del Re di Scozia, il Signore delle Isole rimase sostanzialmente indipendente. Il suo territorio includeva le isole Ebridi (con le isole Skye e Ross dal 1438), Knoydart, Ardnamurchan e la penisola Kintyre. Per l'ampiezza dei suoi territori nella zona, era secondo solo al Re d'Inghilterra ed al Re di Scozia.\nStoria.\nLa costa occidentale e le isole dell'odierna Scozia formavano quello che un tempo era il territorio dei Pitti settentrionali. Questa regione, a partire dal IV secolo, venne invasa dalle trib\u00f9 gaeliche provenienti dall'Irlanda che si insediarono in queste terre facendo predominare la loro lingua su quella delle popolazioni autoctone. Nel VII secolo e anche nell'VIII quest'area, come del resto quelle circostanti, fu oggetto di razzie e invasioni da parte dei Vichinghi provenienti dalla Norvegia, e queste isole vennero da allora chiamate dai Gaeli \"Innse-Gall\", ovvero le \"Isole degli Stranieri\". Intorno all'875, gli jarl norvegesi, ovvero i loro nobili (letteralmente \"earls\"), giunsero sulle isole per sfuggire alla perdita della loro indipendenza a causa del processo di unificazione norvegese voluto da re Harald Fairhair (Bellachioma), tuttavia questo sovrano li insegu\u00ec fino al loro rifugio e conquist\u00f2 sia le Isole Ebridi cos\u00ec come l'Isola di Man, le Shetland e le Orcadi.\nL'anno successivo, il popolo delle Isole, sia Gaelici che Norvegesi, si ribellarono a questo nuovo dominio. Harald invi\u00f2 suo cugino Ketil Flatnose per sedare la rivolta, ma costui si autoproclam\u00f2 \"Re delle Isole\". Fu cos\u00ec che la Scozia e la Norvegia continuarono a contendersi il controllo della regione, mentre gli jarl delle Orcadi continuarono a considerarsi dei sovrani indipendenti.\nNel 973, Maccus, Re delle Isole, Cin\u00e1ed II, Re degli Scoti, e M\u00e1el Coluim, Re di Strathclyde formarono una alleanza difensiva, tuttavia gli Scandinavi sconfissero Gilledomman delle Isole e lo inviarono in esilio in Irlanda. Il nobile norvegese Godred Crovan divenne sovrano dell'isola di Man e Signore delle Isole ma venne deposto nel 1095 dal nuovo sovrano norvegese, Magnus III di Norvegia. Nel 1098, Magnus firm\u00f2 un trattato con re Edgar, sovrano scozzese, con lo scopo di delineare i confini dei loro possedimenti. Magnus mantenne il suo dominio come Signore delle Isole ed Edgar quello della terraferma. Lavery cita un racconto contenuto nella \"Orkneyinga saga\", secondo il quale re Malcolm III di Scozia offr\u00ec a Magnus delle Orcadi tutte le isole lungo la costa occidentale navigabili a remi."}
{"id": "1842678", "revid": "78273", "url": "https://it.wikipedia.org/wiki?curid=1842678", "title": "Daret", "text": ""}
{"id": "1842679", "revid": "125930214", "url": "https://it.wikipedia.org/wiki?curid=1842679", "title": "Nana blu (fase evolutiva)", "text": "Una nana blu \u00e8 un'ipotetica tipologia stellare che si svilupperebbe da una nana rossa non appena essa ha fuso in elio buona parte dell'idrogeno nel suo nucleo. \nFinch\u00e9 la fusione, all'interno della nana rossa, procede lentamente ed i moti convettivi rimescolano la materia all'interno dell'astro, permettendo ad una maggiore quantit\u00e0 di idrogeno di essere fuso, la stella permane stabile per un lunghissimo periodo, nettamente superiore all'attuale et\u00e0 dell'universo: si ritiene perci\u00f2 che non si sia ancora formata alcuna stella di questo tipo. Per tale motivo, la loro esistenza \u00e8 ipotizzata sulla base di modelli teorici.\nLe stelle aumentano di luminosit\u00e0 man mano che invecchiano, e una stella pi\u00f9 luminosa necessita di irradiare la propria energia pi\u00f9 velocemente ed intensamente per mantenere l'equilibrio. Per fare questo le stelle pi\u00f9 grandi rispetto alle nane rosse, espandono il proprio volume e la propria superficie radiante evolvendosi in giganti rosse. Si ritiene per\u00f2 che le nane rosse, anzich\u00e9 espandersi in giganti, incrementino la velocit\u00e0 delle reazioni aumentando le proprie temperature superficiali, assumendo di conseguenza una colorazione pi\u00f9 tendente al blu. Ci\u00f2 accadrebbe perch\u00e9 gli strati superficiali della stella non diventerebbero significativamente pi\u00f9 opachi al crescere della temperatura.\nLe nane blu evolverebbero poi in nane bianche quando il loro idrogeno \u00e8 completamente esaurito."}
{"id": "1842683", "revid": "2161151", "url": "https://it.wikipedia.org/wiki?curid=1842683", "title": "Buffalo Soldier", "text": "Buffalo Soldier, ossia \"Soldato bisonte\", \u00e8 il soprannome conferito originariamente ai membri del 10\u00ba Reggimento di Cavalleria dell'Esercito degli Stati Uniti dalle trib\u00f9 dei Nativi Americani contro cui combattevano. Il reggimento fu creato il 21 settembre 1866 a Fort Leavenworth, Kansas. Alla fine il termine incluse il 9\u00b0 e 10\u00ba Reggimento di Cavalleria, il 24\u00b0 e il 25\u00ba Reggimento di Fanteria, nonch\u00e9 il 27\u00b0 e il 28\u00ba Reggimento di Cavalleria.\nAnche se durante la guerra di secessione molti reggimenti afroamericani furono reclutati per combattere a fianco dell'Esercito dell'Unione (inclusi il famoso 54\u00ba Reggimento di Fanteria di Volontari del Massachusetts e i numerosi Reggimenti delle \"United States Colored Troops\"), i \"Buffalo Soldiers\" furono riconosciuti dal Congresso come i primi reggimenti integrati in tempo di pace nell'Esercito regolare statunitense composti interamente da afroamericani.\nIl 6 settembre 2005 mor\u00ec, all'et\u00e0 di 111 anni, Mark Matthews, il pi\u00f9 anziano \"Buffalo Soldier\" ancora in vita. Fu sepolto nel Cimitero nazionale di Arlington.\nOrigini del nome.\nLe fonti discordano sull'inizio del soprannome \"soldati bisonte\". Secondo il Museo Nazionale dei Buffalo Soldiers, il nome ebbe origine con i guerrieri Cheyenne nel 1867, che utilizzarono in realt\u00e0 l'espressione \"bisonti selvaggi\" per riferirsi alle truppe statunitensi. Tuttavia, lo scrittore Walter Hill, sulla base di un resoconto del colonnello Benjamin Grierson, fondatore del 10\u00ba Reggimento di Cavalleria, attribuiva l'origine del nome ai Comanche, durante una campagna del 1871.\nSi ritiene che i Nativi Americani chiamassero le truppe di colore della cavalleria \"soldati bisonte\" in segno di rispetto per la loro fiera abilit\u00e0 di combattenti oppure per i loro capelli ricci e scuri, che assomigliavano al mantello di un bisonte o bufalo, o anche per entrambi i motivi.\nIl loro servizio.\nDurante la Guerra di secessione, il governo degli Stati Uniti organizz\u00f2 una serie di reggimenti noti genericamente come \"United States Colored Troops\", composti di soldati neri guidati da ufficiali bianchi. Dopo la guerra il Congresso riorganizz\u00f2 l'Esercito e autorizz\u00f2 la creazione di due reggimenti di cavalleria per soldati neri, il 9\u00ba ed il 10\u00ba Reggimento di Cavalleria, nonch\u00e9 di quattro reggimenti di fanteria sempre per soldati di colore, il 38\u00b0, 39\u00b0, 40\u00ba e 41\u00ba Reggimento di Fanteria. Il 38\u00b0 e il 41\u00b0 furono riorganizzati nel 25\u00ba Reggimento di Fanteria, con base a Jackson Barracks a New Orleans, nel novembre 1869. Il 39\u00b0 e 40\u00b0, a loro volta, furono riorganizzati nel 24\u00ba Reggimento di Fanteria, con base a Fort Clark, in Texas, nell'aprile 1869. Tutte queste unit\u00e0 erano composte da soldati neri comandati da ufficiali bianchi come Benjamin Grierson o Ranald S. Mackenzie e, occasionalmente, da ufficiali neri come Henry O. Flipper il primo ufficiale afro-americano (e, non casualmente, uno dei pochi deferiti alla Corte Marziale e condannati per appropriazione indebita di fondi reggimentali, accusa poi dimostrata assolutamente infondata). Dal 1866 ai primi anni 1890, questi reggimenti prestarono servizio in vari avamposti nelle regioni del Sudovest degli Stati Uniti (Guerre apache) e delle Grandi Pianure. Parteciparono alla maggior parte delle campagne militari che ebbero luogo in queste zone, distinguendosi con onore. Tredici soldati e sei ufficiali di questi quattro reggimenti furono decorati con la Medaglia d'onore del Congresso durante le Guerre indiane. Oltre alle campagne militari, i \"Buffalo Soldiers\" svolsero vari altri compiti lungo la frontiera, dalla costruzione delle strade alla scorta del servizio postale degli Stati Uniti.\nDopo la fine delle Guerre indiane negli anni 1890, questi reggimenti continuarono a prestare servizio e parteciparono alla Guerra ispano-americana (distinguendosi anche nella celebre battaglia della Collina di San Juan), in cui ricevettero altre cinque Medaglie d'onore. Presero inoltre parte alla Spedizione contro Pancho Villa del 1916 in Messico e alla Guerra filippino-americana.\nUn'impresa meno conosciuta fu la partecipazione del 9\u00ba Cavalleria alla leggendaria Guerra della Contea di Johnson, una guerra per la terra che ebbe luogo nel 1892 nella Contea di Johnson (Wyoming) tra piccoli agricoltori e grandi, ricchi proprietari di ranch. La vicenda culmin\u00f2 in una lunga serie di sparatorie tra agricoltori locali, una banda di sicari prezzolati e una \"posse\" dello sceriffo. Il Presidente degli Stati Uniti ordin\u00f2 allora al 6\u00ba Cavalleria di intervenire per reprimere la violenza e catturare la banda dei killer. Subito dopo, per\u00f2, il 9\u00ba Cavalleria fu chiamato appositamente a sostituire le truppe del 6\u00b0. Queste ultime, infatti, erano cadute sotto l'influenza delle pressioni politiche e sociali locali e non erano pi\u00f9 in grado di mantenere l'ordine in quell'ambiente cos\u00ec teso. I \"Buffalo Soldiers\" ubbidirono agli ordini e nel giro di due settimane arrivarono dal Nebraska, stabilendo la loro base nella citt\u00e0 ferroviaria di Suggs (Wyoming), creando \"Camp Bettens\" malgrado l'atteggiamento decisamente razzista ed ostile della popolazione locale. Un soldato fu ucciso e due feriti in scontri a fuoco con la gente del posto. Nondimeno, il 9\u00ba Cavalleria rimase in Wyoming per quasi un anno per sedare le tensioni nella zona.\nUn altro contributo poco conosciuto dei \"Buffalo Soldiers\" coinvolse otto soldati del 9\u00ba Reggimento di Cavalleria ed una compagnia del 24\u00ba Reggimento di Fanteria, che furono tra i primi a prestare servizio nella Sierra Nevada in California come guardie forestali (\"rangers\") dei parchi nazionali. Nel 1899, i \"Buffalo Soldiers\" della Compagnia H, 24\u00ba Reggimento di Fanteria, svolsero servizio per un breve periodo nei Parchi nazionali di Yosemite, di Sequoia e del Generale Grant (Kings Canyon).\nI reggimenti dell'Esercito statunitense avevano prestato servizio in questi parchi nazionali fin dal 1891, ma fino al 1899 erano solo soldati bianchi. A cominciare dal 1899 e continuando fino al 1903 e al 1904, i reggimenti afroamericani lavorarono durante i mesi estivi nel secondo e nel terzo parco nazionale pi\u00f9 vecchi degli Stati Uniti (Sequoia e Yosemite). Poich\u00e9 questi soldati prestarono servizio prima che fosse creato il Servizio dei Parchi nazionali (1916), essi furono a tutti gli effetti dei guardaparchi o \"park rangers\" \"ante litteram\".\nUn particolare soldato bisonte spicca nella storia: il capitano Charles Young, che prest\u00f2 servizio nello Squadrone I, 9\u00ba Reggimento di Cavalleria, presso il Parco nazionale di Sequoia durante l'estate del 1903. Charles Young fu il terzo afroamericano a diplomarsi nell'Accademia Militare degli Stati Uniti. All'epoca della sua morte, era l'afroamericano di pi\u00f9 alto grado nelle forze armate degli Stati Uniti. Nel 1903 entr\u00f2 nella storia diventando Sovrintendente militare reggente dei Parchi nazionali di Sequoia e del Generale Grant, primo afroamericano a ricoprire una simile carica. Durante la sua permanenza in carica nel parco, diede ad una sequoia gigante il nome di Booker T. Washington. Recentemente, un'altra sequoia gigante nella Foresta Gigante del parco fu battezzata in onore dello stesso capitano Young, nel corso di una cerimonia cui assistettero alcuni dei suoi discendenti.\nAltri contributi nei parchi.\nNel 1903, i Cavalleggeri del 9\u00b0 costruirono nel Parco nazionale di Sequoia il primo sentiero in cima al Monte Whitney, la pi\u00f9 alta montagna dei contigui Stati Uniti. Costruirono altres\u00ec la prima strada per carri nella Foresta gigante, il pi\u00f9 famoso bosco di sequoie giganti dello stesso parco.\nNel 1904, gli stessi Cavalleggeri del 9\u00b0 costruirono nel Parco nazionale di Yosemite un arboreto sulla South Fork of the Merced nella sezione meridionale del parco. Quest'arboreto era attrezzato con sentieri e panchine, e alcune piante erano identificate sia in inglese sia in latino. L'alboreto dello Yosemite \u00e8 considerato il primo museo nel sistema dei parchi nazionali.\nNella Sierra Nevada, i \"Buffalo Soldiers\" sopportavano regolarmente lunghi giorni in sella, razioni scarse, il razzismo e la lontananza dalla famiglia e dagli amici. Come intendenti militari, i reggimenti di cavalleria e fanteria afroamericani protessero i parchi nazionali dal pascolo illegale, dalla caccia di frodo, dai ladri di legname e dagli incendi delle foreste. Il ranger del Parco di Yosemite Shelton Johnson ricerc\u00f2 e ricostru\u00ec la storia dei \"Buffalo Soldiers\" della Sierra Nevada.\nIn totale, 23 \"Buffalo Soldiers\" ricevettero la Medaglia d'onore, il numero pi\u00f9 alto di qualsiasi unit\u00e0 militare degli Stati Uniti.\nPregiudizi sistematici.\nI \"Buffalo Soldiers\" si trovarono spesso di fronte a pregiudizi razziali, sia da parte di altri membri dell'Esercito degli Stati Uniti, sia da parte di civili nelle aree in cui erano distaccati, i quali ebbero occasionalmente reazioni violente nei loro confronti. I \"Buffalo Soldiers\" furono attaccati nel corso di disordini razziali a Rio Grande City nel 1899, a Brownsville (Texas) nel 1906 e a Houston (Texas) nel 1917.\nI \"Buffalo Soldiers\" non parteciparono come unit\u00e0 organizzate alla Prima guerra mondiale, ma alcuni sottufficiali con esperienza furono assegnati ad altre unit\u00e0 nere segregate destinate al combattimento (come il 317\u00ba Battaglione dei Genieri).\nAll'inizio del XX secolo i \"Buffalo Soldiers\" si trovarono ad essere utilizzati pi\u00f9 come forza lavoro e truppe di servizio piuttosto che come unit\u00e0 destinate al combattimento attivo. Durante la Seconda guerra mondiale il 9\u00ba e il 10\u00ba Reggimento di Cavalleria furono smantellati e i soldati che ne facevano parte vennero trasferiti in unit\u00e0 ausiliarie, insieme all'intera 2\u00aa Divisione di Cavalleria. Ciononostante, uno dei reggimenti di fanteria, il 24\u00b0, prest\u00f2 servizio in combattimento nel teatro di guerra del Pacifico, cos\u00ec come la 92\u00aa Divisione di Fanteria, soprannominata la \"Divisione dei Soldati Bisonte\" (\"Buffalo Soldier Division\"), che combatt\u00e9 durante la Campagna d'Italia nel teatro di guerra del Mediterraneo. Anche la 93\u00aa Divisione di Fanteria - compreso il 25\u00ba Reggimento di Fanteria - prest\u00f2 servizio nel teatro del Pacifico.\nMalgrado una certa resistenza ufficiale e talune barriere amministrative, durante la Seconda guerra mondiale i soldati di colore furono impiegati in tutte le unit\u00e0: ad esempio furono addestrati aviatori neri, che giocarono un ruolo importante nella guerra aerea in Europa, guadagnandosi una reputazione di abilit\u00e0 e coraggio (cfr. Avieri di Tuskegee.) All'inizio del 1945, dopo l'Offensiva delle Ardenne, le forze americane in Europa si trovarono a corto di truppe combattenti. L'embargo sull'utilizzo di soldati neri in combattimento fu quindi allentato. La storia militare americana ufficiale dice in proposito:\nLa Guerra di Corea e l'integrazione.\nIl 24\u00ba Reggimento di Fanteria partecip\u00f2 ai combattimenti durante la Guerra di Corea e fu l'ultimo reggimento \"segregato\" (cio\u00e8 formato unicamente da soldati di colore) ad impegnarsi in combattimento. Esso fu smantellato nel 1951 ed i suoi soldati furono integrati in altre unit\u00e0 in Corea. Il 12 dicembre 1951 le ultime unit\u00e0 di \"Buffalo Soldiers\", il 27\u00ba Cavalleria e il 28\u00ba Cavalleria (montata), furono smantellate. Il 28\u00b0 era gi\u00e0 stato sciolto ad Assi-Okba, Algeria, nell'aprile del 1944 in Nord Africa, segnando con ci\u00f2 la fine del reggimento.\nMonumenti ai \"Buffalo Soldiers\" si trovano in Kansas a Fort Leavenworth e a Junction City. L'allora Capo dello stato maggiore congiunto Colin Powell fu l'oratore invitato per lo scoprimento del monumento di Fort Leavenworth nel luglio 1992.\nControversie.\nIn anni recenti, l'impiego dei \"Buffalo Soldiers\" da parte dell'Esercito degli Stati Uniti nelle Guerre indiane \u00e8 stato oggetto di una rivalutazione complessiva, che ha condotto alcuni storici culturali a considerarli come semplici \"truppe d'assalto\" o strumenti dei presunti ideali di espansionismo forzato del governo degli Stati Uniti a spese dei Nativi americani. Questa opinione diverge completamente dalla considerazione storico-culturale che vede invece il ruolo dei \"Buffalo Soldiers\" nelle forze armate come una rara eccezione nel generale clima dell'epoca di discriminazione socioeconomica delle persone di colore. Il loro servizio pu\u00f2 essere giudicato in entrambi i modi.\nCollegamenti esterni.\n * 9th Memorial Cavalry Gruppo di storia vivente - 9\u00ba Cavalleria USA"}
{"id": "1842687", "revid": "1578271", "url": "https://it.wikipedia.org/wiki?curid=1842687", "title": "Rio Quirra", "text": "Il rio Quirra \u00e8 un torrente che scorre nella Sardegna centro-orientale, fra i comuni di Jerzu, Tertenia, le exclavi dei comuni di Osini ed Arzana, in provincia di Nuoro, e Villaputzu, in provincia del Sud Sardegna.\nLa sorgente \u00e8 situata in comune di Jerzu; il fiume scorre in direzione sud-sud-est passando a poca distanza dal centro abitato di Tertenia incanalato fra i tacchi d'Ogliastra e il complesso di monte Ferru (875\u00a0m), per poi attraversare la fertile valle omonima, famosa per la presenza di numerosi vigneti dai quali si ricava l'uva utilizzata per la produzione del vino Cannonau di Jerzu.\nDopo un percorso di circa 40\u00a0km, il corso d'acqua, sovrastato dai ruderi del Castello di Quirra, sfocia nel mar Tirreno, nel comune di Villaputzu. \nCome la maggior parte dei fiumi sardi, il rio Quirra gode delle abbondanti piogge autunnali, mentre si prosciuga quasi totalmente durante la stagione secca."}
{"id": "1842691", "revid": "767487", "url": "https://it.wikipedia.org/wiki?curid=1842691", "title": "L'impero del crimine", "text": "L'impero del crimine (\"Mobsters\") \u00e8 un film del 1991 diretto da Michael Karbelnikoff.\nTrama.\nNew York, anni venti. Salvatore Lucania \u00e8 un giovane emigrante siciliano, che arriva a New York e cambia nome in Charlie Luciano. Sin da giovane lega con Frank Costello, per poi conoscere due ebrei: Meyer Lansky e Bugsy Siegel, con i quali forma una banda di malavitosi. Alleatisi con Arnold Rothstein, diventano piccoli ma validi spacciatori di alcol, fino ad entrare in conflitto con i due boss pi\u00f9 forti: Giuseppe \"Joe the Boss\" Masseria e Salvatore Maranzano (Faranzano nel film). Entrambi i boss vogliono associarsi con Luciano e la sua banda. in maniera da diventare pi\u00f9 forti e sar\u00e0 Masseria ad affiliarli alla loro famiglia, salvo perderne la fiducia dopo aver fatto assassinare Rothstein. Su consiglio di un luogotenente di Masseria, Gaetano \"Tommy\" Reina, Luciano decide di incontrarsi a Staten Island con Faranzano per programmare l'omicidio di Masseria. L'incontro non va a buon fine in quanto Don Salvatore vuole eliminare anche i soci ebrei di Luciano, che viene torturato e abbandonato in strada, creduto morto. Salvatosi miracolosamente viene ribattezzato \"Lucky\" e cerca di recuperare la fiducia di Masseria, facendogli credere di essere andato a Staten Island per ammazzare Faranzano. Inoltre organizza un finto attentato a Joe, in modo da salvargli la vita (consiglio datogli da Arnold Rothstein prima di morire).\nLuciano e Lansky decretano l'omicidio di Reina in modo da scatenare una sanguinosa guerra tra le due bande rivali e per punirlo di aver venduto Charlie a Faranzano, per passare con lui. Omicidio materialmente compiuto da Siegel, ex amico di Reina. In accordo con Faranzano, la banda cospira l'omicidio di Masseria, eseguito poi da Costello e Siegel (Luciano comunque aveva sempre disprezzato Masseria in quanto anni prima aveva fatto uccidere il nipote, amico di infanzia di Charlie). Faranzano \u00e8 ormai il leader indiscusso della criminalit\u00e0 organizzata di New York e si auto nomina \"Capo dei Capi\" dividendo la sua organizzazione in 5 grandi famiglie, di cui una con a capo Luciano, che svolger\u00e0 il ruolo di supervisore e primo referente di tutte le attivit\u00e0. Don Salvatore continua a non sopportare le amicizie ebree di Luciano e richiama a New York un killer professionista, Vincent \"Cane pazzo\" Coll per ucciderlo. Questi uccide per sbaglio la donna di Luciano, anche se la polizia in accordo con Costello, far\u00e0 credere in un primo momento che fosse Lucky. Siegel, Costello e Lansky organizzano una finta ispezione fiscale per avvicinare Faranzano. Sul luogo arriva anche Coll che viene per\u00f2 freddato dallo stesso Luciano. I 4 fanno poi precipitare nel vuoto Faranzano, vendicando cos\u00ec anche il padre di Luciano, che 15 anni prima era stato da lui rovinato. Nella successiva riunione dei boss alla presenza di Al Capone, Luciano viene riconosciuto come il nuovo \"Capo dei capi\" ma ne rifiuta il ruolo, istituendo una Commissione nazionale, esponente delle principali famiglie malavitose del Paese, di cui diventa il leader."}
{"id": "1842696", "revid": "1543377", "url": "https://it.wikipedia.org/wiki?curid=1842696", "title": "Clan Donald", "text": "Il clan Donald \u00e8 uno dei clan scozzesi pi\u00f9 vasto. Il clan possiede varie suddivisioni, molte delle quali possiedono a loro volta dei capiclan riconosciuti dal Lord Lyon King of Arms, e sono: il clan Macdonald di Sleat, il clan Macdonald di Clanranald, il clan MacDonell di Glengarry, il clan MacDonald di Keppoch ed il clan MacAlister. Altre suddivisioni, importanti seppure prive di capiclan legittimamente riconosciuti, sono: i MacDonnel di Antrim, i MacDonald di Dunnyveg, i MacDonald di Lochalsh, i MacDonald di Glencoe ed i MacDonald di Ardnamurchan.\nStoria.\nOrigini.\nIl clan norreno-gaelico Donald trae le sue origini da D\u00f2mhnall Mac Raghnuill (1250 circa), il cui padre Redinald, o Ranald, era conosciuto come \"Re delle isole\" e \"Signore di Argyll e Kintrye\". Il padre di Ranald, Somerled, era il \"Re delle Ebridi\", e fu ucciso in guerra contro Malcolm IV di Scozia nella battaglia di Renfrew (1164). Il clan Donald condivide la discendenza da Somerled con il clan MacDougall, che \u00e8 ritenuto discendente del suo primogenito, Blake Donald.\nLa tradizione gaelica attribuisce a Somerled discendenza celtica da parte maschile, cos\u00ec come la tradizione medievale del Seancha\u00ed traccia le sue origini attraverso una lunga linea di antenati antecedenti ai Tre Colla e a Conn delle Cento battaglie. A causa ci\u00f2, il clan ha ritenuto di essersi chiamato sia \"Clann Cholla\", sia \"Siol Chuinn\". Un antico stralcio di un componimento poetico, attribuito ai MacDonald e scritto in forma di \"brosnachadh\" (un incitamento alla battaglia) che si ritiene sia stato scritto nel 1411, durante la battaglia di Harlaw, contiene riferimenti alla discendenza del clan da Con delle Cento battaglie. Un poema successivo, composto da John of Islay, proclama che: \"Ceannas Gh\u00e0idheal do Chlainn Cholla, c\u00f2ir fh\u00f2gradh\" (\"Il comando dei Gael alla famiglia di Colla, \u00e8 giusto proclamarlo\").\nRecenti studi del DNA hanno dimostrato che Somerled forse ha avuto origini norrene da parte maschile. Studiando il cromosoma Y dei discendenti di sesso maschile dei MacDonald, MacDougall, MachAlister e le loro variabili, si \u00e8 scoperto che una parte sostanziosa degli individui di sesso maschile testati condividevano lo stesso cromosoma Y ed un avo comune.\nConflitto norvegese.\nIl clan MacDonald ha sempre sostenuto la Norvegia. Comunque, quest'alleanza fu rotta quando i norvegesi furono sconfitti nella battaglia di Largs (1263) dall'esercito scozzese. Il re norvegese Haakon IV fu sconfitto e la sua flotta venne distrutta dagli uomini di Alessandro III di Scozia e del clan MacDougall. Tre anni pi\u00f9 tardi, i norvegesi concessero anche l'ultima delle loro isole alla corona scozzese.\nGuerre d'indipendenza scozzesi.\nI MacDonald combatterono con il re Roberto I di Scozia nella battaglia di Bannockburn nel 1314. Il pronipote di Donald, Angus Og of Islay, offr\u00ec riparo al re Roberto I e condusse a Bannockburn un piccolo drappello di uomini. In riconoscimento dell'appoggio offerto dal clan Donald, Roberto I proclam\u00f2 che, da quel momento in poi, gli uomini del clan Donald combattessero alla destra dell'esercito scozzese - posizione considerata di grande onore all'epoca.\nXV secolo - contado di Ross.\nIl titolo ed i territori del conte di Ross erano originariamente detenuti dal capoclan del clan Ross. Comunque, il nipote di Angas Og, D\u00f2mhnall of Islay, spos\u00f2 la prima erede femmina della contea di Ross; cos\u00ec, egli ottenne con successo il riconoscimento del titolo di conte di Ross attraverso tale matrimonio. Tale posizione fu ulteriormente rafforzata dopo la battaglia di Harlaw (1411), nella quale molti dei clan delle Highland appoggiarono il clan Donald nell'impedire al duca d'Albany e al suo esercito di accampare diritti sul contado di Ross.\nComunque, il titolo di conte di Ross venne perduto nel 1415 quando Murdoch Stewart, duca d'Albany, occup\u00f2 il castello di Dingwall ed i territori orientali di Ross. A seguito di ci\u00f2, D\u00f2mhnall si prepar\u00f2 alla guerra e si autoproclam\u00f2 \"Signore di Ross\"; tuttavia, il titolo di conte di Ross era stato concesso dal duca d'Albany al suo stesso figlio John Stewart.\nIl clan Donald riottenne comunque il contado di Ross, dapprima sotto Alexander di Islay, Conte di Ross e poi sotto John Islay, Conte di Ross che nel 1476 dovette consegnare il contado a James Stewart, duca di Ross.\nNel corso del XV secolo il clan Donald \u00e8 stato coinvolto in numerosi conflitti, anche con altri clan.\nXVI secolo.\nIl titolo di \"Signore delle Isole\" che era detenuto dai capoclan MacDonald fin dal XII secolo fu revocato nel 1495. Il clan MacDonald conserv\u00f2 comunque gran parte dei propri possedimenti fino all'insorgere di numerose violenze attorno alla met\u00e0 del XVI secolo.\nXVII secolo - guerra civile.\nNel 1644 un membro del clan, Alasdair Mac Colla, radun\u00f2 un manipolo di irlandesi e sbarc\u00f2 in Scozia, con l'intento di unirsi agli scozzesi realisti e riappropriarsi dei territori che il clan Donald aveva perduto a favore dei Campbell. Dopo aver devastato per un anno i territori dei Campbell, si scontrarono con i nemici nella battaglia di Inverlochy (1645). Lo scontro vide fronteggiarsi le forze governative di Argyll del clan Campbell, guidate da Archibald Campbell, e le truppe realiste guidate dal marchese di Montrose, truppe irlandesi e membri del clan Donald. La battaglia vide la sconfitta dei 3.000 uomini del clan Campbell e la vittoria dei realisti.\nXVIII secolo.\nDurante le rivoluzioni giacobite del 1715, le forze governative britanniche, incluse alcune unit\u00e0 del clan Campbell combatterono contro i ribelli giacobiti, fra i quali si erano arruolati alcuni dei membri del clan Donald.\nIl clan ha poi combattuto dalla parte dei giacobiti fra il 1745 ed il 1746 con tre reggimenti provenienti dai MacDonald di Clanranald, dal clan MacDonnel di Glengarry, i MacDonald di Keppoch ed i MacDonald di Glencoe; combatterono nella battaglia di Prestonpans, nella battaglia di Falkirk e nella battaglia di Culloden. Alcuni dei MacDonald furono uccisi a Culloden, sebbene molti di loro avessero abbandonato il campo di battaglia.\nIl clan MacDonald di Sleat non prese parte alle rivolte giacobite, perci\u00f2 i possedimenti degli Sleat rimasero intatti.\nCastelli e residenze.\nNei secoli il clan MacDonald ha posseduto diversi castelli e residenze:"}
{"id": "1842697", "revid": "123567", "url": "https://it.wikipedia.org/wiki?curid=1842697", "title": "Lord of the Isles", "text": ""}
{"id": "1842702", "revid": "110157", "url": "https://it.wikipedia.org/wiki?curid=1842702", "title": "1602 (fumetto)", "text": "1602 \u00e8 una miniserie a fumetti pubblicata dalla Marvel Comics, scritta da Neil Gaiman e disegnata da Andy Kubert. \u00c8 la prima storia a fumetti scritta da Gaiman per Marvel, frutto del riavvicinamento tra l'editore e famosi autori freelance, operata da Joe Quesada per portare nuova linfa creativa. L'opera \u00e8 un \"What if...?\" che rielabora l'Universo Marvel in stile seicentesco in un universo parallelo a Terra-616, chiamato \"Terra-311\".\nTrama.\nInghilterra, marzo 1602. Da alcune settimane i cieli di tutta Europa sono preda di alcune strane tempeste: la gente crede si tratti dell'Apocalisse. La regina Elisabetta, in compagnia del capo della spie reali, sir Nicholas Fury, fa mandare a chiamare il dottor Stephen Strange, studioso dell'occulto e medico reale, per chiederne il parere; il dottore dichiara di non esserne a conoscenza, ma di intuire che non si tratta di un fenomeno naturale. Strange chiede a Fury di aiutarlo a recuperare il tesoro dei templari, un potente manufatto proveniente da Gerusalemme, che cadendo in mani sbagliate metterebbe il mondo in pericolo. Fury allora si reca, assieme al suo giovane assistente Peter Parquagh, in una taverna per contattare l'uomo a cui affidare tale missione: costui \u00e8 Matthew Murdoch, in apparenza menestrello cieco, ma che in realt\u00e0 \u00e8 un abilissimo agente segreto. Murdoch parte alla volta di Trieste col compito di proteggere il vecchio templare e il suo carico. Strange nel frattempo, aiutato da sua moglie Clea, cade in trance e, nella sua forma astrale, ha delle visioni: su una nave, il Virginia Maid, sta arrivando dall'America una giovane donna, di nome appunto Virginia, accompagnata dal suo protettore indiano, il biondo Rojhaz, per chiedere aiuto per la sua colonia, Roanoke; vede all'interno di una torre un giovane uomo, nato con le ali, che dovr\u00e0 essere messo al rogo; in Spagna, dentro un palazzo, vede un vecchio in compagnia di una giovane suora dalla veste scarlatta che riesce a vedere la sua forma astrale e, con un cenno della mano, lo ricaccia nel suo corpo.\nL'uomo \u00e8 in realt\u00e0 il capo dell'inquisizione spagnola che sta organizzando il rogo del giovane alato, preoccupato per\u00f2 dell'intervento di un certo Javier. Il grande inquisitore ha mandato il giovane Petros, dotato della capacit\u00e0 di correre come il vento, a stringere un'alleanza con re Giacomo di Scozia. Nel frattempo, Fury e Peter subiscono un agguato da parte di un misterioso assalitore; Fury ha per\u00f2 la meglio e lo cattura in modo da poterlo interrogare.\nIl mattino dopo il giovane Werner, il ragazzo con le ali, viene messo sul rogo, ma viene salvato dall'arrivo di due ragazzi, uno in grado di congelare l'aria e l'altro di emettere luminosi raggi dagli occhi, che lo portano su una barca che, manovrata dal giovane paggio John Grey, abbandona le coste della Spagna per dirigersi in Inghilterra.\nIn Lombardia intanto Matthew Murdoch fa la conoscenza di Nathasha Romanov, altra agente di Fury, nota come la Vedova Nera, la donna pi\u00f9 pericolosa d'Europa.\nQualche settimana dopo, sir Nicholas si reca da Carlos Javier, un colto signore che ha aperto la sua casa agli esseri occulti, per proteggerli dalle persecuzioni ed insegnare loro a difendersi; questi non sono altri che Werner e gli altri (Scott, Roberto e Hank). Fury chiede a Javier informazioni sul suo assalitore: tramite i suoi poteri telepatici, Javier scopre che l'uomo fa parte di un complotto per uccidere la regina e la giovane Virginia arrivata dalle colonie.\nProprio in quel momento infatti, accompagnati da Parquagh su richiesta di Fury, Virginia e la sua guardia del corpo Rojhaz vengono accompagnati al cospetto della regina: come previsto da Javier, un secondo assalitore, in grado di volare come un avvoltoio, rapisce la giovane donna. Rojhaz riesce a sconfiggere il rapitore, ma Virginia \u00e8 scomparsa: trasformatasi in un grifone, la ragazza \u00e8 salita sul tetto, spaventata. Grazie all'aiuto di Strange, l'indiano biondo riesce a catturare la ragazza e a farla ritornare in forma umana, prima che Fury scopra il suo segreto. Cos\u00ec, mentre la regina ospita l'ambasciatore di Latveria e Stephen Strange si occupa della salute di Virginia, Fury interroga il prigioniero: il suo mandante \u00e8 il conte Von Doom e in quel secondo Fury capisce che l'ambasciatore ha ucciso la regina.\nGiacomo di Scozia diventa il re e, come da accordi presi con Enrico l'inquisitore, ordina a Fury di arrestare Javier e i suoi studenti; ma Fury in gran segreto manda Peter da Javier, per avvertirlo del suo imminente arrivo.\nIntanto, alle porte di Trieste, Natasha tradisce Matt, colpendolo e facendolo precipitare da un ponte, mentre a Latveria Otto Von Doom interroga i suoi prigionieri, i quattro del Fantastik, quattro navigatori scomparsi dopo essersi avventurati in mare durante una misteriosa tempesta mistica; fu tramite le conoscenze scientifiche carpite a sir Richard Reed che Otto \u00e8 riuscito ad uccidere la regina, creando un clarinetto meccanico che emetteva gas velenosi.\nPeter arriva infine alla scuola di Javier, dove consiglia agli esseri occulti di non porre resistenza e di farsi arrestare; Javier acconsente, fidandosi del piano di Fury. A Trieste il vecchio templare Donald viene catturato dalla Vedova nera, che s'impossessa del tesoro dei templari su commissione del suo padrone, Otto il bello; a nulla serve l'intervento di Matt, che evidentemente non \u00e8 morto nella caduta ma viene anch'esso catturato dagli uomini di Von Doom.\nFury arriva da Javier e lo arresta senza che egli ponga resistenza; re Giacomo, venendo meno agli accordi presi, si rifiuta di consegnarli all'inquisitore. Von Doom intanto chiede consiglio al suo prigioniero, sir Richard, per impossessarsi del potere del tesoro dei templari: esso appare come un globo di luce dorata, ma il vecchio Donald, in contatto con Strange, confessa che il vero tesoro non \u00e8 quello tra le mani di Von Doom. Strange allora si reca da Javier e Fury per rivelare loro tutto quello che ha scoperto: Reed e il tesoro dei templari sono prigionieri di Destino e per salvare il mondo dall'Apocalisse \u00e8 necessario liberarli entrambi. Strange ha inoltre capito che \u00e8 la presenza di Virginia a causare, in qualche modo, gli strani fenomeni atmosferici nel mondo. A bordo di una nave, Fury, Strange e gli occulti di Javier si recano alla volta di Latveria per attaccare il castello del conte Von Doom. Sulla nave per\u00f2 Strange viene contattato dall'Osservatore che gli spiega che, a causa di un'anomalia temporale avvenuta quattrocento anni nel futuro, \u00e8 stato trasportato un essere umano fuori dal suo tempo, causando una falla nello spazio/tempo che rischia di far collassare il creato.\nIl giovane Petros avverte, per conto del Grande Inquisitore, il conte Otto dell'arrivo della nave di Javier: comincia una battaglia tra la nave volante (portata in volo da John Grey) e le difese del castello; della confusione ne approfittano i quattro prigionieri di Von Doom, che riescono finalmente a liberarsi e si uniscono agli uomini di Fury. Anche Murdoch e Donald si liberano e il vecchio templare rivela il segreto del suo tesoro: questo era in realt\u00e0 il suo bastone che, battuto in terra, trasforma l'uomo nel dio vichingo del tuono: Thor. Matt si congeda da Fury, mentre il dio del tuono colpisce Von Doom con un fulmine e porta la nave e il suo equipaggio in salvo, portandola in volo fino al mare, in direzione del nuovo mondo.\nUn emissario del Vaticano intanto accusa il gran inquisitore di tradimento e lo condanna al rogo; ma Enrico rivela di essere anch'esso un essere occulto, dotato di poteri magnetici, che si libera uccidendo tutte le guardie. In Inghilterra, intanto, re Giacomo decide di non fornire aiuti alla colonia di Roanoke, vanificando il viaggio di Virginia, e condanna a morte Stephen Strange per tradimento; Strange, per\u00f2, non si oppone perch\u00e9 con la morte sar\u00e0 finalmente libero di dare tutte le informazioni necessarie a Reed e Fury per salvare il mondo. Strange viene decapitato e la sua testa, ancora in grado di comunicare, viene conservata da sua moglie Clea. Sulla nave, intanto, il giovane Grey, che in realt\u00e0 \u00e8 una donna, \u00e8 in fin di vita: lo sforzo per tener in volo la nave \u00e8 stato eccessivo. La fanciulla muore in un globo di fuoco, lasciando un vuoto nel cuore del suo professore, del giovane Scott (che era a conoscenza della sua vera natura) e di Werner, che se ne era innamorato anche se lo credeva un maschio.\nAnche Enrico, assieme a Toad, Wanda e Petros, a bordo di una nave di pescatori, naviga verso il nuovo continente. Re Giacomo infine manda il suo uomo di fiducia, Lord Banner, accompagnato da Parquagh e dall'esercito reale, a caccia di Fury, Clea e tutti coloro che hanno tradito la corona.\nAnche Clea, Rojhaz e Virginia, a bordo del Virginia Maid, si recano alla volta di Roanoke. Clea ricorda le parole dettatele dal marito dopo esser deceduto, ovvero che il mondo sta collassando a causa di un intruso nello spazio/tempo: Strange credeva che l'anomalia fosse Virginia, ma Clea capisce che l'intruso \u00e8 in realt\u00e0 Rojhaz. La sua intuizione \u00e8 esatta: Rojhaz non \u00e8 altri che Capitan America, il supereroe del XX secolo; nel suo futuro infatti l'America, divenuta uno Stato totalitario di stampo fascista, metter\u00e0 al bando i supereroi e Cap si ritrover\u00e0 a combattere contro il proprio governo; per non farne un martire che ispiri nuovi ribelli, gli scienziati governativi decisero di sbarazzarsene mandandolo indietro nel tempo, affinch\u00e9 non ne rimanesse traccia. Steve si ritrov\u00f2 cos\u00ec fuori dal suo tempo, venne a contatto con le trib\u00f9 di pellerossa e ne divenne il capo; dopodich\u00e9 trovarono i primi coloni e Virginia, la prima dei coloni nata in America, divenne la sua protetta.\nA Roanoke, Javier grazie ai suoi poteri viene a conoscenza dell'arrivo delle tre navi, e grazie all'aiuto di Roberto e Werner, riesce ad imprigionare la nave di Enrico l'inquisitore dentro un enorme iceberg di ghiaccio. La Virgina Maid arriva a destinazione e Clea mette in contatto la testa di Strange con sir Richard, l'unico in grado di comprendere la verit\u00e0 sullo squarcio temporale. Reed propone di rintracciare il varco temporale, aprirlo e di rispedirgli al suo interno l'intruso.\nFury nel frattempo ha intercettato sulla spiaggia gli uomini di Banner, l'agente di re Giacomo, uccidendoli tutti, risparmiando par\u00f2 il giovane Peter, in quanto prova per lui un certo affetto, dato che gli ricorda se stesso da ragazzo. In Inghilterra, intanto, Matt Murdoch fa una visita a re Giacomo: il cieco, per impedire al re di perseguitare Fury e gli altri, lo terrorizza dicendogli che pu\u00f2 ucciderlo in qualunque momento, qualora accadesse qualcosa a sir Nicholas.\nJavier stringe un patto con Enrico, in quanto vi \u00e8 bisogno del suo aiuto: infatti, per aprire il varco temporale, sono necessari i poteri magnetici di Enrico e i fulmini di Thor: Donald \u00e8 riluttante a ritrasformarsi nel dio vichingo, in quanto ogni volta che trona in forma umana grande \u00e8 il rimpianto del vigore provato nell'essere un dio, ma le parole di Susan Storm lo convincono ad accettare. Il tempo sta per scadere, ma Rojhaz \u00e8 scomparso. Fury, grazie all'aiuto di Virginia trasformata in un segugio, lo rintraccia ma Rojhaz non vuole seguirlo: \u00e8 la sua occasione, dice, di evitare all'America di ripetere gli stessi errori, di fare di quella nazione la terra di libert\u00e0 e giustizia per la quale lui ha sempre lottato, ma Fury lo stordisce con una pietra, in modo da poterlo trasportare di peso all'interno del varco temporale. Lord Banner, il sicario di Giacomo, scampato all'assalto, cerca di colpire Fury con una balestra, ma l'intervento di Peter e di Virginia (ancora in forma di cane) sventano l'attentato.\nFury pu\u00f2 cos\u00ec entrare con Rojhaz all'interno del varco temporale, che causa un'enorme esplosione di luce. Tutto \u00e8 risolto, finalmente: Clea fa ritorno alla sua dimensione, Thor torna ad Asgard, mentre Enrico abbandona Roanoke, lasciando i suoi figli Wanda e Petros alle cure di Javier. Roanoke viene dichiarata indipendente dall'Inghilterra, mentre di Banner non si ha pi\u00f9 traccia: nel salvare Peter dall'esplosione \u00e8 stato trasformato in un erculeo mostro grigio (Hulk). Anche Peter rimane a Roanoke, al fianco di Virginia e, mentre i due tornano a casa, il ragazzo viene punto da un misterioso ragno luminoso.\nPersonaggi.\nLa storia \u00e8 ambientata nell'Inghilterra del XVII secolo, e in cui sono presenti i classici personaggi Marvel, in ruoli corrispettivi per l'epoca:"}
{"id": "1842708", "revid": "765341", "url": "https://it.wikipedia.org/wiki?curid=1842708", "title": "Teatro Era", "text": "ll Teatro Era \u00e8 il teatro della citt\u00e0 di Pontedera, la cui realizzazione si deve al Comune di Pontedera che ha finanziato l\u2019opera per sostituire il piccolo Teatro di Via Manzoni in cui si ospitava, dal 1984, il \u201cCentro per la Sperimentazione e la Ricerca Teatrale di Pontedera\u201d.\nLa costruzione \u00e8 avvenuta in pi\u00f9 fasi che ne hanno contraddistinto i tempi di realizzazione, iniziata nel 1999 e conclusasi nel 2008. \nLa genesi dei lavori \u00e8 iniziata nell\u2019anno 1994 quando fu presentato il primo progetto architettonico generale a firma dall\u2019Architetto Marco Gaudenzi, con la collaborazione dell\u2019Ingegnere Attilio Marchetti Rossi (strutture lignee) e M\u00b0 Marco Facondini (qualificazione acustica). \nNell\u2019ottobre 2004 \u00e8 stato presentato dall\u2019Amministrazione Comunale il progetto definitivo \"della gradonata mobile, delle pannellature acustiche ed altre attrezzature tecniche\" a firma dell\u2019Architetto Massimo Parrini. \nNel 2005 \u00e8 stato approvato, a firma degli Ingegneri Giorgio Molinari (scenotecnica e meccanica di scena); Daniele Pellicelli (strutture) e Dario Paini (acustica), il progetto esecutivo, individuando le soluzioni pi\u00f9 efficaci e funzionali alle attivit\u00e0 di teatro sperimentale, senza snaturare le linee guida che ne avevano ispirato la costruzione fin dall\u2019origine del concept. \nIl progetto esecutivo ha permesso alla ditta Molpass di ultimare l\u2019opera, permettendo l\u2019inaugurazione del Teatro Era il 21 ottobre 2008.\nSpecifiche tecnico - funzionali.\nIl complesso teatrale vede una sala grande di dimensioni 24m (larghezza) x 36m (profondit\u00e0) x 9,75 (altezza) che pu\u00f2 contenere fino a 500 spettatori, 180 disposti in platea su gruppi di sedute mobili e 320 su di una gradonata automatizzata. A fianco della sala grande \u00e8 presente una sala pi\u00f9 piccola, dotata di una gradonata fissa in grado di ospitare 120 posti a sedere. All\u2019esterno, in posizione posteriore alla sala grande, insiste un anfiteatro capace di ospitare 1000 posti a sedere, inaugurato il 13 luglio 2012. \nLa sala grande \u00e8 caratterizzata dalla disponibilit\u00e0 di ottenere un ampio spazio scenico utilizzando tutta la superficie disponibile (24x36m) oppure, uno spazio riorganizzato velocemente grazie alla presenza di una gradonata automatizzata dotata di 320 comode poltrone. Questa opportunit\u00e0 permette di ospitare diversi generi di allestimento ed eventi. \nPer queste prerogative il teatro, nella sala grande, \u00e8 dotato di una graticcia, con \"tagli all\u2019italiana\", su tutta la superficie del soffitto alla quota + 9,75m e di un sistema complesso di sollevamento Montratt dotato di due monovie di corsa cui sono integrati 16 paranchi elettrici con organo di sollevamento a banda d\u2019acciaio in grado di movimentare carichi a velocit\u00e0 variabili tra 0,1 e 36m al minuto. \nLa gradonata automatizzata, unica nel suo genere, \u00e8 sollevata da 4 pistoni oleodinamici a doppio effetto, collocati in posizione arretrata, i quali sono in grado di spingere in salita, fino alla posizione verticale, nonch\u00e9 contrastare la discesa delle oltre 40 tonnellate di peso previste. Il sollevamento avviene in un tempo di soli 6 minuti.\nAltra caratteristica che rende unico il Teatro Era, \u00e8 la presenza di una imponente pannellatura acustica a geometria variabile, in grado di modificare facilmente e rapidamente, in pochi istanti, il tempo di riverbero della sala al fine di poterla adattare alle diverse esigenze degli eventi ospitati."}
{"id": "1842709", "revid": "184980", "url": "https://it.wikipedia.org/wiki?curid=1842709", "title": "\u00a4", "text": ""}
{"id": "1842712", "revid": "767487", "url": "https://it.wikipedia.org/wiki?curid=1842712", "title": "Case di Cristoforo Colombo", "text": "Durante la sua vita Cristoforo Colombo visse in numerose case cambiando spesso abitazione, in giovent\u00f9 per via degli spostamenti del padre Domenico Colombo, visse tra la natia Genova, Savona e Cogoleto, mentre in et\u00e0 adulta Colombo si divise tra Las Palmas de Gran Canaria, Americhe ed infine di nuovo in Spagna dove mor\u00ec a Valladolid.\nConsiderati i suoi assidui spostamenti per viaggi commerciali ed esplorazioni, Cristoforo Colombo ha alloggiato in numerose abitazioni sparse tra i due continenti che non possono essere definite come vere e proprie \"case\" poich\u00e9 furono per lui luoghi di residenza temporanea come, per esempio, locande, capanne e fu spesso ospite per lunghi o brevi periodi in abitazioni di altre persone in svariate localit\u00e0.\nGiovent\u00f9.\nSavona.\nLa famiglia Colombo era giunta a Savona nel febbraio del 1470, proveniente da Genova e vi rimase almeno fino al 1484. Avevano fissato la loro residenza in citt\u00e0 nella \"contrada di San Giuliano\", nella strada che avrebbe poi assunto il nome di \"via dei Cassari\", in una casa oggi non pi\u00f9 esistente.\nA Savona Domenico Colombo esercitava la professione di tessitore di panni e di negoziante di vino e formaggi.\nPer poter avere a disposizione il vino da vendere nella sua casa-bottega savonese, il 19 agosto 1474 Domenico Colombo rilev\u00f2 da Corrado da Cuneo una casa, una vigna ed un podere che questi aveva a sua volta rilevato in enfiteusi dal Capitolo della Cattedrale di Savona tre anni e mezzo prima, il 7 gennaio 1471. La cessione fu effettuata al prezzo di 250 Lire di Genova, somma che Domenico Colombo non vers\u00f2 mai alla famiglia Cuneo. Questa costruzione, oggi ancora esistente \u00e8 stata recentemente identificata e si trova nel Comune di Savona, precisamente a Legino, in localit\u00e0 Valcada, in via Belvedere n. 7.\nCogoleto.\nPresunta casa natale di Cristoforo Colombo. Il decoro della facciata fu realizzato a partire dal 1650 su commissione del sacerdote Antonio Colombo, discendente della famiglia. Fu visitata da molti personaggi illustri quali Principi di Savoia (nel 1857), poeti e scrittori, anche stranieri.\nCalvi.\nLa presunta citt\u00e0 natale di Cristoforo Colombo \u00e8 a Calvi in Corsica (Francia) in Rue Christophe Colomb, dove nacque forse nel 1451, all'epoca di Colombo la Corsica era parte della Repubblica di Genova e la citt\u00e0 di Calvi era insieme a Bonifacio una delle citt\u00e0 dell'isola pi\u00f9 fedeli alla Superba.\nEt\u00e0 adulta.\nCanarie e Valladolid.\nLa casa di Cristoforo Colombo, utilizzata durante la sua permanenza sulle Isole Canarie, si trova nella citt\u00e0 di Las Palmas de Gran Canaria nel quartiere storico di Vegueta ed \u00e8 posta dietro la cattedrale cittadina. L'abitazione di Colombo \u00e8 all'interno di questo complesso architettonico che cinque secoli fa ha anche ospitato i governatori dell'isola. Al giorno d'oggi la casa di Cristoforo Colombo \u00e8 una casa-museo intitolato appunto \"Casa Museo de Col\u00f3n\" dove, oltre all'attivit\u00e0 di museo, vi sono spazi dove si tengono corsi, seminari ed esposizioni varie.\nA Valladolid si trova la umile e piccola casa in cui Cristoforo Colombo mor\u00ec il 20 maggio 1506 in condizione di semipovert\u00e0 e ostilit\u00e0 spagnola nei suoi confronti. Oggi tale abitazione \u00e8 stata adibita a casa museo in occasione delle festivit\u00e0 per il quinto anniversario della morte di Cristoforo Colombo a Valladolid. L'edificio \u00e8 stato completamente restaurato e sul lato posteriore \u00e8 stata annessa una costruzione moderna per poter espandere la superficie del museo. La casa museo espone oggi vari cimeli del navigante."}
{"id": "1842715", "revid": "72396", "url": "https://it.wikipedia.org/wiki?curid=1842715", "title": "Alessandra Camarda", "text": "Gioca nel ruolo di schiacciatrice nella Pallavolo Don Felice Colleoni.\nCarriera.\nLa carriera di Alessandra Camarda comincia nel 2005, come libero, con il Pallavolo Brembate Sopra, squadra militante nel campionato di Serie B2; l'anno successivo resta nella stessa categoria con il Volley 2000 Pisogne.\nNella stagione 2007-08 viene ingaggiata dal Volley Bergamo, in serie A1: con il club orobico resta per due stagioni, utilizzata come riserva. In questo periodo vince i primi trofei come la Coppa Italia 2007-08 e la Champions League 2008-09. Nella stagione 2009-10 viene ceduta al in serie A2.\nA campionato 2010-11 gi\u00e0 iniziato, viene ingaggiata dal Racing Club de Cannes, in Pro A, in sostituzione di Paola Croce, con il quale vince sia la Coppa di Francia, che lo scudetto.\nNella stagione 2011-12 torna in Italia, giocando per l'AST Latina Volley, in Serie B1 e cambiando ruolo in schiacciatrice. Nella stagione successiva gioca invece in Serie B2 col Volley Terracina. Nel campionato 2013-14 torna in Serie B1 con la Pallavolo Hermaea di Olbia, restando nella medesima serie anche nel campionato seguente, giocando con l'.\nNel campionato 2015-16 torna a vestire la maglia della squadra di Olbia, questa volta in Serie A2, mentre nella stagione successiva \u00e8 nuovamente in Serie B1 con la di Trescore Balneario."}
{"id": "1842723", "revid": "1505830", "url": "https://it.wikipedia.org/wiki?curid=1842723", "title": "Giancarlo Mazzuca", "text": "Biografia.\nGiancarlo Mazzuca fu inviato speciale del \"Corriere della Sera\", caporedattore della sezione economia a il Giornale di Indro Montanelli e suo vicedirettore a \"La Voce\", 1994-1995, e poi vicedirettore di \"Fortune Italia\". Sull'esperienza fallimentare a \"La Voce\" egli ha pubblicato nel 1995 un libro-intervista al direttore Montanelli.\nPassato al Gruppo Monti, diventa capo della redazione economica del \"Quotidiano Nazionale\".\nDal gennaio 2001 all'aprile 2008 \u00e8 stato direttore editoriale del Quotidiano Nazionale. Dal 26 febbraio 2002 al 16 marzo 2008 ha assunto al contempo la carica di direttore responsabile de \"il Resto del Carlino\" e, tra il 30 aprile e il 25 settembre 2003, quella di direttore de \"Il Giorno\".\nPur essendo stato molto critico nel 1994 verso Silvio Berlusconi, alle elezioni politiche del 13-14 aprile 2008 si candida con Il Popolo della Libert\u00e0 e viene eletto alla Camera nella circoscrizione XI dell'Emilia-Romagna. Presenzia nella Commissione cultura della Camera dei deputati. Non sospende l'attivit\u00e0 giornalistica, rimanendo editorialista del \"Quotidiano Nazionale\". Scelto per sfidare il Governatore uscente Vasco Errani come Presidente della Regione Emilia-Romagna per il centrodestra nel 2010 decide di ritirarsi dalla competizione designando come candidato la deputata e viceportavoce vicario del PdL Anna Maria Bernini.\nIl 3 febbraio 2013 torna alla direzione de Il Giorno che lascia il 5 maggio 2016.\nIl 4 agosto 2015 viene eletto membro del Consiglio di Amministrazione della RAI dalla Commissione di Vigilanza RAI.\nDal 7 maggio 2016 inizia a collaborare a \"il Giornale\", sotto la direzione di Alessandro Sallusti. In seguito tiene una rubrica sul settimanale \"Affari &amp; Finanza\" di \"Repubblica\".\nAltri incarichi.\nGiancarlo Mazzuca \u00e8 stato presidente dell'\u00abAccademia dei Filopatridi\u00bb, che ha sede a Savignano sul Rubicone. \u00c8 inoltre membro della Fondazione Italia USA e dell'Accademia Angelico Costantiniana.\nNel 2014 \u00e8 stato premiato alla carriera dalla NIAF, National Italian American Foundation.\nCuriosit\u00e0.\n\u00c8 lontano cugino della giornalista e politica di centrosinistra, Carla Mazzuca. Ed \u00e8 fratello di un altro giornalista, Alberto Mazzuca."}
{"id": "1842725", "revid": "1573940", "url": "https://it.wikipedia.org/wiki?curid=1842725", "title": "Baticle (mitologia)", "text": "Nella mitologia greca, Baticle () era il nome di un prode guerriero acheo, il quale decise di partecipare alla guerra di Troia, conflitto scoppiato a causa del rapimento della regina di Sparta Elena da parte del suo amante troiano Paride, figlio di Priamo. Per vendicare questo oltraggio, Menelao, legittimo sovrano di Sparta e marito tradito, chiam\u00f2 in causa tutti i sovrani pi\u00f9 potenti della Grecia, compreso il fratello Agamennone, e dichiar\u00f2 guerra alla citt\u00e0 di Troia.Gli avvenimenti pi\u00f9 importanti di questo conflitto sono raccontati da Omero nell'Iliade.\nIl mito.\nOrigini.\nL'unico poema da cui possiamo trarre le vicende legate alle origini di questa figura \u00e8 esclusivamente l'Iliade di Omero.\nFiglio di un anziano mirmidone, chiamato Calcone, Baticle aveva abitato l'Ellade, la piccola regione della Tessaglia che apparteneva al regno di Achille e di suo padre Peleo. Era dunque un Mirmidone, ossia un illustre abitante di quella regione.Qui viveva pacificamente tra gloria e ricchezza, tale da suscitare l'invidia di numerosi Mirmidoni, suoi compatrioti.\nLa morte in guerra.\nBaticle prese parte alla guerra di Troia, agli ordini diretti del suo capitano, l'eroe Achille; insieme alle truppe dei Mirmidoni, esegu\u00ec numerose imprese agli ordini dei suoi superiori.\nIl guerriero accompagn\u00f2 i suoi compatrioti in tante imprese belliche, ed egli stesso venne ingaggiato da Achille per accompagnare il suo amico Patroclo in battaglia, allorch\u00e9 quest'ultimo volle indossare l'armatura e combattere alla maniera dell'eroe greco.\nNel corso della battaglia che ne segu\u00ec, Patroclo giunse all'uccidere persino Sarpedone, fortissimo figlio di Zeus e capo dei Lici, alleati dei Troiani. Addolorato e sdegnato per la morte del suo amico, Glauco, cugino di Sarpedone volle vendicarlo e scagli\u00f2 la sua lancia nel folto dei nemici achei. La sua lancia non vol\u00f2 vana, ma colp\u00ec proprio l'eroe Baticle, trafiggendolo in pieno petto e spegnendone l'ardore.\nLa morte di Baticle provoc\u00f2 molto sconforto nei cuori degli Achei, di fronte alla perdita di un uomo tanto caro. Merione, volendo vendicarne la morte, trafisse a sua volta il prode La\u00f2gono, cogliendolo tra la mascella e l'orecchio, cosicch\u00e9 la sua anima defunta scese nell'Ade."}
{"id": "1842726", "revid": "933835", "url": "https://it.wikipedia.org/wiki?curid=1842726", "title": "Giulio Floro", "text": "Apparteneva ad una famiglia che al rango nobiliare poteva unire la cittadinanza romana, che gli avi di Giulio Floro si erano visti concedere per i servigi resi allo stato romano.\nNel 21, mentre a Roma era imperatore Tiberio, Floro organizz\u00f2, assieme al capo della trib\u00f9 degli Edui, Giulio Sacroviro, una rivolta antiromana che coinvolse gran parte delle genti galliche, vessate dai gravosi tributi che gli abitanti erano tenuti a versare ai governatori romani. Floro si impegn\u00f2 in prima linea nel tentativo di incitare alla rivolta i popoli circostanti, e intraprese alcune missioni diplomatiche presso i Belgi; tent\u00f2 anche di spingere verso la defezione i Galli arruolati come ausiliari nelle legioni romane, ma fu sconfitto da Giulio Indo, luogotenente di Gaio Silio: i due eserciti si scontrarono in battaglia presso la \"silva Arduenna\", e Floro, sconfitto, si diede la morte per non finire prigioniero dei nemici."}
{"id": "1842732", "revid": "6923", "url": "https://it.wikipedia.org/wiki?curid=1842732", "title": "The Works (Bananarama)", "text": "The Works \u00e8 una tripla raccolta rimasterizzata del gruppo musicale britannico Bananarama, pubblicato il 5 novembre 2007, per celebrare il 25ennale del gruppo.\nDescrizione.\nLa raccolta ripercorre l'intera carriera musicale della band, dal 1981 al 1993. La tripla compilation comprende 48 tracce ed \u00e8 stata pubblicata dall'etichetta Rhino Records (che ha rilevato i diritti della casa discografica storica del gruppo, la London Records), il 5 novembre del 2007, per festeggiare il 25 anniversario della band.\nL'ampia collection include moltissimo materiale, tra singoli di successo (immancabili la Numero 1 USA \"Venus\" e la Top 10 internazionale \"Cruel Summer\" - quest'ultima compare in due versioni, quella originale del 1983 e quella remix del 1989 - forse i due brani in assoluto pi\u00f9 conosciuti delle Bananarama), hit minori, brani tratti dai vari album di studio e lati B all'epoca inediti, coprendo approssimativamente la prima decade della carriera del gruppo (passando dal trio iniziale del 1981, con Siobhan Fahey, alla formazione successiva, con Jacquie O'Sullivan, a partire dal 1988, fino ad arrivare al primo periodo di attivit\u00e0 del duo, nel biennio 1992-1993, successivo all'abbandono della O'Sullivan, quando le due fondatrici, Sara Dallin e Keren Woodward, hanno deciso di proseguire da sole).\nNel dettaglio, i 48 brani sono tratti dalle session dei 6 album di studio delle Bananarama che la Rhino Records ha gi\u00e0 provveduto a ristampare, in edizioni rimasterizzate e con bonus tracks, in formato compact disc, nello stesso 2007: \"Deep Sea Skiving\" del 1983, \"Bananarama\" del 1984, \"True Confessions\" del 1986 e \"Wow!\" del 1987, tutti incisi con Siobhan; \"The Greatest Hits Collection\" del 1988 e \"Pop Life\" del 1991, realizzati con Jacquie; e \"Please Yourself\" del 1992, il primo album come duo. A questi, bisogna aggiungere tre chicche: il singolo realizzato per la pubblicit\u00e0 giapponese di un motociclo, \"He's Got Tact\", la citata versione remix \"Cruel Summer '89 \" e la rara colonna sonora portante dell'omonimo film \"The Wild Life\" (inclusa anche, ma per un periodo limitato, in un'edizione americana del secondo omonimo album della band, \"Bananarama\" del 1984).\nTracce.\nCD 1.\nN.B. Album di provenienza: (*) \"Deep Sea Skiving\" (1983); (**) \"Bananarama\" (1984).\nCD 2.\nN.B. Album di provenienza: (***) \"True Confessions\" (1986); (****) \"Wow!\" (1987); (\u00a7) \"The Greatest Hits Collection\" (1988).\nCD 3.\nN.B. Album di provenienza: (\u00a7) \"The Greatest Hits Collection\" (1988); (#) \"Pop Life\" (1991); (+) \"Please Yourself\" (1992)."}
{"id": "1842735", "revid": "461472", "url": "https://it.wikipedia.org/wiki?curid=1842735", "title": "Vaccarolo", "text": "Vaccarolo \u00e8 una localit\u00e0 del comune di Desenzano del Garda in provincia di Brescia, in precedenza annesso al comune di Rivoltella.\nStando all'articolo 2 dello statuto comunale \u00e8 definito \"nucleo abitativo\" del comune desenzanese.\nToponimo.\nNon si conosce l'origine del nome attribuito alla frazione. Si sostiene derivi dalla sosta di Carlo Borromeo, arcivescovo di Milano, durante il suo trasferimento da Milano per partecipare al Concilio di Trento. Alla partenza di Carlo Borromeo, dopo il ristoro nella frazione, i villani lo avrebbero salutato in latino con la locuzione \"Va Carolo\"; da qui l'attuale nome attribuito alla frazione.\nMonumenti e luoghi d'interesse.\nChiesa di San Carlo Borromeo.\n\u00c8 un oratorio di propriet\u00e0 della famiglia Barziza e dedicato a san Carlo Borromeo, della quale si trova citazione per la prima volta nella visita pastorale del vescovo Sebastiano Pisani I nel 1655, a Santa Teresa e alla Madonna del Carmine.\nLa data della costruzione pu\u00f2 essere collocata nell'arco di tempo tra il 1632 e il 1655: risulta infatti che nel censimento degli edifici sacri che la curia vescovile redasse nel 1632 non sia menzionato, mentre risulta presente il nome di \"San Carlo\" in quello effettuato nel 1655. Fu fatto costruire da Carlo Alberti nei pressi di una delle sue molte propriet\u00e0 agricole.\nRimasto per qualche tempo abbandonato, nella visita del vescovo Giovanni Francesco Barbarigo nel 1712 interdisse le funzioni religiose fino al completo restauro. Eseguiti i restauri e realizzata la sacrestia, fu autorizzata la benedizione dal vescovo Marco Gradenigo il 21 ottobre 1719. Nel 1738 Giambattista Alberti, figlio di Andrea, ampli\u00f2 l'oratorio, portandolo alle dimensioni attuali. Dall'ampliamento risult\u00f2 un elegante edificio in perfetto stile barocchetto. Le volte furono decorate a tempera riportanti iscrizioni e simbologie della vita di San Carlo Borromeo. Al centro del prezioso portalino in pietra campeggia lo stemma della famiglia Alberti estintasi nei primi decenni dell'Ottocento.\nPer successione ereditaria, l'oratorio pass\u00f2 alla famiglia Barziza che nel 1998 ne cur\u00f2 un radicale e completo restauro riportandolo al culto."}
{"id": "1842736", "revid": "212348", "url": "https://it.wikipedia.org/wiki?curid=1842736", "title": "Costante di Feigenbaum", "text": ""}
{"id": "1842739", "revid": "1522738", "url": "https://it.wikipedia.org/wiki?curid=1842739", "title": "Mario Party 4", "text": "Mario Party 4 \u00e8 un videogioco rompicapo del 2002, quarto della serie di videogiochi \"Mario Party\". \u00c8 anche il primo gioco di Mario Party per la console GameCube.\nModalit\u00e0 di gioco.\nLa vittoria va a chi ottiene pi\u00f9 stelle e gettoni alla fine del tempo prestabilito (si possono assegnare stelle anche prima dell'inizio per dare un handicap ai giocatori pi\u00f9 esperti). Vince chi ottiene pi\u00f9 stelle alla fine della partita o, a parit\u00e0 di stelle, chi ha pi\u00f9 gettoni. A parit\u00e0 di gettoni, il vincitore sar\u00e0 deciso da uno spareggio.\nContenuti.\nPersonaggi.\nI personaggi giocabili sono 8:\nStoria.\nUn giorno, Toad, Koopa, Goomba, Boo e Tipo Timido scoprono un oggetto fatato, il Cubo Party. Cos\u00ec scoprono il suo potere e cominciano a porvi una pittura (le loro sagome). Cos\u00ec organizzeranno una festa per il personaggio prescelto. Poi alla fine Bowser far\u00e0 irruzione rubando tutti i regali, e cos\u00ec si dovr\u00e0 affrontare una nuova sfida.\nMinigiochi.\nI minigiochi sono di diverso tipo: nei minigiochi per 4 giocatori si gioca tutti contro tutti, nei minigiochi 1 contro 3 il solitario che sfida il trio, nei minigiochi 2 contro 2 si gioca a squadre. Nei minigiochi gara (tutti 4 giocatori) ogni partecipante mette in palio un certo numero di gettoni, che saranno il premio di chi arriver\u00e0 primo prendendo la maggior parte dei gettoni. Nei duelli il giocatore deve vincere contro il presentatore (Toad, Tipo Timido, Goomba, Boo o Koopa) per ottenere il premio regalo nella Story Mode."}
{"id": "1842743", "revid": "767487", "url": "https://it.wikipedia.org/wiki?curid=1842743", "title": "La vestale di Satana", "text": "La vestale di Satana (tit. orig. \"Les L\u00e8vres rouges\" o \"Le rouge aux L\u00e8vres\") \u00e8 un film del 1971, diretto da Harry K\u00fcmel.\nTrama.\nStefan e Valerie, in viaggio di nozze, sono costretti a fermarsi, a causa di un guasto al treno su cui viaggiano, ad Ostenda. Preso alloggio in un albergo deserto a causa della bassa stagione, Stefan annuncia alla moglie di voler ritardare l'arrivo in Inghilterra, dove avrebbero dovuto incontrare sua madre, un'aristocratica signora a cui il figlio ha nascosto il matrimonio con la borghese Valerie. Nel frattempo, in albergo giungono altri due ospiti, alquanto misteriosi: sono la contessa Elizabeth B\u00e1thory e la sua assistente Ilona, appena arrivate da Bruges; le due donne, morbosamente attratte dalla coppia di neosposi, riescono a entrare nelle grazie di Stefan, mentre Valerie, spinta da un sesto senso, cerca in ogni modo di evitare di frequentarle. La sensazione negativa della ragazza si dimostra corretta: la contessa e Ilona sono in realt\u00e0 due vampire che si nutrono del sangue di giovani.\nEdizione italiana.\nFilm distribuito in Italia da indipendenti regionali nel gennaio 1972, con doppiaggio affidato alla SINC Cinematografica."}
{"id": "1842749", "revid": "1226", "url": "https://it.wikipedia.org/wiki?curid=1842749", "title": "La medicina", "text": ""}
{"id": "1842751", "revid": "1776051", "url": "https://it.wikipedia.org/wiki?curid=1842751", "title": "Glyn Simon", "text": "Glyn Simon fu vescovo di Swansea e Brecon (1953-1958), laureato (lingue antiche e teologia) all'Universit\u00e0 di Oxford (Jesus College), vescovo di Llandaff (1957 - 1971) e arcivescovo del Galles (1968-1971). \nGlyn Simon fu anche promotore del restauro della cattedrale di Llandaff dopo la distruzione della seconda guerra mondiale (scultura di Epstein). Partecip\u00f2 inoltre alla discussione fra cattolici e anglicani a Gazzada (1967)."}
{"id": "1842756", "revid": "91792", "url": "https://it.wikipedia.org/wiki?curid=1842756", "title": "Chiesa di San Pietro Apostolo (Cagliari)", "text": "La parrocchiale di San Pietro Apostolo \u00e8 la chiesa madre di Pirri, municipalit\u00e0 del comune di Cagliari. Sorge nel centro storico di Pirri, in via Chiesa.\nStoria.\nLe prime notizie sulla parrocchia di San Pietro (che rest\u00f2 l'unica di Pirri, sino agli anni cinquanta) risalgono al XVI secolo, quando risulta essere prebenda di un canonico del capitolo metropolitano di Cagliari. A quest'epoca risale la costruzione della chiesa parrocchiale, sorta probabilmente sui ruderi di una chiesa pi\u00f9 antica. Nel suo impianto originario, l'edificio si sviluppava con un'unica navata e una cappella su ciascun lato, che conferivano al tempio la pianta a croce latina. La chiesa venne ampliata e restaurata tra 1619 e il 1652, e ancora diverse volte nel corso del XX secolo. Gli ultimi restauri sono stati eseguiti tra il 1998 e il 2003.\nDescrizione.\nLa chiesa di San Pietro Apostolo fonde elementi stilistici derivanti dal gotico catalano, dal classicismo e dal barocco.\nLa facciata, con terminale a doppia inflessione, \u00e8 scandita da quattro lesene, che determinano la suddivisione in tre specchi; al centro si apre il portale, attorno al quale si trova una cornice scolpita, sormontato da una finestra ad arco a tutto sesto. A sinistra del prospetto si innalza il campanile, a canna quadra e coperto da una cupola. La campana pi\u00f9 antica, risale al 1757 e reca incisa un'iscrizione in spagnolo: \"En nombre de la Santissima Trinidad Padre Hyo Espiritu Santu amen. Dedicada a la Parroquial iglesia del Apostol San Pedro de Pirri siendo canonico don Ignacio Borro y procurador de la iglesia el venerable Salvador Toco. En los 26 de may 1757. Franciscus Blancus taurinensis fecit\".\nL'interno, a pianta rettangolare, si sviluppa su un'unica navata, con volta a botte scandita da archi a sesto acuto e a tutto sesto. Su ciascun lato si aprono quattro cappelle. Sotto la navata si trova la cripta.\nLa prima cappella a sinistra ospita il fonte battesimale, realizzato in marmi policromi nel 1752. Seguono la cappella del Sacro Cuore di Ges\u00f9 e quella della Madonna del Rosario, tra le quali si colloca il pulpito marmoreo, proveniente dalla ex chiesa di Santa Teresa a Cagliari (attualmente auditorium comunale). La quarta cappella a sinistra \u00e8 dedicata all'Immacolata Concezione; da qui, attraverso una porta, si accede al santuario di Santa Maria Chiara, costruito nel 1966, dove si custodisce un simulacro ligneo seicentesco, raffigurante la Madonna col Bambino, oggetto di venerazione. A santa Maria Chiara \u00e8 dedicata una festa il luned\u00ec dopo Pasqua.\nLa prima cappella laterale destra ospita due simulacri ottocenteschi, raffiguranti rispettivamente il \"Redentore\" e la \"Madonna di Bonaria\". Altre interessanti statue in legno policromo sono custodite nella seconda cappella, dedicata a Maria Ausiliatrice; due sculture raffigurano sant'Efisio e santa Greca, un'altra, attribuita a Giuseppe Antonio Lonis, \u00e8 la rappresentazione della \"dormitio Virginis\", mentre il simulacro della Madonna delle Grazie risale al XVII secolo.\nIl presbiterio, a pianta rettangolare e voltato a botte, ospita l'altare maggiore in marmi policromi, realizzato tra il 1748 e il 1749 da Domenico Andrea Spazzi, dove si trova la statua ottocentesca raffigurante san Pietro apostolo. Nel presbiterio si trovano inoltre una statua lignea, raffigurante il \"Risorto\", opera del Lonis, e due dipinti di notevole interesse; si tratta de \"Lo sposalizio mistico di santa Caterina d'Alessandria\", facente parte in origine di un retablo, opera di Michele Cavaro (figlio di Pietro Cavaro), e di una \"Crocifissione\" di Antioco Mainas, dotato di una bella cornice dorata, intagliata in stile gotico. Entrambi i dipinti sono su tavola, realizzati a tempera e olio, e risalgono al XVI secolo. Altre opere d'arte sono custodite nel museo parrocchiale, nei locali adiacenti alla chiesa."}
{"id": "1842760", "revid": "287204", "url": "https://it.wikipedia.org/wiki?curid=1842760", "title": "Il caso Tresca", "text": ""}
{"id": "1842762", "revid": "179777", "url": "https://it.wikipedia.org/wiki?curid=1842762", "title": "Iulius Florus", "text": ""}
{"id": "1842765", "revid": "2075281", "url": "https://it.wikipedia.org/wiki?curid=1842765", "title": "Decreto legislativo 19 agosto 2005, n. 192", "text": "Il decreto legislativo n. 192 del 19 agosto 2005 stabilisce i criteri, le condizioni e le modalit\u00e0 per migliorare le prestazioni energetiche degli edifici al fine di favorire lo sviluppo, la valorizzazione e l'integrazione delle fonti rinnovabili e la diversificazione energetica, contribuire a conseguire gli obiettivi nazionali di limitazione delle emissioni di gas a effetto serra posti dal protocollo di Kyoto, promuovere la competitivit\u00e0 dei comparti pi\u00f9 avanzati attraverso lo sviluppo tecnologico."}
{"id": "1842768", "revid": "281779", "url": "https://it.wikipedia.org/wiki?curid=1842768", "title": "Polisilicio", "text": ""}
{"id": "1842779", "revid": "86343", "url": "https://it.wikipedia.org/wiki?curid=1842779", "title": "Stream of consciousness", "text": ""}
{"id": "1842782", "revid": "38120", "url": "https://it.wikipedia.org/wiki?curid=1842782", "title": "Cercle Jean Mac\u00e9 Bourges Basket", "text": "Il Bourges Basket \u00e8 una societ\u00e0 di pallacanestro femminile di Bourges. \u00c8 una tra le squadre francesi ed europee pi\u00f9 importanti.\nIl C.J.M. \u00e8 stato fondato nel 1967, gioca al Palais des sports du Prado e i suoi colori sociali sono l'arancione e il nero."}
{"id": "1842785", "revid": "729019", "url": "https://it.wikipedia.org/wiki?curid=1842785", "title": "Castello delle Stinche", "text": "Il castello delle Stinche era un presidio militare situato ne i pressi di Lamole, nel comune di Greve in Chianti.\nIl castello apparteneva alla famiglia dei Cavalcanti e divenne celebre per un fatto d'armi li accaduto all'inizio del XIV secolo.\nNel 1304 i Cavalcanti, appartenenti alla fazione Ghibellina, si ribellarono insieme ad altre famiglie, all'autorit\u00e0 del comune di Firenze e posero il loro quartier generale nel castello. Il 5 agosto del 1304 Firenze vi invi\u00f2 un contingente militare per riportare l'ordine. Preso in assedio, i fiorentini lo conquistarono e lo rasero al suolo.\nI difensori del castello, tutti appartenenti ai Bianchi e ai ghibellini, furono fatti prigionieri e una volta condotti a Firenze, vennero rinchiusi nelle nuove carceri costruite dal comune sui terreni degli Uberti, carceri che da quest'episodio presero il nome: Carcere delle Stinche.\nIn seguito il castello venne riedificato e nuovamente abitato, come riferisce Domenico Buoninsegni nelle sue \"Storie Fiorentine\". Si racconta che nell'agosto del 1452 l'esercito del re di Napoli Alfonso d'Aragona era accampato a Castellina in Chianti e fece tutta una serie di scorrerie nel contado fiorentino. Occuparono infatti Pietraffitta, Grignano e poi \"la fortezza delle Stinche e tra pochi giorni l'arsono \"."}
{"id": "1842787", "revid": "123086029", "url": "https://it.wikipedia.org/wiki?curid=1842787", "title": "Jesus Video - L'enigma del Santo Sepolcro", "text": "Jesus Video - L'enigma del Santo Sepolcro (titolo originale: \"Das Jesus Video\") \u00e8 una miniserie televisiva del 2002, di produzione tedesca, in due episodi, con durata totale di 182 minuti. In Italia la miniserie ebbe la sua prima TV su Sky Cinema il 20 e il 21 marzo 2008. And\u00f2 in replica le successive settimane.\nLa miniserie \u00e8 tratta dal romanzo di fantascienza di Andreas Eschbach intitolato \"Lo specchio di Dio\". Il plot del film \u00e8 piuttosto differente dal romanzo: ad esempio, Stephen scopre che egli stesso \u00e8 il viaggiatore del tempo, e Judith (Sharon nel film) lo accompagna indietro nel tempo\nTrama.\nIl giovane Steffen Vogt si trova in Israele per aiutare negli scavi un gruppo archeologico tedesco. Casualmente trova uno scheletro di 2000 anni prima, che in mano tiene un foglietto d'istruzione per una videocamera di marca Sony del 2003. L'ipotesi di Steffen, che lo scheletro appartenga a un viaggiatore del tempo, viene derisa da tutti quanti i presenti, compresa Sharon, una bella ragazza israeliana di cui inizia ad innamorarsi. Nonostante la pubblica derisione, la teoria di Steffen ha attratto interesse, tanto che viene subito dopo attaccato da strani uomini nella sua stanza d'albergo. Inoltre scopre che Dan, il suo amico tedesco, \u00e8 stato ucciso. Pertanto inizia a nascondersi dai suoi inseguitori e si presenta a casa di Sharon per chiederle aiuto.\nNel frattempo John Kaun, un misterioso scienziato, assistito dal Professor Wiltfort, il quale pensa che la videocamera sia nascosta sotto il muro del pianto, si presenta nella zona degli scavi. Steffen, aiutato da Sharon e da Yehosua, il suo geloso fidanzato, riescono a rubare una lettera nella quale ci sono le istruzioni per trovare la videocamera. Prima che i tre inizino la ricerca della videocamera, Steffen viene rapito e torturato da un ordine segreto del Vaticano comandato da Scarfaro, un prelato senza scrupoli, il quale tenta di distruggere la videocamera. Steffen riesce a fuggire, e con Sharon e Yehoshua al suo fianco (quest'ultimo in seguito verr\u00e0 ferito mortalmente da un sicario), iniziano la ricerca del video, con alle costole numerosi uomini di Chiesa pronti ad ucciderli.\nAlla fine trovano la videocamera in un antico monastero, in cui solo uno dei molti monaci presenti prima viene trovato vivo. Scarfaro riesce a catturarli, e il video passa nelle sue mani. Inizia a vedere l'agognato video e scopre che il viaggiatore del tempo era proprio Steffen, accompagnato da Sharon, di conseguenza lo scheletro che Steffen aveva trovato era proprio il suo."}
{"id": "1842789", "revid": "599013", "url": "https://it.wikipedia.org/wiki?curid=1842789", "title": "Katarzyna Gujska", "text": "Giocava nel ruolo di palleggiatrice.\nCarriera.\nInizi\u00f2 la carriera nel 1993, debuttando nel campionato polacco con lo , squadra della sua citt\u00e0 natale, dove rest\u00f2 per due stagioni. Nel 1995 pass\u00f2 al di Pi\u0142a e due anni dopo al Kolejarz Katowice. Nel 1999 venne ingaggiata dallo SKRA Varsavia dove rest\u00f2 fino al 2001: sono questi gli anni delle convocazioni in nazionale, con la quale partecip\u00f2 al campionato europeo 2001. Nella stagione 2001-02 gioc\u00f2 nello Stowarzyszenie Siatk\u00f3wki Kaliskiej Calisia Kalisz.\nNella stagione 2002-03 si trasfer\u00ec in Italia, nel Volley Bergamo, squadra di Serie A1, dove ottenne, soprattutto nella stagione 2003-04, i primi successi, come la vittoria del campionato e della Coppa CEV.\nNell'annata 2004-05 venne ceduta alla Pallavolo Sirio Perugia, ottenendo un nuovo successo in campionato e in Coppa CEV, oltre alla vittoria della Coppa Italia. Nel 2005 fece ritorno a Bergamo dove rest\u00f2 per cinque stagioni, spesso utilizzata come riserva di Eleonora Lo Bianco: in questi anni vinse un nuovo scudetto, due Coppe Italia e tre Champions League. Al termine della stagione 2009-10, all'et\u00e0 di 35 anni, annunci\u00f2 il suo ritiro dall'attivit\u00e0 agonistica."}
{"id": "1842791", "revid": "156341", "url": "https://it.wikipedia.org/wiki?curid=1842791", "title": "CJM Bourges Basket", "text": ""}
{"id": "1842792", "revid": "156341", "url": "https://it.wikipedia.org/wiki?curid=1842792", "title": "CJM Bourges", "text": ""}
{"id": "1842798", "revid": "36426", "url": "https://it.wikipedia.org/wiki?curid=1842798", "title": "Carcere Tulliano", "text": ""}
{"id": "1842799", "revid": "767487", "url": "https://it.wikipedia.org/wiki?curid=1842799", "title": "La morte va a braccetto con le vergini", "text": "La morte va a braccetto con le vergini (\"Countess Dracula\") \u00e8 un film horror del 1971 diretto da Peter Sasdy e prodotto dalla casa inglese Hammer Film Productions.\nTrama.\nIl film si ispira al personaggio storico di Erzs\u00e9bet B\u00e1thory e trae spunto dalla biografia romanzata \"Erzs\u00e9bet B\u00e1thory la Comtesse sanglante\", pubblicata nel 1962 da Valentine Penrose; non ha nulla a che vedere con Dracula, nonostante il titolo originale sia \"Countess Dracula\", metafora utilizzata per indicare il sadismo sanguinario della contessa Bathory (che non fu parente di Vlad III di Valacchia, personaggio che ispir\u00f2 il mito di Dracula, in quanto di discendenza magiara e non romena come quest'ultimo).\nLa contessa Elisabeth, vedova di mezza et\u00e0, era stata una bella donna e non accetta di invecchiare.\nUn giorno, in preda a un raptus di rabbia, colpendo una cameriera, il sangue della ragazza schizza sul suo viso rendendolo giovane, morbido e setoso. Da allora la sanguinaria contessa si spaccia per la sua stessa figlia ma ha bisogno continuamente del sangue di donne vergini per mantenere le sembianze giovanili."}
{"id": "1842800", "revid": "729019", "url": "https://it.wikipedia.org/wiki?curid=1842800", "title": "Myasishchev M-50", "text": "Il Myasishchyev M-50 (in caratteri cirillici \u041c\u044f\u0441\u0438\u0449\u0435\u0432 \u041c-50, nome in codice NATO Bounder') era un bombardiere strategico quadrimotore a getto con capacit\u00e0 supersoniche progettato dall'OKB 23 diretto da Vladimir Michajlovi\u010d Mjasi\u0161\u010dev e sviluppato in Unione Sovietica nei tardi anni cinquanta.\nRimasto allo stadio di prototipo non entr\u00f2 mai in servizio a causa della sospensione del programma, nel 1960.\nStoria del progetto.\nI lavori di progettazione riguardanti un nuovo bombardiere strategico supersonico vennero intrapresi dall'OKB Myasishchev nel 1956. Il nuovo aereo, nelle intenzioni dei tecnici, avrebbe dovuto trasportare i missili da crociera Myasishchev M-61, il cui sviluppo era curato dallo stesso ufficio tecnico.\nLo sviluppo dell'aereo, chiamato M-50, soffr\u00ec per\u00f2 diversi problemi, legati in particolare allo sviluppo dei motori. Il sistema propulsivo avrebbe infatti dovuto essere il punto di forza del velivolo, ma i programmi legati ai motori soffrirono di notevoli ritardi. Cos\u00ec, quando il prototipo vol\u00f2 per la prima volta, nel 1957, i turboreattori installati erano provvisori: nello specifico, si trattava di due Dobrynin VD-7M ed altrettanti VD-7B, che erano molto meno potenti di quelli che avrebbero dovuto essere effettivamente montati. La velocit\u00e0 raggiunta fu di Mach 0,99. Fondamentalmente, l'M-50 fu solo un dimostratore di tecnologia, costruito in un unico esemplare, per quello che avrebbe dovuto essere il progetto definitivo, l'M-52.\nL'M-52 vol\u00f2 nel 1959, ed imbarcava i nuovi motori appositamente progettati. Il nuovo sistema propulsivo permise all'aereo il raggiungimento dei 1.950\u00a0km/h (Mach 1,83): si trattava di prestazioni di grande rilievo, ma nonostante questo il nuovo bombardiere non entr\u00f2 mai in servizio. Anche in questo caso, ne fu costruito solo uno.\nInfatti, nel 1960, i vertici delle forze armate sovietiche, impressionate dagli eccezionali risultati raggiunti dalla tecnologia missilistica, decisero di ridimensionare tutti i programmi relativi a bombardieri strategici ad altissime prestazioni, e di concentrare tutti gli sforzi sui missili balistici. Il progetto venne considerato obsoleto e, nell'ambito di un programma di riordino degli uffici tecnici in cui venne sciolto pure l'OKB Myasishchev, venne definitivamente cancellato.\nTecnica.\nL'M-50 (e l'M-52) per l'epoca era un progetto estremamente avanzato. Dal punto di vista della struttura, era caratterizzato da piani di coda convenzionali ed ali a delta. Il carrello principale era composto da quattro ruote ed era posto sotto la fusoliera, mentre altri due (con due ruote l'uno) erano sistemati sotto le ali, in modo da aumentare la stabilit\u00e0 dell'aereo.\nL'equipaggio era composto da due o tre elementi, e la grande stiva interna permetteva il carico di circa 30 tonnellate di bombe, sia nucleari sia convenzionali. In particolare, l'aereo avrebbe dovuto trasportare il missile da crociera M-61.\nNon sono note le differenze tra M-50 ed M-52, a causa del fatto che si trattava di un progetto top secret su cui vennero diffuse pochissime informazioni. Inoltre, l'unico esemplare costruito di M-52 \u00e8 andato perduto.\nComunque, la grande differenza tra i due aerei riguardava fondamentalmente la propulsione. Infatti, i motori montati sull'M-50 non erano quelli definitivi, a causa del fatto che lo sviluppo aveva subito dei ritardi. Anche le prestazioni (velocit\u00e0 massima nell'ordine di Mach 0,99) non erano eccezionali.\nRisultati decisamente migliori si ottennero con i nuovi motori. Probabilmente, si trattava di Solovyev D-15 da 13.000\u00a0kg di spinta, ma alcune fonti parlano di Koliesov da 18.145\u00a0kg di spinta, oppure di Zubetc di tipo imprecisato. Comunque, grazie al nuovo impianto propulsivo, l'M-52 aveva una velocit\u00e0 di crociera nell'ordine dei 1.500\u00a0km/h, con spunti fino a 1.950. La massima tangenza operativa era di 16.400 metri, e l'autonomia di 7.400\u00a0km (secondo altre fonti, sarebbe stata di oltre 10.000\u00a0km. Tuttavia, non \u00e8 chiaro a quale versione sia riferito tale valore). Comunque, la capacit\u00e0 di colpire obiettivi a grande distanza era veramente notevole, visto che all'autonomia occorre anche aggiungere il fatto che il missile M-61 (il suo sistema d'arma principale) avrebbe dovuto avere una gittata di 1.000\u00a0km.\nIl Bounder non entr\u00f2 mai in servizio, e venne costruito i soli due esemplari. In Occidente fu ritenuto in aereo molto avanzato, anche se pare avesse grossi problemi nel volo ad alte velocit\u00e0.\nEsemplari attualmente esistenti.\nOggi ne sopravvive solo uno, l'M-50, conservato al museo dell\u2019aviazione di Monino.\nMyasishchev M-54.\nUn'ulteriore evoluzione probabilmente avrebbe dovuto essere il Myasishchev M-54, aereo rimasto interamente sulla carta e di cui si conosce pochissimo. Il progetto base sembra fosse lo stesso dell'M-50/52, ed in pratica si distingueva solo per la forma delle ali, a delta. I quattro turbogetti avrebbero dovuto essere posizionati a coppie sotto le ali, e le dimensioni sarebbero state pi\u00f9 o meno le stesse del B-58 Hustler americano."}
{"id": "1842801", "revid": "124757393", "url": "https://it.wikipedia.org/wiki?curid=1842801", "title": "Laurentius Petri", "text": "Lui e il fratello Olaus Petri sono, assieme con il re svedese Gustav Vasa, considerati i principali promotori della riforma luterana in Svezia e fondatori della Chiesa di Svezia. La chiesa evangelica luterana in America li commemora il 19 aprile.\nFormazione.\nLaurentius nacque col nome di Lars Persson poi latinizzato, nella citt\u00e0 di \u00d6rebro nella contea di N\u00e4rke, figlio di un fabbro Pietro Olofsson e Kristina Larsdotter assieme al fratello minore Olaus studier\u00e0 in Germania sino al 1520. \u00c8 l\u00ec che subiscono l'influenza del luteranesimo e persino un incontro con Martin Lutero stesso a Wittenberg. Nel ritorno a Stoccolma la loro imbarcazione fece naufragio salvandosi miracolosamente nell'isola di Gotland. Stabilitisi, entrambi i fratelli, sull'isola Laurentius fece il preside di una scuola mentre il fratello aiutava il sacerdote come assistente. Olaus ebbe l'occasione di tornare a Stoccolma con il sacerdote per assistere all'incoronazione di Gustav Vasa, che avendolo conosciuto dopo poco lo convince a trasferirsi a Stoccolma e lavorare nella sua corte.\nLa nomina ad Arcivescovo.\nDurante il sinodo di Uppsala del 1531 il re Gustav Vasa muove i suoi primi passi verso l'indipendenza da Roma e dalla Chiesa cattolica. Il 22 settembre di quello stesso anno Laurentius \u00e8 nominato arcivescovo da Petrus Magni, vescovo di V\u00e4ster\u00e5s. Magni, che era stato nominato vescovo dal papa, era una figura autorevole nella chiesa svedese ed il suo passaggio a Laurentius verr\u00e0 considerato importante per la successione apostolica di questa carica, che la chiesa cattolica contesta.(pi\u00f9 recente contestazione il documento \"Dominus Iesus\" del 2000). Sempre nello stesso anno Laurentius sposa la cugina del re Elisabeth Didriksdotter divenendo cos\u00ec il primo arcivescovo svedese sposato, gi\u00e0 suo fratello era il primo sacerdote sposato avendo preso moglie nel 1525.\nIl re imped\u00ec a Laurentius di interferire nella sua riforma della chiesa svedese, visto che lo stesso Laurentius difendeva una certa autonomia della chiesa e contestava alcune idee del re come ad esempio quella di abolire i vescovi, il suo maggiore contributo lo diede anni a seguire nel sinodo di Uppsala del 1571.\nFu arcivescovo per 42 anni, il pi\u00f9 longevo di Svezia, e spesso fu in contrasto con le idee che venivano diffuse. Nel 1539 in seguito alla condanna a morte del fratello Olaus lui fu costretto a firmare l'ordine del re di giustiziare suo fratello, la storiografia ha cercato di motivare questo suo gesto e le due idee principali sono tra chi sostiene che Laurentius avesse un carattere debole per contrapporsi alla decisione del re e chi invece pensa che era l'unico modo perch\u00e9 potesse sopravvivere lui stesso e continuare a divulgare le sue idee. Poi grazie alle sue forti influenze politiche ottenne la grazia per il fratello nel 1542 ma Olaus dovette, da quel momento in avanti, mantenersi al margine della scena religiosa lasciando il ruolo di riformatore principale al solo Laurentius.\nOpere.\nScrisse la prima copia della Bibbia in svedese che verr\u00e0 pubblicata nel 1541 e soprannominata la \"Bibbia Vasa\". Quando negli anni sessanta del 1500 si diffonderanno le idee di Calvino, Laurentius pubblicher\u00e0 numerosi testi in cui parla del luteranesimo, definendone le peculiarit\u00e0 della chiese svedese.\nTra cui i salmi:\nGenealogia episcopale.\nLa genealogia episcopale \u00e8:"}
{"id": "1842811", "revid": "1602064", "url": "https://it.wikipedia.org/wiki?curid=1842811", "title": "Edoardo Arborio Mella", "text": "Era figlio del conte Carlo Emanuele (per molti anni sindaco di Vercelli) e di Vittoria Gattinara, a sua volta figlia di Ludovico conte di Zubiena. Studi\u00f2 presso il collegio del Carmine a Torino e, nel 1834, si spos\u00f2 con Adele Clotilde Olgiati, figlia di Giuseppe Alessandro. Insieme ebbero tre figli: Carlo Alessandro, Maria Vittoria e Federico, il quale fu architetto e archeologo e collabor\u00f2 col padre nel suo lavoro. La moglie mor\u00ec nel 1839 appena cinque anni dopo le nozze.\nFece molti viaggi: spinto dall'interesse per l'architettura gotica viaggi\u00f2 in Svizzera, Francia e Germania; in seguito si spinse anche a Monaco, Costantinopoli, Venezia, Berlino, Praga, Budapest, Atene e Vienna.\nInizi\u00f2 i lavori di restauro del Duomo di Casale Monferrato nel 1857 e li fin\u00ec nel 1861. In seguito fece interventi di restauro a Rosignano, Mirabello, Villanova Monferrato e nella chiesa di Sant'Ilario. Fece anche una proposta per il restauro (realizzato poi da altri) del Duomo di Osimo. Pubblic\u00f2 due libri: \"Elementi di architettura gotica\" del 1857 e \"Elementi di architettura romano-bizantina detta Lombarda\".\nFu assiduo corrispondente epistolare del padre barnabita Luigi Bruzza, il quale aiut\u00f2 spendendogli descrizione e schizzi di reperti archeologici ed epigrafi che confluirono in parte nelle \"Iscrizioni Antiche Vercellesi\". "}
{"id": "1842816", "revid": "729019", "url": "https://it.wikipedia.org/wiki?curid=1842816", "title": "Castello di Gabbiano", "text": "Il castello di Gabbiano \u00e8 una dimora signorile situata nel comune di San Casciano in Val di Pesa, in provincia di Firenze.\nStoria.\nApparteneva a un ramo della famiglia dei Bardi fin dall'inizio del XV secolo, successivamente venne acquistato da Tommaso Soderini, padre del Gonfaloniere della Repubblica fiorentina, Pier Soderini.\nAl ritorno al potere della famiglia Medici i Soderini vennero banditi e il castello rimase abbandonato fino al 1623 quando venne restituito ai vecchi proprietari. Il castello era in pessimo stato come ricorda la lapide posta sopra la porta d'ingresso \nNel XIX secolo era di propriet\u00e0 della famiglia Rosselli Del Turco a cui si deve la realizzazione di una cappella di carattere neoclassico. Successivamente pass\u00f2 alla famiglia Lemmi e da loro venne pesantemente restaurato.\nNel Novecento divenne di propriet\u00e0 dello scrittore Arnaldo La Cagnina, poi della famiglia Arcaini e oggi \u00e8 sede di un'azienda viti-vinicola di propriet\u00e0 della famiglia Beringer Blass.\nDescrizione.\nEsternamente si presenta come un blocco quadrangolare con quattro torri cilindriche poste agli angoli. Furono aggiunte dopo la met\u00e0 del XV secolo, come nel castello di Meleto situato nei pressi di Gaiole in Chianti.\nOltre ad assolvere ad una funzione difensiva costituiscono un motivo estetico di notevole effetto.\nLa torre centrale posta sulla facciata principale \u00e8 a pianta quadrata e probabilmente costituisce in nucleo originario del complesso come sembra apparire dalla diversa muratura che la contraddistingue dal resto della cortina muraria.\nNel XIX secolo i locali ricavati all'interno delle torri angolari vennero affrescati con dipinti di soggetto idilliaco e arcadico. Nel salone principale \u00e8 stato ripristinato il soffitto a cassettoni."}
{"id": "1842818", "revid": "1819104", "url": "https://it.wikipedia.org/wiki?curid=1842818", "title": "Gabriele Patriarca", "text": "Biografia.\nHa partecipato a varie trasmissioni televisive (talvolta in qualit\u00e0 di concorrente), come lo \"Zecchino d'Oro\" (dove nell'edizione 1993 ha interpretato la canzone vincente \"Il coccodrillo come fa?\"), \"Festival Disney\" (ha cantato \"Hakuna Matata\"), \"Bravo bravissimo\". \u00c8 il fratello maggiore del doppiatore Alex Polidori ed \u00e8 il compagno della doppiatrice Eva Padoan da cui ha avuto due figli.\nHa doppiato, tra l'altro, Hogarth Hughes ne \"Il gigante di ferro\", Svicolo in \"Peter Pan - Ritorno all'isola che non c'\u00e8\", Mowgli in \"Il libro della giungla 2\", Rodney di 12 anni in \"Robots\", Davide in \"The King\" e Simba giovane in ', Jason Earles nella serie televisiva \"Hannah Montana\", Speedy Gonzales in \"The Looney Tunes Show\" ed \u00e8 anche la voce di Justin Bieber nel film '. \u00c8 sua la voce di Neville Paciock nella saga di Harry Potter. Sua \u00e8 anche la voce in due ridoppiaggi: Henry Thomas in \"E.T. l'extra-terrestre\" edizione 20\u00ba anniversario (2002) e il protagonista dell'anime giapponese del 1978 \"Conan il ragazzo del futuro\" (2007).\nHa recitato in varie fiction televisive tra cui \"Il maresciallo Rocca\", \"S.P.Q.R.\", dove ha interpretato il ruolo di Luca, \"Non lasciamoci pi\u00f9\", \"Casa famiglia\" e \"Ricomincio da me\".\nNel 2010 \u00e8 stato ospite d'onore allo Zecchino d'Oro. Ha doppiato l'attore e cantante Nicolas Riera in Teen Angels nel ruolo di Tacho Morales. Il 26 ottobre 2014 partecipa come concorrente nella trasmissione \"Avanti un altro!\", ma non riesce ad accedere alle domande del quiz."}
{"id": "1842828", "revid": "111105981", "url": "https://it.wikipedia.org/wiki?curid=1842828", "title": "Altezza granducale", "text": "L'appellativo di sua altezza granducale (abbreviazione: S.A.G.) era il trattamento spettante ai membri non regnanti di alcune famiglie reali germaniche con a capo un granduca. Nessuna famiglia attualmente regnante gode di questo trattamento: gli ultimi ad utilizzarlo furono le sorelle minori della granduchessa Carlotta di Lussemburgo: in seguito al suo matrimonio con Felice di Borbone-Parma, per\u00f2, tutti i suoi discendenti hanno assunto il titolo di altezza reale. \nUn granduca regnante, il suo erede legittimo ed i loro sposi potrebbero usare il trattamento di altezza reale, mentre tutti i discendenti maschi del sovrano in questione, eccetto appunto l'erede, userebbero il titolo di altezza granducale. Questa pratica \u00e8 stata seguita dalle famiglie regnanti di Lussemburgo, Assia e di Baden. Altre famiglie granducali erano esistite prima che questo titolo prendesse piede o semplicemente erano governate da norme diverse. Attualmente il trattamento \u00e8 usato soltanto dalla ex famiglia reale del Baden, poich\u00e9 la dinastia d'Assia-Darmstadt \u00e8 estinta. \nI granduchi russi e le granduchesse erano figli o nipoti dello zar ed erano dunque altezze imperiali. I granduchi di Toscana erano altezze reali, ma non \u00e8 chiaro che titolo avrebbero avuto gli altri membri della famiglia in assenza di quelli di cui avevano diritto come membri della casa d'Asburgo-Lorena. All'epoca in cui il sistema dei differenti gradi di altezza divenne comune per i congiunti dei sovrani, nel XIX secolo, i granduchi di Toscana erano membri della casa imperiale e reale d'Austria, e, in quanto tali, avevano il titolo di arciduca ed il trattamento di altezza imperiale e reale. \nNella maggior parte d'Europa il titolo di sua altezza granducale era inferiore a quello di altezza reale ed altezza imperiale, ma superiore ad altezza e ad altezza serenissima. Se una donna con il rango di altezza granducale sposava un'altezza reale, ella manteneva il suo titolo prematrimoniale e quindi non saliva di rango; similmente, se invece una donna che godeva del trattamento di altezza granducale sposava un'altezza serenissima, manteneva ugualmente il trattamento prematrimoniale, e quindi non scendeva di rango. Tuttavia, in caso di nozze di un'altezza granducale con un membro di una casa regnante, e quindi altezza reale o imperiale, secondo una tradizione stabilita dal conferimento di titoli era ammesso che ella ricevesse lo stesso titolo di cui godeva il marito."}
{"id": "1842829", "revid": "93556", "url": "https://it.wikipedia.org/wiki?curid=1842829", "title": "Leonardo Cocito", "text": "Biografia.\nCocito \u00e8 stato professore di lettere al Liceo Classico Statale Giuseppe Govone di Alba dove ebbe come allievo Beppe Fenoglio e come amico e collega il filosofo Pietro Chiodi.\nAll'inizio della seconda guerra mondiale fu mandato in Croazia a combattere. Nel tardo 1943 si trovava presso la caserma di fanteria di Alba. Il giorno 9 settembre, mentre i duemila uomini della caserma furono presi in ostaggio da un pugno di tedeschi, Cocito riusciva a uscire dall'accerchiamento su un camioncino stipato di armi, che sarebbero poi servite per organizzare la resistenza.\nA partire dall'8 settembre 1943 fu infatti uno dei principali organizzatori della Resistenza nella zona albese e braidese. Con il nome di battaglia di \"Silla\" fu vicecomandante della XII div. \"Bra\" (comandata da Icilio Ronchi Della Rocca) inquadrata all'interno del 1\u00ba Gruppo Divisioni Alpine comandato da Enrico Martini (\"Mauri\"). Fu catturato dai fascisti durante una tregua poi tradita, insieme a Chiodi ed altri. Furono portati tutti alle Carceri Nuove a Torino. Chiodi fu inviato in campo di concentramento mentre Cocito ed alcuni altri furono consegnati ai tedeschi.\nFurono impiccati, in otto (Antonio Cossu, Leonardo Cocito, Liberale De Zardo, Guido Portigliatti, Pietro Mancuso, Giorgio Brugo, Giorgio Porello e Marco Lamberti), in localit\u00e0 Pilone Virle presso Carignano il mattino del 7 settembre 1944. Prima di morire, alle 10,25 precise, grid\u00f2 con voce stentorea \"Viva l'Italia!\". L'ufficiale tedesco che presiedette all'esecuzione si rivolse al medico legale verbalizzante e disse \u00abquesto essere uomo\u00bb.\n\u00c8 stato insignito della medaglia d'oro al valor militare. La sua vicenda si pu\u00f2 seguire in parte nel libro di Pietro Chiodi \"Banditi\", ed. Einaudi. Quando Pietro Chiodi torn\u00f2 dalla prigionia, continu\u00f2 a combattere in una brigata, la \"103\u00aa Brigata Garibaldi G. Nannetti\", nel distaccamento che poi fu chiamato \"Battaglione Leonardo Cocito\".\nIn anni recenti \u00e8 stato intitolato a Leonardo Cocito il Liceo Scientifico Statale di Alba. Alba, citt\u00e0 medaglia d'oro al V.M., ha dedicato a Leonardo Cocito una via, come anche ha fatto la Citt\u00e0 di Genova, nel quartiere di Albaro."}
{"id": "1842830", "revid": "70217", "url": "https://it.wikipedia.org/wiki?curid=1842830", "title": "Altezza serenissima ducale", "text": "L'appellativo di sua altezza serenissima ducale \u00e8 il trattamento riservato ad alcuni membri di famiglie ducali come Nassau, Braganza e Sassonia-Coburgo-Gotha (fino al 1844). Questo trattamento \u00e8 superiore al titolo di sua altezza serenissima, perch\u00e9 prende l'aggettivo ducale (relativo al duca). I Ducati ernestini di Meiningen, Gotha e Altenburg abbandonarono tale titolo a favore di Altezza nel 1844."}
{"id": "1842831", "revid": "818832", "url": "https://it.wikipedia.org/wiki?curid=1842831", "title": "Altezza illustrissima", "text": "L'appellativo di sua altezza illustrissima (acronimo: S.A.Ill.) \u00e8 il trattamento spettante a molti membri dell'aristocrazia europea, ed \u00e8 la traduzione del tedesco \"Erlaucht\", impiegato per i cadetti di alcune famiglie comitali o principesche mediatizzate.\nPer alcuni vale come corrispettivo del russo \"ssiatelstvo\", riservato ai membri di alcune famiglie principesche (talvolta tradotto come altezza serenissima)."}
{"id": "1842832", "revid": "968255", "url": "https://it.wikipedia.org/wiki?curid=1842832", "title": "Altezza serenissima", "text": "L'appellativo \"sua altezza serenissima\" (abbreviazione: S.A.S.) \u00e8 il titolo riservato ai principi delle casate principesche sovrane, attualmente unicamente le famiglie regnanti di Monaco e del Liechtenstein. Il granmaestro dell'ordine di Malta si fregia di tale titolo in quanto sovrano di un'entit\u00e0 che fu statale. Potrebbe essere portato dalla famiglia regnante del Lussemburgo ma prevale il titolo di Altezza Reale (derivante dalla linea paterna, che \u00e8 la casa Borbone, in particolare il ramo dei Borboni-Parma). Il titolo era anche riservato ai principi membri delle famiglie regnanti tedesche de iure fino al 1917; alcune casate lo usano ancora come titolo di cortesia. \nAnche i coprincipi di Andorra potrebbero utilizzarlo, ma non lo fanno se non nei rarissimi casi in cui esercitano le prerogative di capi di stato di Andorra.\nEra inoltre impiegato per alcuni rappresentanti cadetti delle dinastie di Francia, Italia e Russia.\nPrincipato di Monaco.\nL'attuale principe regnante di Monaco Alberto II ha il titolo di \"sua altezza serenissima\" come le sue due sorelle Stephanie e Carolina. Carolina, per\u00f2, per matrimonio \u00e8 successivamente divenuta altezza reale.\nStati tedeschi.\nAttualmente il titolo \u00e8 impiegato ufficialmente nei paesi di lingua tedesca dalla casa principesca del Liechtenstein ed \u00e8 portato da tutti i suoi membri. \nIn Germania il termine usato \u00e8 \"Durchlaucht\", una traduzione dal latino \"(su)perillustris\": sarebbe teoricamente pi\u00f9 corretto tradurlo come \"superiore a\", \"maggiore ad illustre\", poich\u00e9 \u00e8 un incremento di \"Erlaucht\" (\"illustre\"), che era riservato ai conti del Sacro Romano Impero, e, successivamente, dell'Impero tedesco. Bench\u00e9 il titolo di sua altezza serenissima abbia un'antichit\u00e0 pari a quello di sua altezza, in alcuni paesi, a parte quelli di lingua latina, altezza \u00e8 di rango superiore ad altezza serenissima.\nIl titolo di sua altezza serenissima era principalmente riservato ai duchi mediatizzati (per esempio i duchi di Ratibor della casa di Hohenlohe-Schillingsf\u00fcrst) e regnanti, dai \"F\u00fcrsten\" (principe) mediatizzati, oltrech\u00e9 dai figli e nipoti dei duchi sovrani di Sassonia e dai principi delle monarchie minori sopravvissute al crollo del Sacro Romano Impero. Inoltre era riservato a parecchi rami morganatici di famiglie tedesche regnanti. Mary di Teck, moglie del re Giorgio V del Regno Unito, aveva il titolo di altezza serenissima in quanto principessa di Teck, cio\u00e8 nata da un ramo della casa reale di W\u00fcrttemberg. Nella Repubblica di Venezia e nella Repubblica di Genova chiamate la \"Serenissima\", il doge era conosciuto come \"Serenissimus\".\nIn Germania il trattamento di sua altezza serenissima era considerato inferiore a quello di altezza, altezza granducale, altezza reale ed altezza imperiale: se una principessa altezza imperiale sposava un'altezza serenissima, ella poteva mantenere il proprio titolo e rango prematrimoniale. La regina Vittoria del Regno Unito elev\u00f2 al rango di altezza reale alcune altezze serenissime che avevano sposato sue figlie.\nNel 1905 l'imperatore Francesco Giuseppe d'Austria assicur\u00f2 il trattamento di \"Durchlaucht\" ad ogni virtuale principe nell'ex Sacro Romano Impero, anche se non aveva mai regnato.\nPer tradizione, \"Durchlaucht\" \u00e8 ancora usato dalle dinastie principesche regnanti fino al 1917:\nCon un decreto della Dieta federale del 13 agosto 1825 nell'ambito della Confederazione Germanica il titolo fu riconosciuto ai capi delle antiche casate dei principi dell'impero mediatizzati con Napoleone. Questo l'elenco delle famiglie principesche non pi\u00f9 sovrane, aventi il diritto al titolo di \"Durchlaucht\":\nVarie famiglie tedesche mediatizzate continuano ad usare questo titolo (in modo ufficioso dal 1918).\nFrancia.\nNella Francia pre-rivoluzionaria un'altezza serenissima era superiore ad un'altezza. Quei membri della casa reale di Francia che non erano figli o nipoti del re, cio\u00e8 principe del sangue, avevano diritto a tale trattamento, mentre il pi\u00f9 semplice e minore \"altezza\" era riservato ai principi stranieri.\nRegno Unito.\nDurante la prima guerra mondiale il re Giorgio V revoc\u00f2 il titolo di sua altezza serenissima a quei membri della famiglia reale britannica che erano anche cittadini tedeschi: i duchi e principi di Teck e i membri della famiglia Battenberg.\nBelgio.\nOltre agli Arenberg ed ai Lobkowicz, le seguenti famiglie hanno diritto al titolo di altezza serenissima:\nUngheria.\nPrima del 1947 il trattamento di sua altezza serenissima (\"\u0150 F\u0151m\u00e9lt\u00f3s\u00e1ga\" in ungherese) era in uso in Ungheria per i nobili, ma non per i reali: lo usavano i principi fra il 1920 ed il 1944, mentre il reggente Mikl\u00f3s Horthy era \"sua altezza serenissima il reggente del Regno di Ungheria\" (\"\u0150 F\u0151m\u00e9lt\u00f3s\u00e1ga a Magyar Kir\u00e1lys\u00e1g Korm\u00e1nyz\u00f3ja\").\nSpagna.\nNel 1807 Manuel Godoy ricevette il titolo di altezza serenissima, unico caso in quel paese.\nItalia.\nNel Regno d'Italia spettava il trattamento di altezza serenissima ai nipoti del re, figli di principe fratello, e ai figli e discendenti dei nipoti del re e del principe ereditario d'ambo i sessi. Ad alcune famiglie italiane insignite del titolo di principe del Sacro Romano Impero, viene peraltro riconosciuto il rango di principe sovrano e quindi il diritto al trattamento di altezza serenissima. Nella penisola Italiana tra le pi\u00f9 influenti Dinastie Italiane che detennero il titolo di Sua Altezza Serenissima si annoverano i Gonzaga di Mantova, i Savoia di Torino, gli Este di Modena, i Medici di Firenze, i Farnese di Parma, i Boncompagni Ludovisi, i Visconti di Milano."}
{"id": "1842833", "revid": "294184", "url": "https://it.wikipedia.org/wiki?curid=1842833", "title": "Gabiomaro", "text": "Biografia.\nConosciamo il nome di questo re dei Quadi, in seguito agli eventi che si verificarono nella primavera del 214, quando Caracalla part\u00ec per il fronte pannonico, dove, all'inizio dell'anno o in quello precedente, si erano verificate nuove incursioni tra Brigetio ed Aquincum da parte di Quadi e sarmati Iazigi. L'imperatore, in seguito a questi eventi, nel tentativo di cercare di mantenere inalterata la situazione clientelare lungo il Danubio, se da un lato era riuscito a convincere i Marcomanni della Moravia a muover guerra contro i vicini Vandali (che si trovavano pi\u00f9 a nord e si stavano dimostrando da qualche tempo particolarmente ostili,), non altrettanto successo ottenne con i Quadi dell'attuale Slovacchia. Questi ultimi, con l'aggravante di aver disatteso in modo grave ad un trattato di alleanza ormai trentennale con l'Impero romano (alleanza costituitasi fin dai tempi delle guerre marcomanniche di Marco Aurelio e Commodo), furono attaccati ed il loro re, un certo Gabiomaro, forse anche per la resistenza che aveva continuato ad opporre, fu messo a morte dal giovane Princeps, Caracalla. Con la fine di Gabiomaro, Caracalla riusc\u00ec prima ad isolare i sarmati Iazigi, alleati dei Quadi, e poi a batterli separatamente, assumendo per questi successi l'appellativo di \"Sarmaticus\". In seguito a questi eventi il \"Princeps\" oper\u00f2 una nuova divisione amministrativa/militare nell'ambito dell'area pannonica, attribuendo all'amministrazione della Pannonia inferiore anche la fortezza legionaria di Brigetio. In questo modo entrambe le Pannonie potevano disporre di due legioni ciascuna."}
{"id": "1842834", "revid": "6923", "url": "https://it.wikipedia.org/wiki?curid=1842834", "title": "Eternia (Masters of the Universe)", "text": "Eternia \u00e8 un pianeta immaginario, ambientazione principale della serie a cartoni animati e della linea di giocattoli \"Masters of the Universe\".\nStoria.\nOrigini.\nSecondo quanto accordato nell'episodio 36 della serie animata degli anni ottanta, ed il film \"I dominatori dell'universo\" Eternia si trova al centro dell'universo. Al centro del pianeta si trova lo \"Star Seed\", l'ultimo residuo della creazione dell'universo. Ottenere tale oggetto garantirebbe un potere infinito al suo possessore. Skeletor appena scopr\u00ec tale informazione tent\u00f2 immediatamente di recuperarlo, ma He-Man ne venne in possesso prima, e riuscendo a resistere alla sua influenza corruttiva, lo consegn\u00f2 a Zodac, che lo mise al sicuro. In un altro episodio viene rivelato che Eternia esiste come giuntura fra diverse dimensioni, e ci\u00f2 spiegherebbe il perch\u00e9 sul pianeta valgano sia le leggi della scienza che quelle della magia.\nPreistoria.\nL'et\u00e0 preistorica di Eternia \u00e8 conosciuta come \"Preternia\". Sembra che il pianeta all'epoca fosse abitato da mostri simili a dinosauri, giganti e uomini delle caverne.\nSecondo la guida ufficiale della serie della Filmation, Eternia ha un incredibile avanzamento tecnologico a cui si \u00e8 giunti attraverso secoli di barbarie, illuminati dallo sviluppo scientifico.\nAlcune delle antiche civilt\u00e0 di Eternia possedevano tecnologie molto avanzate, che si sono lasciati dietro diverse rovine, ancora visibili, ed alcuni artefatti. Una di queste civilt\u00e0 erano gli Osirians, simili agli antichi egiziani, che vivevano presso le sabbie del tempo.\nL'essere pi\u00f9 antico di Eternia \u00e8 un enorme albero senziente chiamato \"Skytree\". La seconda creatura pi\u00f9 vecchia invece \u00e8 Granamyr, imperatore dei dragoni di Darksmoke, che ha sempre invidiato lo status di Skytree.\nI primi progetti del film \"I dominatori dell'universo\", principalmente ambientato sulla Terra, rivelano che gli Eterniani sono diretti discendenti dei terrestri, e vedevano rinvenire dai protagonisti una navicella spaziale della NASA e una bandiera degli Stati Uniti nel Castello di Grayskull, fornendo una spiegazione al perch\u00e9 gli umani siano arrivati su Eternia attraverso una spedizione spaziale. Questa scena \u00e8 stata utilizzata nell'adattamento a fumetti del film.\nIl castello di Grayskull.\nNella serie originale, il castello di Grayskull era una fortezza, fonte di mistero e potere, dal quale era possibili controllare l'intero universo. Almeno una volta, esso \u00e8 stato descritto come ricettacolo di conoscenze antiche e potere. A parte ci\u00f2, non viene rivelato molto relativamente alle origini del castello nella serie originale.\nNella serie del 2002 \"He-Man and the Masters of the Universe\" viene spiegato che all'interno del castello di Grayskull si trova l'orbe del potere, un oggetto in grado di richiamare il potere e la conoscenza del concilio degli anziani. \u00c8 anche il posto in cui il potere della spada di re Grayskull \u00e8 stato sigillato, fino a che non ne \u00e8 entrato in possesso il principe Adam. Questa spada contiene la vera essenza della forza e del coraggio del re Grayskull, e permette al suo possessore di richiamare a s\u00e9 questi attributi.\nSecondo entrambe le serie, il castello di Grayskull \u00e8 protetto da un potente guardiano. Tipicamente, questa persona \u00e8 una donna che si fa chiamare Sorceress, che pu\u00f2 uscire materialmente dal castello solo sotto forma di falco. In questa forma Sorceress viene chiamata Zoar.\nEternia moderna.\nL'idea originale di Eternia, era un mondo dalla civilizzazione barbarica, ma dotata di una tecnologia avanzata e di poteri magici. Nella serie animata, l'idea fu sensibilmente cambiata, ed il passato di Eternia fu ampliato. Nel mondo di Eternia, vivono un'incredibile quantit\u00e0 di forme di vita, che vanno da mostri a razze senzienti, incluse forme non umanoidi e civilt\u00e0 nascoste.\nLocation in Eternia, visitati di frequente nel corso della serie sono il castello di Grayskull, la foresta sempre verde, la giungla, il palazzo reale e la \"montagna del Serpente\". \u00c8 da notare che sembra ci siano molti pochi posti \"moderni\" o contemporanei su Eternia. Molte citt\u00e0 e castelli, se non tutti, sono molto antichi.\nNella serie del 2002, il pianeta sembra avere due distinte regioni: l'\"emisfero del buio\" e l'\"emisfero della luce\". Nel corso degli episodi Sorceress spiega che molto tempo prima Hordak cre\u00f2 l'emisfero del buio per poter far crescere e diventare pi\u00f9 forte il proprio esercito. Sfortunatamente, l'incantesimo era ben oltre la possibilit\u00e0 di Hordak, che ne perse il controllo, e fin\u00ec per distruggere gran parte di Eternia. In tempi pi\u00f9 recenti, Skeletor ha reso l'emisfero del buio di proprio dominio, rendendolo un posto pericoloso ed insidioso.\nCapitale di Eternia \u00e8 \"Eternos City\", luogo in cui si trova il palazzo reale in cui abitano il re Randor, la regina Marlena e il principe Adam.\nLa montagna del serpente.\n\u00c8 il nascondiglio segreto di Skeletor. Nella versione Filmation, originariamente, era il quartier generale degli Horde."}
{"id": "1842836", "revid": "104458", "url": "https://it.wikipedia.org/wiki?curid=1842836", "title": "Henry Allingham", "text": ""}
{"id": "1842837", "revid": "2175", "url": "https://it.wikipedia.org/wiki?curid=1842837", "title": "Legame idrogeno", "text": ""}
{"id": "1842844", "revid": "533647", "url": "https://it.wikipedia.org/wiki?curid=1842844", "title": "William Baird", "text": "Carriera.\nSocio del , gioc\u00f2 con i \"Grifoni\" nella stagione del 1898, nella quale si aggiudic\u00f2 il primo campionato italiano di calcio.\nGioc\u00f2 entrambe le partite di campionato che il disput\u00f2 l'8 maggio 1898, subendo una rete.\nAl termine della stagione Baird abbandon\u00f2 l'attivit\u00e0 agonistica."}
{"id": "1842847", "revid": "126257", "url": "https://it.wikipedia.org/wiki?curid=1842847", "title": "Universit\u00e0 LIUC", "text": ""}
{"id": "1842848", "revid": "22475", "url": "https://it.wikipedia.org/wiki?curid=1842848", "title": "Chiamami col tuo nome (romanzo)", "text": "Chiamami col tuo nome (il titolo originale inglese \u00e8 \"Call Me by Your Name\") \u00e8 un romanzo dello scrittore statunitense Andr\u00e9 Aciman, pubblicato per la prima volta nel 2007.\nNel 2019 \u00e8 stato pubblicato un seguito intitolato \"Cercami\".\nTrama.\nAmbientato durante la calda estate del 1987 sullo sfondo della riviera ligure, il romanzo \u00e8 il racconto struggente del rapporto di amicizia e amore che nasce tra due ragazzi e che li accompagner\u00e0 negli anni a venire. Elio Perlman, diciassettenne ebreo italiano, musicista e molto maturo per la sua et\u00e0, \u00e8 figlio di un professore universitario che ogni anno accoglie nella sua casa sul mare un giovane studioso impegnato nelle sue ricerche. Oliver, ventiquattrenne ebreo statunitense, viene scelto dalla famiglia di Elio per il soggiorno estivo, durante il quale lavorer\u00e0 a un saggio sul filosofo greco Eraclito. Oliver conquista subito la famiglia e la gente del posto con la propria bellezza e simpatia e coi suoi modi bruschi e americani. Elio se ne innamora pressoch\u00e9 immediatamente e dopo un'altalena di gentilezze e incomprensioni reciproche, i due giovani si lasciano trasportare dalla passione, che vede il suo culmine nei pochi giorni trascorsi assieme a Roma prima del ritorno di Oliver in America. Negli anni e nei decenni successivi i due torneranno a incontrarsi, ogni volta incapaci di esprimere a parole quell'esperienza breve ma di un'intensit\u00e0 unica e insuperabile che li ha legati per sempre.\nAdattamento cinematografico.\nIl regista italiano Luca Guadagnino ha diretto un adattamento cinematografico del romanzo, con protagonisti Armie Hammer e Timoth\u00e9e Chalamet. Il film \u00e8 stato presentato in anteprima al Sundance Film Festival 2017."}
{"id": "1842849", "revid": "399", "url": "https://it.wikipedia.org/wiki?curid=1842849", "title": "Villa I Tattoli", "text": "Villa I Tattoli \u00e8 una dimora signorile situata nella valle del torrente Sugana, nella via Volterrana, nel comune di San Casciano in Val di Pesa.\n\u00c8 probabilmente l'edificio di stile rinascimentale pi\u00f9 interessante del comune.\nStoria.\nAppartiene alla famiglia Bini Smaghi che risulta proprietaria del luogo gi\u00e0 nel 1427.\nVenne forse edificato da un membro della famiglia che nel 1515 ricevette il titolo di conte da papa Leone X.\nArchitettura.\nLa villa, a cui si accede da un lunghissimo viale di cipressi, \u00e8 perfettamente inserita nel paesaggio grazie al giardino all'italiana che la circonda; giardino che per adattarsi al pendio \u00e8 stato suddiviso in terrazzamenti.\nAll'esterno la villa si presenta come un parallelepipedo con alcuni edifici annessi alla facciata secondaria. Tutte le facciate esterne sono su due piani con due ordini di finestre incorniciate da fasciature in pietra serena al primo piano e inginocchiate al piano terra.\nLa purezza delle linee rinascimentali della facciata \u00e8 ripetuta anche nel chiostro interno. Sul lato nord il chiostro presenta due ordini su cinque arcate, ad arco a tutto sesto le inferiori mentre le superiori con arco ribassato. Al piano superiore il loggiato continua sul lato est con un'arcata costruita nel 1925. Sotto le volte di crociera del primo ordine del chiostro sono dipinti degli stemmi gentilizi.\nLa facciata principale \u00e8 caratterizzata al primo piano da una doppia loggia con colonne binate che riprende la forma delle arcate del chiostro, e un portone che conduce direttamente al chiostro.\nSul viale d'accesso alla villa \u00e8 posta anche la cappella privata della famiglia."}
{"id": "1842857", "revid": "22475", "url": "https://it.wikipedia.org/wiki?curid=1842857", "title": "Partito Comunista d'India", "text": "Il Partito Comunista d'India (\"Communist Party of India\", CPI) \u00e8 un partito politico indiano il cui attuale segretario generale \u00e8 Doraisamy Raja.\nIl partito fu fondato a Kanpur il 26 dicembre 1925 da un gruppo di giovani ispirati dall'esempio della rivoluzione d'ottobre e sulla scia del movimento di non cooperazione promosso da Gandhi in quegli anni.\nTra i fondatori ci furono Manabendra Nath Roy, agente del Comintern in Bengala che fece leva sull'ammirazione di alcuni per la lotta di classe e i metodi violenti, e Shripat Amrit Dange, bramino e autore del \"pamphlet\" intitolato \"Gandhi e Lenin\" nel quale sosteneva che tra i due era Lenin l'esempio da seguire per l'umanit\u00e0 oppressa.\nIl CPI per\u00f2 non divenne mai un concorrente serio del Partito del Congresso Indiano, probabilmente in parte per il carattere della lotta gandhiana e in parte per il profondo sentimento religioso degli indiani\nNel 1964 una scissione ha portato alla nascita del Partito Comunista d'India (Marxista)."}
{"id": "1842858", "revid": "767487", "url": "https://it.wikipedia.org/wiki?curid=1842858", "title": "Giovanni Maria Capelli", "text": "Biografia.\nQuasi nulla si conosce sulla sua giovinezza e formazione musicale. La sua prima attivit\u00e0 musicale nota che ci viene riportata \u00e8 quella di cantante presso il duomo di Parma nel 1699, periodo nel quale fu probabilmente ordinato sacerdote. L'anno seguente divent\u00f2 maestro di cappella della cattedrale. Nel luglio del 1709 fu nominato, sempre nella citt\u00e0 natale, organista della Chiesa della Madonna della Steccata. Nello stesso anno gli fu offerto un posto al servizio della corte Farnese, probabilmente, subito o qualche anno dopo, quella di maestro di cappella. Il suo debutto come compositore d'opera avvenne nel 1710 a Reggio Emilia con il dramma per musica \"I rivali generosi\". La propria carriera operistica, che lo vide protagonista nei palcoscenici di Reggio Emilia, Mantova, Parma e Venezia, si concluse nel 1726, all'et\u00e0 di 78 anni, con \"I fratelli riconosciuti\".\nCapelli fu molto lodato dai contemporanei: La Borde lo descrisse come \"un eccellente compositore con un raro talento e originalit\u00e0\"; Quantz, dopo aver ascoltato la prima messa in scena de \"I fratelli riconosciuti\", nella sua autobiografia lo defin\u00ec \"un compositore pieno di fuoco e con molta inventiva\". Nel complesso le sue opere sono totalmente convenzionali: ouverture, una serie di recitativi e arie (o duetti) che si alternano fra di loro e coro finale."}
{"id": "1842864", "revid": "767487", "url": "https://it.wikipedia.org/wiki?curid=1842864", "title": "Le morti di Ian Stone", "text": "Le morti di Ian Stone (\"The Deaths of Ian Stone\") \u00e8 un film del 2007 diretto da Dario Piana. La pellicola \u00e8 stata distribuita in Italia il 18 luglio 2008 dalla Medusa Film.\nTrama.\nLa tranquilla esistenza di Ian Stone si conclude con un'atroce morte, ma il ragazzo si risveglia in un'altra vita e si convince di aver solo avuto un incubo. Ma anche questa volta muore in maniera atroce, non prima che un uomo lo metta in guardia dal fatto che \"loro\" lo stanno cercando. Una volta morto si risveglia in una nuova vita e si convince di nuovo di aver avuto un altro incubo. Anche stavolta per\u00f2 incontrer\u00e0 l'uomo misterioso e morir\u00e0 di nuovo ancora molte altre volte prima di scoprire la verit\u00e0 su \"loro\" e quella pi\u00f9 incredibile su se stesso. \"Loro\" sono denominati come i mietitori e lo stesso Ian ne faceva parte, immortali che vagano tra le vite per nutrirsi della paura. Solo grazie a Jenny riuscir\u00e0 a trovare un modo per sopravvivere senza nutrirsi della paura, che gli permetter\u00e0 di poter uccidere i mietitori."}
{"id": "1842873", "revid": "71433", "url": "https://it.wikipedia.org/wiki?curid=1842873", "title": "The Deaths of Ian Stone", "text": ""}
{"id": "1842880", "revid": "108742505", "url": "https://it.wikipedia.org/wiki?curid=1842880", "title": "Walter Breuning", "text": ""}
{"id": "1842886", "revid": "70137", "url": "https://it.wikipedia.org/wiki?curid=1842886", "title": "Melanogenesi", "text": ""}
{"id": "1842888", "revid": "599013", "url": "https://it.wikipedia.org/wiki?curid=1842888", "title": "Enrico Bartoletti", "text": "Storia.\nEntrato nel seminario diocesano fiorentino, fu inviato a completare gli studi di teologia al prestigioso Collegio Capranica di Roma. Qui incontra importanti personalit\u00e0 spirituali e intellettuali, come mons. Giulio Belvederi, padre spirituale, mons. Cesare Federici, rettore del collegio, p. Agostino Bea, ideatore dello schema sull'ecumenismo del Vaticano II, successivamente cardinale.\nTornato a Firenze, fu ordinato sacerdote il 27 luglio 1939 dal cardinale Elia Dalla Costa, per poi tornare a Roma per gli studi al Pontificio Istituto Biblico.\nAl rientro a Firenze gli fu affidata la direzione del seminario minore durante la quale fu definito dal seminarista Lorenzo Milani \"uomo e prete di levatura eccezionale\".\nInsegnante di sacra scrittura si mette in luce nell'ambiente culturale fiorentino grazie alle doti intelluttuali fino ad essere nominato rettore unico dei seminari maggiore e minore nel 1955.\nNel 1958 fu nominato vescovo ausiliare di Lucca, accanto all'ottantenne arcivescovo Antonio Torrini, e consacrato da Ermenegildo Florit, arcivescovo coadiutore \"sedi datus\" di Firenze, nella basilica fiorentina dell'Annunziata, in quanto non appartenente al capitolo della cattedrale.\nA Lucca cominci\u00f2 il proprio magistero in punta di piedi, in una diocesi con una storia spirituale forte ma tradizionale. La sua capacit\u00e0 di mediare e contenere anche gli opposti gli permise di emergere come leader spirituale, ma fu la spinta del concilio che definitivamente consacr\u00f2 mons. Bartoletti alla guida morale dell'arcidiocesi.\nFu nominato amministratore apostolico \"sede plena\" nel gennaio 1966, e, cinque anni dopo, anche arcivescovo coadiutore \"con diritto di successione\".\nChiamato a ricoprire l'incarico di segretario generale della Conferenza Episcopale Italiana nel 1972, sotto il pontificato di Paolo VI, dimessosi da arcivescovo di Lucca nel marzo del 1973, dopo appena due mesi che era diventato, a pieno titolo, arcivescovo di quella diocesi, si trasfer\u00ec a Roma ove rimase fino alla sua improvvisa morte, avvenuta per infarto, al Policlinico Gemelli, dove era ricoverato da qualche giorno, nelle prime ore della mattina del 5 marzo 1976, non ancora sessantenne.\nVenne sepolto, accanto alla tomba di mons. Torrini, nella cattedrale di San Martino a Lucca.\nMons. Bartoletti propose di far leva sulla Parola di Dio. Il primo piano pastorale della CEI fu battezzato \"linea Bartoletti\" tanto era dominato dal suo orientamento pastorale. I documenti figli si muoveranno nell'ottica bartolettiana centrata sull'annuncio. Egli si prodig\u00f2 affinch\u00e9 le indicazioni del Concilio Ecumenico Vaticano II venissero recepite ed attuate dalle diocesi e dalle parrocchie.\nLa linea Bartoletti ha guidato le scelte della conferenza episcopale italiana fino all'arrivo in Cei della linea Ruini.\nL'11 novembre 2007 \u00e8 stata aperta a Lucca la fase diocesana della causa per la sua beatificazione.\nGenealogia episcopale.\nLa genealogia episcopale \u00e8:"}
{"id": "1842889", "revid": "179980", "url": "https://it.wikipedia.org/wiki?curid=1842889", "title": "Joe Emerson Bizera", "text": ""}
{"id": "1842892", "revid": "124342804", "url": "https://it.wikipedia.org/wiki?curid=1842892", "title": "Villa Mangiacane", "text": "Villa Mangiacane \u00e8 una tenuta situata vicino alla citt\u00e0 di San Casciano. La propriet\u00e0 del XV secolo fu costruita dalla famiglia Machiavelli e il progetto architettonico \u00e8 attribuito al Maestro del Rinascimento, Michelangelo Buonarroti (1475-1564) con sviluppi successivi aggiunti da Giorgio Vasari (1562 - 1625).\nNel 1884 Alfredo Melani (1859-1928), lo storico italiano pi\u00f9 rispettato dell'epoca, pubblic\u00f2 un libro intitolato \"Architettura Italiana Antica e Moderna\"in cui confermava che la villa \u00e8 opera di Michelangelo. La villa originaria, maestosamente situata sulla sommit\u00e0 di una collina, fu progettata dal maestro rinascimentale Michelangelo Buonarroti, il cui padre ricopriva una carica ufficiale a San Casciano. Michelangelo ha progettato diverse grandi ville di audace eleganza nella provincia fiorentina con uno stile unico e un occhio per le proporzioni perfette. Anche A. Chiostrini Mannini nella pubblicazione del 1966 \u201cI tesori del Chianti\u201d, si riferisce a Buonarroti come l'architetto della villa. \nPosizione.\nVilla Mangiacane si trova 12 km a sud di Firenze, nel villaggio di Sant'Andrea in Percussina, nel cuore del Chianti Classico, la famosa regione vinicola italiana in Toscana. La tenuta si estende da San Casciano in Val di Pesa a Greve in Chianti. \nStoria.\nLa villa era un antico possesso dei Machiavelli, il cui stemma appare nella chiave di volta dell'arco centrale del loggiato. il figlio pi\u00f9 noto della famiglia Machiavelli \u00e8 lo scrittore Niccol\u00f2 Machiavelli che nacque da Bernardo Machiavelli e Bartolommea de 'Nelli nel 1469. Machiavelli \u00e8 ampiamente considerato il fondatore della moderna teoria politica e la sua opera pi\u00f9 famosa' Il Principe' fu scritto nel suo studio di Albergaccio, collegato alla tenuta Mangiacane. Nel 1498 Machiavelli fu nominato Secondo Cancelliere e Segretario del Consiglio dei Dieci nella nuova Repubblica Fiorentina, ruolo nel quale viaggi\u00f2 ampiamente come intermediario politico di vari tribunali ed \u00e8 entrato in contatto con molte potenti figure dell'epoca. Fu durante questo periodo che fu in grado di osservare da vicino il funzionamento del potere e della politica e questa inestimabile esperienza in seguito inform\u00f2 le sue teorie politiche. Tra le altre cose, era appassionato di proteggere l'autonomia della sua amata Firenze e sentiva che era necessario rimuovere la loro dipendenza dall'assumere eserciti mercenari. Con questo in mente, si mise a formare una milizia composta dalla popolazione civile. Dopo che la famiglia Medici torn\u00f2 al potere nel 1512, fu brevemente imprigionato con l'accusa di aver cospirato contro il nuovo regime. Anche se scagionato, fu successivamente esiliato dalla vita politica e lasci\u00f2 Firenze per vivere nella tenuta con la moglie, Marietta Corsini, i loro quattro figli e due figlie. Le sue lettere e altri scritti di quel periodo descrivono i vigneti, gli oliveti e gli alloggi della tenuta. Sebbene fosse difficile per lui aver perso la sua posizione e status politico - un ruolo che aveva apprezzato e in cui eccelleva - la sua nuova vita a Mangiacane gli ha permesso di riflettere e attingere alle sue esperienze per produrre gli scritti eccezionali per i quali da allora \u00e8 diventato molto apprezzato. Personaggio socievole, insaziabilmente curioso del mondo e delle persone che lo circondano, era una figura ben nota presso la locanda locale che era collegata alla tenuta da un percorso interno. In una lettera descrive il suo cammino verso la locanda: \"Poi mi faccio strada lungo la strada verso la locanda, chiacchiero con i passanti, chiedo notizie locali, imparo varie questioni, osservo l'umanit\u00e0: il suo gusto, la diversit\u00e0 delle sue fantasie. \" Pi\u00f9 tardi nella sua vita, quando il suo esilio politico fu alleviato, fu nuovamente chiamato a svolgere compiti e missioni diplomatiche che lo portarono via dalla sua casa e dalla sua famiglia. I suoi figli avrebbero gestito la tenuta durante le sue numerose assenze. Significative modifiche furono apportate alla villa durante la met\u00e0 del XVI secolo e le caratteristiche aggiunte in questo periodo testimoniano un'alleanza coniugale tra le famiglie Machiavelli e Strozzi. Gli Strozzi erano una ricca famiglia di banchieri fiorentini che rivaleggiava con i potenti Medici. Ristoro Machiavelli (1507-1553) spos\u00f2 Maria Strozzi nel 1542 e Benedetto Machiavelli (1506-1575) spos\u00f2 Lucrezia Strozzi nel 1553. Non \u00e8 chiaro quale dei due fratelli commission\u00f2 i lavori di ristrutturazione alla villa, ma i documenti mostrano che nel 1557 Benedetto Machiavelli era in debito con Piero da Bernardino, un muratore di San Casciano, per i lavori eseguiti presso la propriet\u00e0, il che pu\u00f2 indicare che fosse il principale responsabile. a questo periodo \u00e8 stato incorporato anche uno stemma Machiavelli-Strozzi combinato in alcune caratteristiche della villa. Quest'ultima \u00e8 visibile sulla chiave di volta dell'arco centrale del pianterreno. La famiglia Machiavelli continu\u00f2 ad acquistare altre grandi propriet\u00e0 e ville a Sant'Andrea, tra cui la masseria Macinaia antistante la villa nel 1575. Filippo Machiavelli commission\u00f2 l'architetto Giorgio Vasari il Giovane (1562-1625) per progettare una nuova aggiunta alla villa con un'ala a specchio. Vasari era il nipote dello stimato pittore, architetto e storico dell'arte Giorgio Vasari (1511-1527). Vasari progett\u00f2 anche una seconda fase aggiungendo un'ala non realizzata. Inser\u00ec questa pianta nella sua opera pubblicata, \"La citt\u00e0 ideale del Cavalier Giorgio Vasari\" nel 598. La pianta originale \u00e8 conservata agli Uffizi. Dal 1614 al 1618 Filippo Machiavelli continu\u00f2 ad ampliare e consolidare la propriet\u00e0 acquistando l'adiacente Certo azienda agricola e tenuta Trebbio. Dopo la sua morte, avvenuta nel 1624, i suoi beni, tra cui la Tenuta Mangiacane, furono lasciati in eredit\u00e0 ai figli. La propriet\u00e0 della tenuta Mangiacane da parte della famiglia Machiavelli termin\u00f2 infine nel 1646 quando fu venduta dal cardinale Francesco Maria Machiavelli ( Patriarca latino di Costantinopoli) al senatore Mazzeo Mazzei. La villa \u00e8 rimasta per molto tempo nella famiglia Mazzei tanto che nella cartografia attuale \u00e8 ancora indicata come Villa Mazzei.\nSotto la guida dell'architetto fiorentino Gianclaudio Papasogli Tacca e del decoratore d'interni internazionale Ralf Krall, il nuovo proprietario ha commissionato un progetto di restauro.\nDescrizione.\nSi caratterizza, sul lato che guarda Firenze, per la presenza di un loggiato a tre archi a tutto sesto decorato da pietre bugnate mentre al piano superiore il loggiato \u00e8 architravato.\nAltri progetti.\nForbes https://www.forbes.com/sites/anniedavidson/2020/11/05/live-like-a-machiavelli-in-this-tuscan-villa-reportedly-designed-by-michelangelo/?sh=7fd1b1da16bd"}
{"id": "1842894", "revid": "767487", "url": "https://it.wikipedia.org/wiki?curid=1842894", "title": "'o Re", "text": "o Re \u00e8 un film del 1989 scritto, sceneggiato e diretto da Luigi Magni, vincitore di un Nastro d'argento per i migliori costumi (Lucia Mirisola) e di due David di Donatello per il miglior attore non protagonista (Carlo Croccolo) e per i migliori costumi.\nTrama.\nRoma, 1862. Francesco II di Borbone, re delle Due Sicilie spodestato da Garibaldi e costretto a lasciare la sua capitale, trascorre il proprio esilio nella citt\u00e0 pontificia insieme alla moglie Maria Sofia e al fedele maggiordomo Rafele. Il giovane ex sovrano \u00e8 preda dei sensi di colpa per non aver saputo difendere il trono, il che rende il suo esilio malinconico, segnato dalla nostalgia per Napoli e dalle incomprensioni con la moglie, la quale mostra invece tutta la propria ostinazione nel voler recuperare il trono perduto.\nMaria Sofia mantiene i contatti con i lealisti, braccati come briganti dal nuovo stato italiano, e cerca di spronare l'indolente marito alla riscossa contro gli invasori. Ma Francesco non ha n\u00e9 la voglia n\u00e9 i mezzi per condurre la battaglia a cui Maria Sofia lo sprona: la sua posizione economica si fa sempre pi\u00f9 difficoltosa. Rafele \u00e8 costretto infatti a vendere alla spicciolata i beni della famiglia reale per garantire loro il sostentamento.\nFrancesco \u00e8 turbato dalle angustie della moglie per quel figlio tanto desiderato e non ancora arrivato. Scampato ad alcuni attentati, tenter\u00e0 in un primo momento di organizzare la ripresa del trono, ma infine ripiegher\u00e0 sulla dimensione intima della famiglia, della religione e del soprannaturale, ritrovando un rapporto sereno con la moglie, nonostante la dura prova della morte precoce della figlia che avevano finalmente generato.\nColonna sonora.\nLe musiche sono composte e dirette da Nicola Piovani. Il brano sui titoli di testa, \"'o Re\" (Magni - Pagano - Piovani), \u00e8 cantato da Angela Pagano; il brano finale del film, \"Ninna nanna Ninna nann\u00e0\" (Citarella - Piovani), \u00e8 cantato da Isabella Perricone; nel corso del film Donato Citarella canta il classico ottocentesco \"Te voglio bene assaje\" (di anonimo)."}
{"id": "1842904", "revid": "110157", "url": "https://it.wikipedia.org/wiki?curid=1842904", "title": "Partito Socialista Praja", "text": "Il Partito Socialista Praja (\"Praja Socialist Party\" o PSP) \u00e8 stato un partito politico indiano attivo soprattutto negli anni sessanta e settanta.\nIl PSP nacque nel 1952 dall'unione dei piccoli partiti d'ispirazione socialista esistenti all'epoca in India. I punti principali del programma di partito prevedevano una riforma terriera, l'introduzione dell'istruzione gratuita e la lotta alla corruzione governativa. Il PSP raggiunse un notevole successo elettorale negli anni di pi\u00f9 intensa attivit\u00e0 ma dopo il 1977 la sua fortuna cambi\u00f2 e di fatto scomparve."}
{"id": "1842914", "revid": "125703957", "url": "https://it.wikipedia.org/wiki?curid=1842914", "title": "La figlia di Iorio", "text": "La figlia di Iorio \u00e8 una tragedia in tre atti del 1903 di Gabriele D'Annunzio.\nOrigine.\nL'autore, che proprio l'anno precedente aveva realizzato alcuni dei suoi capolavori lirici come \"Alcione\", si distacc\u00f2 da Eleonora Duse e piomb\u00f2 in una spirale di lussi e di debiti. Affront\u00f2, dopo il successo della \"Figlia di Iorio\", un breve periodo di difficolt\u00e0 creativa ed artistica.\nLo stesso d'Annunzio scrisse in una lettera al pittore Francesco Paolo Michetti, amico e corealizzatore della trama:In un'intervista rilasciata nel 1921 D'Annunzio afferma di non essersi ispirato all'omonimo dipinto del suo amico corregionale Francesco Paolo Michetti per la scrittura della tragedia, bens\u00ec afferma di essersi ispirato ad una scena di vita quotidiana che vide accadere nel paese abruzzese di Tocco da Casauria insieme a Michetti (da Gabriele soprannominato Ciccillo):\nLa prima rappresentazione avvenne al Teatro Lirico di Milano il 2 marzo 1904 con la compagnia teatrale di Virgilio Talli ed ebbe enorme successo.\nLa protagonista avrebbe dovuto essere Eleonora Duse, la cui relazione sentimentale con D'Annunzio era gi\u00e0 in crisi, ma l'attrice si ammal\u00f2 e il poeta non volle attendere il tempo necessario alla guarigione, cos\u00ec affid\u00f2 la parte di Mila ad Irma Gramatica. Da alcune testimonianze risulta che la Duse non abbia mai dimenticato il dolore per quel torto subito.\nGli altri interpreti erano Ruggero Ruggeri (Aligi), Teresa Franchini (Candia della Leonessa), Oreste Calabresi (Lazaro) e Lyda Borelli (Favetta). Le scene e i costumi vennero affidate all'artista Francesco Paolo Michetti. Anche la prima rappresentazione in Abruzzo fu un vero trionfo: si tenne il giorno 23 giugno dello stesso anno al Teatro Marrucino di Chieti, citt\u00e0 alla quale l'autore don\u00f2 il manoscritto originale della tragedia.\nTrama.\nLa vicenda \u00e8 ambientata in Abruzzo, nel giorno di San Giovanni.\nLa famiglia di Lazaro di Roio del Sangro sta preparando le nozze del figlio Aligi; l'atmosfera \u00e8 gaia grazie ai canti e ai dialoghi allusivi ed effervescenti delle tre sorelle.\nAligi pare comunque turbato da strane sensazioni e da presagi e si esprime in un linguaggio onirico. Mentre la cerimonia nuziale sta procedendo con un frammisto di riti rurali, ancestrali, pagani precristiani, irrompe nella casa Mila di Codra (la figlia di Iorio, un mago) per cercarvi rifugio; lei \u00e8 una donna dalla cattiva fama, ma \u00e8 costretta a fuggire per evitare le molestie di un gruppo di mietitori ubriachi.\nQuando Aligi, incitato dalle donne presenti al matrimonio, sta per colpirla, viene fermato dalla visione dell'angelo custode e dai pianti delle sorelle.\nAligi riesce persino a convincere i mietitori a rinunciare alla loro preda.\nMila e Aligi finiscono per convivere assieme in una caverna pastorale in montagna (la Grotta del Cavallone); la loro unione non \u00e8 peccaminosa e anzi sperano ardentemente di recarsi a Roma per ottenere la dispensa papale e poi sposarsi felici e contenti.\nMa non \u00e8 una favola, n\u00e9 tanto meno una storia a lieto fine, anzi la situazione precipita rapidamente: Ornella, una sorella di Aligi, addolora profondamente Mila con il racconto\nsullo stato di disperazione in cui \u00e8 caduta la sua famiglia, dopo la partenza di Aligi.\nMila decide allora di fuggire, ma viene fermata da Lazaro che cerca di sedurla con la forza;\nAligi interviene a difendere la donna e nasce cos\u00ec una colluttazione tra padre e figlio che terminer\u00e0 con la morte del primo.\nAligi evita la condanna solo per l'autoconfessione di Mila, che si addebita ogni colpa, autoproclamandosi strega.\nLa giovane verr\u00e0 condotta alla catasta per morire sulle fiamme.\nCommento e critiche.\nL'autore stesso, nella lettera a Michetti, descrisse perfettamente le motivazioni e gli intenti dell'opera.\nRivivere le sue radici della terra natale, nell'intento di eternare le figure pastorali antiche, grazie alla scoperta dell'immutata sostanza della natura umana.\nL'autore ricerca oggetti come utensili, suppellettili che abbiano l'impronta della vita vera, e nel tempo medesimo vuole diffondere sulla realt\u00e0 dei quadri un velo di sogno antico.\nPerci\u00f2 \u00e8 proprio un sogno antico che riconduce il poeta alla sua terra d'origine, che nell'opera viene riportata ad uno stadio primitivo ed innocente, caratterizzato da usi e costumi arcaici.\n\u00c8 infatti alla natura aspra della sua gente che il poeta salda la tragedia del destino.\n\u00c8 un'opera variegata pervasa dal filo conduttore della musicalit\u00e0 dannunziana.\nEcco perch\u00e9 sembra quasi rientrare nella normalit\u00e0 delle cose, la vicinanza della frase ricercata e colta con la filastrocca invece basata su temi popolari; oppure il tono realistico alternato a quello trasognato, indefinito e misterioso.\nLo stesso poeta definir\u00e0 il suo verso come: \"intero, senza spezzamenti, semplice e diritto, entra nell'anima e vi resta\".\nLe critiche, sia quelle contemporanee alla realizzazione dell'opera sia quelle successive, sono state, generalmente, positive.\nScrisse il Paratore: \u00ab\u00c8 l'unica opera del poeta, che pur concedendo il debito posto al furore dei sensi, si solleva in un clima in cui i palpiti dell'umana passionalit\u00e0 vibrano di una risonanza universale\u00bb.\nRileva invece Umberto Artioli: \u00abNei paesaggi-stati d'animo, negli oggetti-emblemi, nei personaggi che solidarizzano o si contrappongono come frammenti di un'unica individualit\u00e0 scissa in se stessa ed affiorante sulla scena in una pletora di sembianti diversi, circola quel che gli espressionisti definiranno Ich-Drama: un'opzione drammaturgica a fondamento allegorico in cui l'eredit\u00e0 romantica, prende quota su un impianto di sapore medievale\u00bb.\nLa \"Figlia di Iorio\" \u00e8 stata portata sullo schermo, all'epoca del muto, due volte. In occasione del centenario, il Comune di Pescara e Il Vittoriale hanno sostenuto la produzione della versione cinematografica della tragedia. L'ha diretta e prodotta il regista Mario A. Di Iorio, girandola in digitale. Elena De Ritis \u00e8 Mila di Codra; Corrado Proia \u00e8 Aligi.\n\u00c8 stata adattata per il teatro lirico due volte, da Alberto Franchetti (1906), in collaborazione coll'autore del dramma, e da Ildebrando Pizzetti (1954).\nLa parodia teatrale.\nL'opera di D'Annunzio divenne oggetto di una parodia teatrale, rappresentata il 3 dicembre del 1904 al Teatro Mercadante di Napoli, ideata da Eduardo Scarpetta e intitolata \"Il figlio di Iorio\". Scarpetta fu querelato dalla Societ\u00e0 Italiana degli Autori ed Editori per plagio e contraffazione per la messa in scena senza autorizzazione scritta, ma in sede processuale l'autore napoletano venne assolto.\nAdattamenti dialettali.\nIn Abruzzo la tragedia \u00e8 stata tradotta integralmente in dialetto abruzzese dal poeta Cesare De Titta nel 1907 con approvazione dello stesso D'Annunzio. Il testo in dialetto rispecchia fedelmente l'originale, e si distingue per l'uso dei modi di dire e dei sinonimi dialettali con le parole dell'originale. \nUn'altra traduzione dialettale, meno originale e pi\u00f9 popolare, \u00e8 stata fatta nel 2004 dal poeta chietino Raffaele Fraticelli, in occasione dei 100 anni dalla prima rappresentazione abruzzese della tragedia, al Teatro Marrucino di Chieti.\nRiferimenti a \"La figlia di Iorio\" in altre opere.\nL'opera \u00e8 citata nel film di Renzo Arbore \"Il pap'occhio\" nella forma di un monologo portato da un'attrice (interpretata da Mariangela Melato) che effettua un provino con il regista il quale non conoscendo assolutamente il testo scambia il titolo dell'opera come un tentativo di accreditarsi come \"figlia di...\". La scena si conclude con l'attrice che d\u00e0 uno schiaffo al regista e va via scandalizzata.\nNel libro \"Lessico famigliare\" di Natalia Ginzburg, l'autrice nomina il fatto che nella sua famiglia, la sera, si fosse soliti recitare \"La figlia di Jorio\"."}
{"id": "1842922", "revid": "1043175", "url": "https://it.wikipedia.org/wiki?curid=1842922", "title": "Wagner Lopes", "text": "Carriera.\nClub.\nNato e cresciuto in Brasile, Lopes inizia la sua carriera nel San Paolo, ma nel 1987, a 18 anni, decide di provare a fare fortuna in Giappone. Si trasferisce quindi nel Nissan Motors, dove trascorre un periodo di tre anni fino al 1990, e a 21 anni passa al Hitachi fino al 1994, dove diventa un attaccante molto prolifico segnando 85 reti in 96 partite. Le stagioni successive Lopes migliora le proprie prestazioni segnando 67 reti in 60 partite nel Honda Motor tra il 1995 e il 1996.\nNel 1996 si trasferisce nel Club Verdy Kawasaki andando ad arricchire il gi\u00e0 ottimo reparto avanzato che comprendeva Kazuyoshi Miura (ex Genoa) e Ruy Ramos, anch\u2019egli calciatore di origine brasiliana ma naturalizzato giapponese.\nNazionale.\nNon venendo convocato dal , Lopes aspetta di prendere la cittadinanza giapponese, che arriva nel 1997 con la conseguente chiamata in Nazionale di calcio giapponese. Partecipa al e alla Copa Am\u00e9rica 1999, a cui il aveva partecipato in qualit\u00e0 di invitata, e riesce a segnare. Proprio nel 1999 si chiude la sua esperienza in nazionale e decide, nel 2002 di terminare la carriera calcistica da giocatore.\nAllenatore.\nDal 1\u00ba febbraio 2011 al 30 novembre 2011 \u00e8 stato allenatore del Paulista Futebol Clube.\nDal 1\u00ba gennaio 2012 al 25 marzo 2012 \u00e8 stato allenatore del Gamba Osaka"}
{"id": "1842930", "revid": "85790572", "url": "https://it.wikipedia.org/wiki?curid=1842930", "title": "Marvel Feature", "text": "Marvel Feature \u00e8 una miniserie a fumetti, pubblicata dalla Marvel Comics dal 1971 al 1973 per un totale di 12 numeri.\nStoria editoriale.\nPrima serie.\nLa prima apparizione del supergruppo noto come Difensori avviene nel n. 1 (dicembre 1971), creato da Roy Thomas come testi e Ross Andru come disegni, prosegue in altre due storie: n. 2 (marzo 1972) e n. 3 (giugno 1972). Si contano poi due storie nel n. 1 e una storia nel n. 2:\nIl personaggio noto come Ant Man I ritorna in due storie nei n. 4 (luglio 1972), n. 5 (settembre 1972), e Ant-Man I con Wasp in altre cinque storie nei n. 6 (novembre 1972), n. 7 (gennaio 1973), n. 8 (marzo 1973), n. 9 (maggio 1973), n.10 (luglio 1973), realizzate da Roy Thomas e Mike Friedrich come testi, Herb Trimpe, P.Craig Russell e Jim Starlin come disegni. Si contano poi una storia nel n. 8 e due storie nel n. 10:\nLa storia di Hulk e la Cosa ritorna nel n. 11 (settembre 1973), realizzato da Len Wein (testi) e Jim Starlin (disegni).\nLa storia di Iron Man con la Cosa ritorna nel n. 12 (novembre 1973), realizzato da Mike Friedrich (testi) e Jim Starlin (disegni).\nLe avventure della Cosa a fianco del quale si avvicendano diversi personaggi celebri dell'universo Marvel continuarono dopo il numero 12 in \"Marvel Two-in-One\" numero 1.\nSeconda serie.\nLa seconda serie consta di sette numeri, pubblicati dal 1975 al 1976, che presentano il personaggio di Red Sonja.\nNel n. 1 (novembre 1975) si contano due storie:\nIl personaggio di Red Sonja ritorna in altre quattro storie nei n. 2 (gennaio 1976), 3 (marzo 1976), 4 (maggio 1976), 5 (luglio 1976), scritte da Bruce Jones e disegnate da Frank Thorne.\nInfine, compare in due delle sei parti de \"La ballata di Belit e Conan\" (parti 2/6 e 5/6, rispettivamente fascicoli n. 6 e 7), realizzate da Roy Thomas (testi) e Frank Thorne (disegni)."}
{"id": "1842933", "revid": "88740", "url": "https://it.wikipedia.org/wiki?curid=1842933", "title": "Meneghin", "text": "Meneghin, ovvero Meneghino, che in dialetto milanese \u00e8 diminutivo di Domenico, pu\u00f2 riferirsi a:"}
{"id": "1842937", "revid": "767487", "url": "https://it.wikipedia.org/wiki?curid=1842937", "title": "US5", "text": "Gli US5 sono una boy band, i cui membri provengono dalla Germania, dall'Inghilterra, e dagli Stati Uniti. Il gruppo \u00e8 stato lanciato da Lou Pearlman nel 2005 nel reality show tedesco \"Big in America\", ed ha debuttato nel giugno dello stesso anno, ottenendo un notevole successo in Europa con il loro primo album \"Here we Go\". Il loro primo singolo \"Maria\" \u00e8 stata al numero uno in Germania ed ha ottenuto il disco d'oro. In totale, il disco ed i suoi relativi singoli hanno venduto 2.500.000 copie in tutto il mondo.\nDopo aver girato l'Europa in tour, gli US5 hanno pubblicato il loro secondo album \"In Control\" nell'autunno 2006. Anche in questo caso, il gruppo ottiene una certa popolarit\u00e0 nell'Europa dell'est, e soprattutto in Polonia, dove il gruppo ottiene il disco d'oro per entrambi gli album. Nell'inverno del 2007, Mikel Johnson abbandona il gruppo e viene sostituito dal quindicenne Vincent Tomas.\nDopo che Lou Pearlman \u00e8 stato arrestato ed \u00e8 in attesa di giudizio con l'accusa di frode, gli US5 hanno avuto la possibilit\u00e0 di continuare a fare concerti, mentre i proventi da essi ricavati sono posti sotto sequestro, fino a che la sentenza non verr\u00e0 emessa."}
{"id": "1842938", "revid": "1573940", "url": "https://it.wikipedia.org/wiki?curid=1842938", "title": "Psammechinus", "text": "Psammechinus \u00e8 un genere di ricci di mare della famiglia Parechinidae.\nTassonomia.\nComprende le seguenti specie:"}
{"id": "1842945", "revid": "1573940", "url": "https://it.wikipedia.org/wiki?curid=1842945", "title": "Echinidae", "text": "Echinidae \u00e8 una famiglia di ricci di mare appartenente all'ordine Camarodonta.\nTassonomia.\nComprende i seguenti generi:"}
{"id": "1842946", "revid": "118032833", "url": "https://it.wikipedia.org/wiki?curid=1842946", "title": "Machiavelli (famiglia)", "text": "La famiglia Machiavelli \u00e8 una nobile famiglia fiorentina, il cui pi\u00f9 noto esponente fu Niccol\u00f2 Machiavelli.\nLa famiglia diede i natali a numerose personalit\u00e0 politiche e religiose. Il cognome \u00e8 composto dalle parole \"mal\" e \"clavellus\", ci\u00f2 potrebbe far supporre che in origine fossero dei fabbri o dei commercianti di metalli. Secondo altri studiosi invece i chiodi che campeggiano nello stemma rappresenterebbero un ricordo delle imprese in Terra Santa dei fratelli Alberico e Uberto Machiavelli. Al secondo si deve anche l'arme della famiglia che riporta, oltre ai chiodi, anche una gran croce a testimonianza delle reliquie che Uberto avrebbe riportato dalla Terra Santa.\nI pi\u00f9 antichi ricordi di questa famiglia risalgono alla fase successiva alla Battaglia di Montaperti, quando Boninsegna Machiavelli fu costretto a fuggire nel contado per scampare alla rappresaglia ghibellina.\nI possedimenti della famiglia erano posti, principalmente nell'area degli attuali comuni di Montespertoli e di San Casciano in Val di Pesa. Risiedevano principalmente a Villa Mangiacane nei pressi della frazione di Sant'Andrea in Percussina (Firenze). Altri possedimenti li avevano nella valle della Greve.\nMa il loro pi\u00f9 celebre possedimento fu l'Albergaccio, residenza posta a Sant'Andrea in Percussina, in cui Niccol\u00f2 Machiavelli trascorse il suo esilio dopo il 1513. \nLa Famiglia era suddivisa in pi\u00f9 rami. Il ramo in cui nacque Niccol\u00f2 si estinse nel XVII secolo e come successori furono chiamati i Serristori. Un altro ramo si estinse nel 1726 con Francesco Machiavelli. A succedergli fu chiamato il cugino per parte materna (contessa Thiene) Giovan Battista Rangoni che aggiunse il cognome assumendo il cognome Rangoni Machiavelli.\nVoci correlate.\nVilla Mangiacane"}
{"id": "1842951", "revid": "1573940", "url": "https://it.wikipedia.org/wiki?curid=1842951", "title": "Echinidea", "text": "Echinidea \u00e8 un infraordine di ricci di mare dell'ordine Camarodonta.\nTassonomia.\nComprende le seguenti famiglie:\nSuperfamiglia Odontophora "}
{"id": "1842953", "revid": "110157", "url": "https://it.wikipedia.org/wiki?curid=1842953", "title": "Hindu Mahasabha", "text": "Lo Hindu Mahasabha (HM, noto anche come \"Akhil Bharat Hindu Mahasabha\", \"Assemblea Induista Pan-indiana\") \u00e8 stato un piccolo partito politico indiano di estrema destra il cui programma prevedeva principalmente la creazione di uno stato democratico induista. \nIl suo maggior successo elettorale fu l'elezione di quattro candidati alle elezioni parlamentari del 1951: i loro nomi sono Nirmal Chandra Chatterjee eletto in Bengala Occidentale, Vishnu Ghanashyam Deshpande e Narayan Bhaskar Khare nel Madhya Bharat, Shakuntala Nayar eletta nell'Uttar Pradesh. Da allora per\u00f2 il partito perse consensi fino a scomparire di fatto dopo il 1967."}
{"id": "1842957", "revid": "124255462", "url": "https://it.wikipedia.org/wiki?curid=1842957", "title": "Giovanni Agosti", "text": "Biografia.\nNato a Rieti, Si forma alla Scuola Normale di Pisa, dove si specializza in Archeologia con Salvatore Settis. \nDal 2000 insegna storia dell'arte moderna all'Universit\u00e0 Statale di Milano, dopo aver lavorato per molti anni nelle Soprintendenze per i Beni artistici e storici di Mantova e di Firenze. I suoi studi sono rivolti principalmente alla tradizione classica nella cultura figurativa italiana, ai rapporti fra artisti e scrittori, al Rinascimento nell'Italia settentrionale. Ha recentemente pubblicato una monografia importante su Andrea Mantegna (il libro ha anche vinto il Premio Viareggio 2006) che ha contribuito con nuove datazioni e attribuzioni a raffinare la ricerca sull'artista.\nLe fonti del lavoro di Agosti, oltre alla filologia storiografica, si devono ricercare in un sapere eteroclito in cui confluiscono elementi provenienti tanto da Roberto Longhi, quanto da Alberto Arbasino, Giovanni Testori, Dante Isella e dal teatro sperimentale.\nL'opera di Agosti si delinea anche come un radicale ripensamento dei rapporti tra storia dell'arte, mondo della cultura e societ\u00e0 italiana, in una fusione di sapere e stili che mettono in crisi i canoni classici della storia dell'arte, riprendendo in questo modo la tradizione metodologica di una rivista come Paragone o il tentativo pasoliniano di una fusione di arte, letteratura e critica.\nBibliografia.\nMOSTRE:"}
{"id": "1842959", "revid": "1372005", "url": "https://it.wikipedia.org/wiki?curid=1842959", "title": "Luneburgo", "text": "Luneburgo (in tedesco L\u00fcneburg, in basso tedesco \"L\u00fcmborg\") \u00e8 una citt\u00e0 di 73.581 abitanti (al 31 dicembre 2011) della Bassa Sassonia, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa LG).\nLuneburgo si fregia dei titoli di \"citt\u00e0 anseatica\" (\"Hansestadt\") e \"Grande citt\u00e0 indipendente\" (\"Gro\u00dfe selbst\u00e4ndige Stadt\").\nNotevole \u00e8 l'organo presente nella chiesa di San Giovanni."}
{"id": "1842960", "revid": "1573940", "url": "https://it.wikipedia.org/wiki?curid=1842960", "title": "Euechinoidea", "text": "Euechinoidea \u00e8 una sottoclasse di ricci di mare.\nTassonomia.\nUna recente analisi filogenetica basata sulle caratteristiche morfologiche dell'esoscheletro di specie sia viventi che fossili ha ridefinito i rapporti all'interno di questo raggruppamento includendovi i seguenti taxon:"}
{"id": "1842963", "revid": "149727", "url": "https://it.wikipedia.org/wiki?curid=1842963", "title": "L\u00fcneburg", "text": ""}
{"id": "1842975", "revid": "1573940", "url": "https://it.wikipedia.org/wiki?curid=1842975", "title": "Echinacea (zoologia)", "text": "Echinacea \u00e8 una superordine di ricci di mare appartenente alla sottoclasse Euechinoidea.\nTassonomia.\nUna recente analisi filogenetica basata sulle caratteristiche morfologiche dell'esoscheletro di specie sia viventi che fossili ha ridefinito la tassonomia di questo raggruppamento, includendovi i seguenti taxon:"}
{"id": "1842977", "revid": "661526", "url": "https://it.wikipedia.org/wiki?curid=1842977", "title": "Gen Verde", "text": "Il Gen Verde International Performing Arts Group \u00e8 una band tutta al femminile attualmente composta da 19 artiste di 14 Paesi i cui punti di forza sono talento, internazionalit\u00e0, ricchezza culturale, contaminazione delle sonorit\u00e0.\nIn oltre 50 anni di attivit\u00e0 il gruppo ha messo in scena oltre 1.500 spettacoli ed eventi in tutto il mondo, producendo 70 album in 9 lingue. Il lavoro delle 147 componenti che negli anni hanno fatto parte del Gen Verde ha dato vita a produzioni artistiche diversificate, tra concerti live, musical e l\u2019attivit\u00e0 didattica e formativa rivolta ai giovani, attraverso workshop e corsi specifici.\nStoria.\nIl gruppo nasce a Loppiano, cittadella internazionale del Movimento dei Focolari il 23 dicembre 1966, quando un gruppo di ragazze ricevettero in dono da Chiara Lubich, la fondatrice del movimento, una batteria verde.\nIl gruppo, unendo nel nome il colore verde della batteria con l'acronimo gen\u2014generazione nuova - vuole contribuire, attraverso l'ambito artistico, alla realizzazione dell'unit\u00e0 tra uomini e popoli.\nNei primi anni il Gen Verde produce numerosi 45 giri, tra cui, \"I ponti\", che viene tradotto in diverse lingue, tra cui maltese e coreano. Nei concerti presentano uno show di musica folk, e di canzoni proprie.\nNel 1975 esce il primo LP, \"Corriamo insieme\", mentre nel 1977 viene pubblicato il primo album di canti liturgici \"Gratitudine\". Del 1980 \u00e8 la raccolta \"Revival\", che ripropone alcune canzoni storiche del complesso incise in diverse lingue, come \"I ponti\", \"Per la nuova primavera\", \"Rayons de soleil\", \"Il raggio della tua avventura\".\nNel 1982 il gruppo presenta il primo spettacolo itinerante, fatto non solo di canzoni, ma anche di brani strumentali, coreografie ed effetti luce, \"Il mondo una casa\", \"che di fatto segner\u00e0 la storia del gruppo per met\u00e0 del decennio, in centinaia di rappresentazioni sulle piazze pi\u00f9 prestigiose del pianeta\"\nNel 1985 esce \"Mille strade di luce\", un'opera rock che contiene elementi di questo genere musicale e una ricerca di suoni elettronici.\nNel 1990 presentano lo show \"Le sfide del 2000\", un concerto met\u00e0 rock, met\u00e0 musica tradizionale. Questi anni sono il periodo pi\u00f9 produttivo della band: oltre il programma attuale registrano dischi per varie occasioni, soprattutto in ambito mariano, fanno una grande tourn\u00e9e nell'oriente, partecipano alla \"Giornata Mondiale della Giovent\u00f9\" a Cz\u0119stochowa e presentano il nuovo concerto nel parlamento della Cecoslovacchia. Nel 1993 esce il loro primo CD con canzoni tratte dall'ultimo concerto e riarrangiate.\nNel 1996 presentano \"Prime pagine\", un musical in due atti che racconta la storia della nascita del Movimento dei Focolari. Lo spettacolo viene tradotto in 11 lingue e portato nei 4 continenti: dal Brasile alla Corea del Sud e Giappone.\nIn tutti questi anni di attivit\u00e0 il gruppo ha partecipato a molteplici eventi in tutto il mondo sia di carattere religioso, inter-religioso, e sociali. Tra le pi\u00f9 significative la Giornata Mondiale della Giovent\u00f9 in Panama nel 2019, proseguendo poi in tour in America Centrale e Caraibi, toccando i paesi di Cuba, Guatemala e San Salvador.\nNel 2005 esce il disco del nuovo tour \"La coperta del mondo\", proseguimento di \"Prime Pagine\", creato per esortazione della stessa Chiara Lubich.\nNel 2007 la band \u00e8 stata invitata in Canada per accompagnare il Congresso Eucaristico Internazionale.\nNel 2008 esce \"G Giovani e Gen Verde\". I testi sono rielaborazioni di scritti di adolescenti, gli arrangiamenti con contaminazioni rock e rap ne fanno un disco molto diverso dalla loro produzione precedente. Il 23 dicembre, nel teatro Verdi di Firenze, uno spettacolo riunisce il Gen Verde ed il Gen Rosso per celebrare i 40 anni dei due gruppi.\nNel 2009 presentano il musical \"Maria fiore dell'umanit\u00e0\" dedicato alla Madre di Ges\u00f9, una raccolta di brani vecchi e inediti, con coreografie completamente nuove.\nNel 2010 il Gen Verde \u00e8 in tourn\u00e9e in Spagna con il concerto \"Rapsodia\".\nNel 2012 il gruppo lancia il progetto \"Start Now\": \u00e8 un progetto di apprendimento esperienziale del Gen Verde creato per educare alla pace e al dialogo. Promuove l'intelligenza culturale, l'apertura alla diversit\u00e0, all\u2019inclusione e al rispetto verso tutti.\nNel 2013 nasce l'album e concerto \"Music Made to be Played\" e forme di concerti acustici pensati per spazi piccoli e per un pubblico pi\u00f9 ristretto.\nNel 2015 il concerto \"On the Other Side\".\nNel 2017 si lanciano \"Vive Hoy, Vive Aqu\u00ed\" e \"He's Alive\" ambedue di canti liturgici per il periodo pasquale.\nNel 2018 Nasce l'album e Concerto \"FROM THE INSIDE OUTSIDE\": un spettacolo multimediale energico dallo stile pop-rock d\u2019ispirazione etnica, cosa che caratterizza la musica del gruppo."}
{"id": "1842980", "revid": "547034", "url": "https://it.wikipedia.org/wiki?curid=1842980", "title": "Partecipazioni rilevanti", "text": "Le partecipazioni rilevanti, ai sensi della legge italiana, sono una tipologia di partecipazione all'azionariato di una societ\u00e0 disciplinate dall'art. 120 del testo unico sulla finanza.\nEsse ricorrono quando: una persona fisica o Societ\u00e0 o Ente partecipano, direttamente o indirettamente, in una societ\u00e0 con azioni quotate in misura superiore al 5% del capitale sociale di questa, o quando una societ\u00e0 con azioni quotate partecipa, direttamente o indirettamente, in altra societ\u00e0 con azioni non quotate o in una societ\u00e0 a responsabilit\u00e0 limitata, anche estere, in misura superiore al 10% del loro capitale. Tuttavia, con l'art. 1 del d.lgs. n. 184 dell'11.10.2012, si \u00e8 abrogato il comma 3 dell'art. 120 ed ogni riferimento ad esso contenuto nel medesimo articolo . Di conseguenza, le suddette partecipazioni superiori al 10% detenute da societ\u00e0 con azioni quotate in societ\u00e0 con azioni non quotate o s.r.l., non sono pi\u00f9 \"rilevanti\", e rimangono solamente quelle superiori al 3% in societ\u00e0 con azioni quotate. \nLa Consob pu\u00f2 variare le soglie per la rilevanza della partecipazione.\nFunzione della norma.\nIl legislatore \u00e8 intervenuto a disciplinare tali partecipazioni con il fine di rendere trasparenti gli assetti proprietari, favorendo direttamente l'informazione al mercato e, indirettamente, la contendibilit\u00e0 del controllo.\nObblighi di comunicazione.\nIl legislatore richiede obbligatoriamente a chi detiene tali partecipazioni di comunicare alla Consob e alla societ\u00e0 partecipata le partecipazioni possedute.\nLa Consob (artt. 117 ss. regolamento 14 maggio 1999, n. 11971, cosiddetto \"Regolamento emittenti\") ha inoltre stabilito che alcune variazioni rilevanti delle partecipazioni detenute possono comportare nuovi obblighi di comunicazione, ossia quando si partecipa in una societ\u00e0 con azioni quotate e la partecipazione supera la percentuale del 5, 7.5, 10 e multipli di 5 o quando la partecipazione scende sotto tali percentuali o al di sotto del 2%.\nUna disciplina delle partecipazioni rilevanti \u00e8 dettata anche per quelle societ\u00e0 che, seppure non quotate, sono sottoposte a controllo pubblico per la rilevanza degli interessi coinvolti e per la conseguente necessit\u00e0 di rendere trasparenti gli assetti proprietari:\nCalcolo delle percentuali.\nPer determinare la reale posizione di potere dei maggiori azionisti si tiene conto solo del capitale rappresentato da azioni o quote con diritto di voto e solo delle azioni o quote che, direttamente o indirettamente, attribuiscono il diritto di voto.\nAzioni proprie.\nIn caso di offerta pubblica d'acquisto, le azioni proprie detenute dall'emittente, anche indirettamente, sono escluse dal capitale sociale sul quale si calcola la partecipazione rilevante.\nSanzioni.\nSono previste delle sanzioni per la violazione degli obblighi di comunicazione: pecuniarie (art. 193 Tuf), ma soprattutto la sospensione del voto relativamente alle azioni per le quali \u00e8 stata omessa la comunicazione (vale solo per le partecipazioni in societ\u00e0 quotate).\nSe la societ\u00e0 ammette comunque il socio alla votazione, la delibera \u00e8 impugnabile entro 180 giorni qualora il suo voto sia stato determinante per la formazione della maggioranza; l'impugnativa pu\u00f2 essere proposta anche dalla Consob o dall'autorit\u00e0 di settore competente (Banca d'Italia e ISVAP, rispettivamente artt. 24 t.u.b. e 74 cod. ass.)."}
{"id": "1842982", "revid": "125966272", "url": "https://it.wikipedia.org/wiki?curid=1842982", "title": "Annullamento del matrimonio", "text": "L'annullamento del matrimonio \u00e8 un istituto del diritto civile volto a far perdere efficacia a un matrimonio invalido.\nCause di invalidit\u00e0.\nIl matrimonio \u00e8 reso invalido da quattro ordini di cause:\nGli impedimenti.\nGli impedimenti sono determinate condizioni soggettive che la legge considera incompatibili con l'assunzione del vincolo matrimoniale, e che quindi precludono al soggetto la possibilit\u00e0 di contrarre il matrimonio.\nGli impedimenti possono essere:\nImpedimenti relativi.\nGli impedimenti relativi sono quelli derivanti dall'esistenza di rapporti familiari tra gli interessati. Non possono sposarsi tra loro:\n\u00c8 impedimento relativo anche quello derivante da delitto: chi \u00e8 stato condannato per omicidio tentato o consumato non pu\u00f2 sposare il coniuge della sua vittima.\nIncapacit\u00e0 del coniuge.\n\u00c8 invalido per incapacit\u00e0 naturale il matrimonio contratto da chi, pur senza essere interdetto, risulti incapace d'intendere o di volere per qualunque causa, anche transitoria, al momento della celebrazione.\nI vizi della volont\u00e0.\nI vizi della volont\u00e0, causa d'invalidit\u00e0 del matrimonio, sono:\nLa simulazione.\nSi ha simulazione del matrimonio quando i coniugi, a margine della celebrazione, fanno un accordo simulatorio con cui stabiliscono di non adempiere gli obblighi e non esercitare i diritti che nascono dal matrimonio. \nLa simulazione ricorre quando le parti escludono completamente gli effetti del matrimonio, e ricorre solo se implica l'accordo di ambe le parti: se solo un coniuge manifestasse la volont\u00e0 di respingere tutti gli effetti del matrimonio, ma senza ottenere su ci\u00f2 il consenso dell'altro, si avrebbe una semplice riserva mentale, non idonea a invalidare l'atto.\nLegittimazione processuale.\nIn base al criterio della legittimazione a far valere l'invalidit\u00e0, distinguiamo:\nIn base al criterio della possibilit\u00e0 di sanare l'invalidit\u00e0, distinguiamo:\nUna disciplina differente ha il matrimonio viziato da minore et\u00e0: non pu\u00f2 pi\u00f9 essere impugnato dopo che sia trascorso un anno dal raggiungimento della maggior et\u00e0; n\u00e9 dai genitori o dal P.M. quando sia stata raggiunta la maggior et\u00e0, o ci sia stata procreazione o concepimento, e risulti accertata la volont\u00e0 dell'interessato di mantenere in vita il matrimonio."}
{"id": "1842983", "revid": "767487", "url": "https://it.wikipedia.org/wiki?curid=1842983", "title": "Partito Socialista Rivoluzionario (India)", "text": "Il Partito Socialista Rivoluzionario (\"Revolutionary Socialist Party\", RSP) \u00e8 un piccolo partito politico indiano di sinistra; il suo programma si ispira ai principi del socialismo e rivendica la difesa dei diritti della classe operaia.\nIl partito ottenne due seggi in occasione delle elezioni parlamentari del 1951, Tridib Kumar Chaudhuri in Bengala Occidentale e N. Sreekantan Nair nel Travancore-Cochin. Da allora ottenne sempre modesti successi elettorali, registrando consensi soprattutto negli Stati del Kerala e del Bengala Occidentale."}
{"id": "1842984", "revid": "827882", "url": "https://it.wikipedia.org/wiki?curid=1842984", "title": "Banjo Paterson", "text": "Scrisse molte ballate e componimenti sulla vita australiana, centrate soprattutto sull'ambiente dell'outback interno. I suoi componimenti pi\u00f9 famosi sono \"Waltzing Matilda\", \"\" e \"Clancy of the Overflow\".\nVita.\nBanjo Paterson nacque a Narrambla, nel Nuovo Galles del Sud, come figlio primogenito di Andrew Bogle Paterson, un emigrato scozzese proveniente dal Lanarkshire, e Rose Isabella Barton. Quando mor\u00ec suo zio, la sua famiglia trasfer\u00ec nella sua fattoria a Illalong, vicino alla strada che porta da Sydney a Melbourne. L'infanzia trascorsa in questo ambiente rurale influenzer\u00e0 la sua opera successiva.\nDopo aver frequentato dapprima scuole di campagna e in seguito la Sydney Grammar School, Paterson divenne un avvocato.\nNel frattempo, nel 1885, egli aveva cominciato a pubblicare poesie sull'edizione di Sydney de \"The Bulletin\" sotto lo pseudonimo di \"The Banjo\" (il nome del suo cavallo preferito); gi\u00e0 nel 1895 pubblic\u00f2 un libro di versi. In seguito divenne un corrispondente di guerra, e \"copr\u00ec\" la Guerra Anglo-Boera e la Rivolta dei Boxer; con suo disappunto non riusc\u00ec a seguire come giornalista la Prima guerra mondiale, ma in compenso vi partecip\u00f2 da volontario come conducente di ambulanze.\nNel 1903 si era nel frattempo sposato con Alice Emily Walker.\nPaterson mor\u00ec di infarto a Sydney il 5 febbraio 1941.\nOpere.\nIl suo componimento pi\u00f9 famoso \u00e8 certamente \"Waltzing Matilda\", che, messa in musica, \u00e8 diventata quasi l'inno non ufficiale dell'Australia. Altre due sue poesie famose sono \"\" e Clancy of the Overflow. Egli inoltre scrisse altri libri tra romanzi, racconti, e testimonianze della sua esperienza di reporter di guerra. Pubblic\u00f2 perfino un libro per bambini.\nLe sue opere presentano una visione idealizzata e romantica della campagna australiana e dei suoi abitanti, visti come eroi che affrontano con coraggio le difficolt\u00e0 di quell'ambiente. Questa visione fu condizionata certamente anche dai sentimenti fortemente nazionalisti di Paterson.\nLe sue opere sono lette tuttora, ed egli \u00e8 molto famoso in Australia, tanto da essere rappresentato sulla banconota da 10 dollari australiani."}
{"id": "1842985", "revid": "106908", "url": "https://it.wikipedia.org/wiki?curid=1842985", "title": "Ehret", "text": ""}
{"id": "1842988", "revid": "1543377", "url": "https://it.wikipedia.org/wiki?curid=1842988", "title": "Trabant (gruppo musicale)", "text": "I Trabant sono un gruppo musicale indie rock ballabile originario di Trieste, formatosi nel 2002.\nBiografia.\nNel 2002 registrano con l'etichetta discografica Soulest Records un EP omonimo e a cui partecipano Matteo Ramani al saxofono e Federico Longato alle percussioni.\nNel 2004 in quintetto realizzano un nuovo EP, autoprodotto e a cui partecipano alle registrazioni Michele Paulatto alla tromba e Vittoria Tedaldi e Giacomo Petronio al sax.\nNel 2006, orfani del cantante e fondatore del gruppo Michele Rumiz, che lascia il gruppo per proseguire i suoi studi a Londra, i quattro membri rimasti realizzano il loro primo album \"Music 4 Losers\" per la R!SVP Records, piccola etichetta indipendente, i brani sono indie rock con ritmi dance.\nNel 2007 partecipano e vincono il concorso nazionale per band emergenti Italia Wave e nel 2008 partecipano al festival MiAmi 2008.\nNel 2009 pubblicano prima un EP \"Ah Oh Aficionados\" per la Moscow Records e l'anno seguente il secondo album, dal titolo omonimo."}
{"id": "1842991", "revid": "643662", "url": "https://it.wikipedia.org/wiki?curid=1842991", "title": "Aston Villa Football Club 2007-2008", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 2007-2008. \nStagione.\nAl termine della stagione 2007-08 l' si classific\u00f2 sesto in Premier League guadagnandosi il diritto di partecipare alla Coppa Intertoto 2008. Capocannoniere della stagione fu John Carew con 13 goal."}
{"id": "1842992", "revid": "104458", "url": "https://it.wikipedia.org/wiki?curid=1842992", "title": "Patrick Holzer", "text": "Biografia.\nOriginario di Sesto, Holzer debutt\u00f2 in campo internazionale in occasione dei Mondiali juniores di Hemsedal/S\u00e4len 1987, piazzandosi 6\u00ba nella prova di slalom gigante; biss\u00f2 il piazzamento due anni dopo, nella rassegna iridata giovanile di Aleyska 1989. Ottenne il primo risultato di rilievo in Coppa del Mondo il 1\u00ba marzo 1991 nello slalom gigante di Lillehammer (5\u00ba) e due settimane dopo, il 17 marzo, conquist\u00f2 il primo podio grazie al 2\u00ba posto nel supergigante disputato a Lake Louise.\nLa prima vittoria arriv\u00f2 nella stagione 1991-1992, il 12 gennaio 1992 nel supergigante di Garmisch-Partenkirchen; poco pi\u00f9 tardi partecip\u00f2 ai XVI Giochi olimpici invernali di , sua prima presenza olimpica, senza concludere n\u00e9 il supergigante n\u00e9 lo slalom gigante. Partecip\u00f2 ai Campionati mondiali di Sierra Nevada 1996 e Sestriere 1997, in entrambi i casi senza concludere lo slalom gigante; anche ai XVIII Giochi olimpici invernali di , sua ultima presenza olimpica, non port\u00f2 a termine lo slalom gigante.\nNel 1999 conquist\u00f2 la sua seconda e ultima vittoria in Coppa del Mondo, il 5 gennaio a Kranjska Gora in slalom gigante, e il suo miglior piazzamento iridato: a Vail/Beaver Creek 1999 fu infatti 6\u00ba, sempre in slalom gigante. Prese ancora parte ai Mondiali di Sankt Anton am Arlberg 2001, senza concludere lo slalom gigante, e si ritir\u00f2 alla fine della stagione 2002-2003; la sua ultima gara di Coppa del Mondo fu lo slalom gigante di Yongpyong del 1\u00ba marzo e la sua ultima gara in carriera fu lo slalom gigante dei Campionati italiani 2003, disputato il 29 marzo a Ponte di Legno/Passo del Tonale: in entrambi i casi non complet\u00f2 la prova.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1842995", "revid": "133248", "url": "https://it.wikipedia.org/wiki?curid=1842995", "title": "Ventaglio Nazionale", "text": ""}
{"id": "1842997", "revid": "1522738", "url": "https://it.wikipedia.org/wiki?curid=1842997", "title": "All India Forward Bloc", "text": "L'All India Forward Bloc (AIFB, o pi\u00f9 semplicemente \"Forward Bloc\", FB) \u00e8 un partito politico indiano di sinistra.\nL'AIFB si ispira ai valori del socialismo e registra consensi soprattutto nel Bengala Occidentale ma a livello nazionale non ha mai ottenuto pi\u00f9 di due o tre seggi. Alle elezioni parlamentari del 1951 ottenne un solo seggio: l'unico suo rappresentante fu M. D. Ramasami, eletto nell'allora stato di Madras."}
{"id": "1842998", "revid": "154893", "url": "https://it.wikipedia.org/wiki?curid=1842998", "title": "Metro Golden Mayer", "text": ""}
{"id": "1843000", "revid": "144796", "url": "https://it.wikipedia.org/wiki?curid=1843000", "title": "Sebastiano Nicol\u00f2 Buonaparte", "text": ""}
{"id": "1843002", "revid": "2166030", "url": "https://it.wikipedia.org/wiki?curid=1843002", "title": "Chalke", "text": "La Porta della Chalke (greco: \u03a7\u03b1\u03bb\u03ba\u1fc6 \u03a0\u03cd\u03bb\u03b7, \"Khalk\u00ea P\u00f9le\", \"Porta di Bronzo\" ) era l'accesso monumentale al Gran Palazzo di Costantinopoli.\nStoria della Chalk\u00ea.\nAffacciata sull'angolo sud dell'Augustaion, il principale foro della citt\u00e0, la \"Chalke\" prendeva il suo nome dai battenti bronzei del portale. Fu fatta costruire dall'architetto Eterio per volere dell'imperatore Anastasio I, che intendeva cos\u00ec celebrare la sua vittoria nella Guerra isaurica (492 \u2013 497).\nLa porta fu danneggiata gravemente da un incendio durante la rivolta di Nika (532) e quindi restaurata da Giustiniano I che decor\u00f2 con immagini rappresentanti i trionfi di Belisario su Vandali e Goti.\nSul portale campeggiava una figura del Cristo particolarmente venerata dalla popolazione. Nel 726 l'imperatore Leone III Isaurico ne ordin\u00f2 la distruzione, quale simbolo della sua nuova politica iconoclasta, ma venne fermato dalla popolazione.\nAgli inizi del X secolo nella parte superiore venne realizzata una cappella, poi sostituita da una chiesa triconca al tempo di Giovanni I Zimisce, per conservarvi alcune importanti reliquie.\nQuando il centro principale del complesso palatino si trasfer\u00ec nel settore meridionale, presso il palazzo del Bucoleon, la Chalke perse la sua funzione di principale accesso ai palazzi imperiali in favore della porta situata al disotto del \"Kathisma\", la loggia imperiale affacciata sull'ippodromo.\nDurante l'Impero ottomano serv\u00ec come parte del serraglio, venendo demolita nel 1804."}
{"id": "1843003", "revid": "179980", "url": "https://it.wikipedia.org/wiki?curid=1843003", "title": "Baraja", "text": ""}
{"id": "1843005", "revid": "49074", "url": "https://it.wikipedia.org/wiki?curid=1843005", "title": "Fabrizia Ramondino", "text": "Biografia.\nFabrizia Ramondino nasce a Napoli il 31 agosto del 1936, da Pia Mosca e da Ferruccio Ramondino, diplomatico. \nAl seguito dei genitori viaggia moltissimo, dopo alcuni mesi a Chur in Svizzera, si trasferisce a Maiorca, dove il padre \u00e8 stato nominato console. Dal 1944 al 1948 la famiglia Ramondino si sposta nella penisola sorrentina, a Santa Maria di Massa Lubrense, per sfuggire ai bombardamenti tedeschi. \nComincia gli studi liceali in Francia, ma, all'indomani della morte del padre, la famiglia ritorna a Napoli e per un breve periodo a Somma Vesuviana. Negli anni Cinquanta \u00e8 in Germana, nei Sessanta torna a vivere a Napoli. Si laurea in letteratura francese all\u2019Istituto Orientale. Lavora all\u2019AIED, insegna a leggere e scrivere ai bambini dei vicoli nei Quartieri Spagnoli, fonda l\u2019Arn, Associazione Risveglio Napoli, asilo gratuito per i bambini e scuola serale di preparazione alla licenza media per gli adulti. Nel 1968 milita nel Centro di Coordinamento Campano in cui si occupa di disoccupati urbani e contadini poveri. Nel 1975 \u00e8 a Lisbona per la rivoluzione dei garofani e poi nella Repubblica Popolare Cinese. Nel 1977 esce il primo libro \"Napoli. I disoccupati organizzati\". Nel 1981 raggiunge il successo con il romanzo autobiografico \"Alth\u00e9nopis\" (Premio Napoli 1981; Premio Lombardi-Satriani1984) pubblicato da Einaudi e molto apprezzato da Natalia Ginzburg e da Elsa Morante. \nNegli anni Ottanta collabora con Il Mattino e continua a pubblicare i suoi testi in prosa: \"Storie di patio, Un giorno e mezzo, Dadapolis. Caleidoscopio napoletano.\" Negli anni Novanta si trasferisce a Itri, vicino Gaeta, e scrive con Mario Martone la sceneggiatura del film Morte di una matematico napoletano che riceve il Premio Speciale della Giuria al Festival di Venezia. Successivamente Martone mette in scena la drammaturgia \"Terremoto con madre e figlia\". \nPer circa un mese \u00e8 con Martone presso la tendopoli del popolo saharawi nel deserto algerino. Da questa esperienza nasce il libro \"Polisario. Un'astronave dimenticata nel deserto.\" Trascorre poi un lungo periodo a Ventotene, per superare la depressione e il disagio psichico, e a Ponza nel Centro di Salute Mentale - tempo raccontato nel libro \"L\u2019isola riflessa\", pubblicato da Einaudi. Frequenta il Centro Donna Salute Mentale di Trieste, fondato da alcune strette collaboratrici di Franco Basaglia, da cui nasce il racconto \"Passaggio a Trieste\". Pubblica poi \"Guerra d\u2019Infanzia e di Spagna, Il libro dei sogni\", la raccolta di poesie \"Per un sentiero chiaro\", e le raccolte di racconti \"Il calore\" e \"Arcangelo\". \nMuore sulla spiaggia di Sant'Agostino il 23 giugno del 2008. Il giorno dopo esce il suo ultimo libro \"La via.\"\nLe sue spoglie riposano nel cimitero di Itri, dove la scrittrice viveva, accanto a quelle del fratello Giancarlo, scomparso prematuramente nel 2004."}
{"id": "1843008", "revid": "77594", "url": "https://it.wikipedia.org/wiki?curid=1843008", "title": "Inondazione di melassa di Boston", "text": "L'inondazione di melassa di Boston, nota anche come disastro della melassa, \u00e8 stato un evento catastrofico verificatosi a Boston (Massachusetts) il 15 gennaio 1919, quando\u00a0\u2013 a causa di alcuni difetti strutturali e dell'elevata temperatura interna\u00a0\u2013 un serbatoio contenente melassa esplose inondando una zona al limitare del centro storico: il North End, posto sulla penisola. Il liquido si rivers\u00f2 con una velocit\u00e0 di 56\u00a0km/h uccidendo 21 persone e ferendone 150.\nCausa del disastro.\nAll'epoca, la melassa era il dolcificante pi\u00f9 utilizzato negli Stati Uniti. Essa poteva anche essere lasciata fermentare per la produzione di rum o di alcol etilico, l'ingrediente attivo di tutta una serie di bevande alcoliche e, a quei tempi, componente chiave per la fabbricazione di munizioni. L'incidente coinvolse la \"Purity Distilling Company\", in un giorno insolitamente caldo per il mese di gennaio. La melassa stivata nei serbatoi attendeva di essere trasferita all'impianto della stessa \"Purity\", situato tra \"Willow Street\" e l'odierna \"Evereteze Way\", a Cambridge.\nPresso \"Keany Square\", al numero civico 529 della \"Commercial Street\", un enorme serbatoio di melassa, di 15 metri d'altezza e 27 metri di diametro, contenente pi\u00f9 di litri collass\u00f2 su s\u00e9 stesso. Tale cedimento provoc\u00f2 un'immensa ondata di melassa, alta tra i 2,5 e i 4,5 metri, che si mosse a una velocit\u00e0 di 56\u00a0km/h, esercitando una pressione di 200 kilopascal. L'onda di melassa svilupp\u00f2 una forza sufficiente a sbriciolare le strutture della vicina stazione di \"Atlantic Avenue\" della ferrovia sopraelevata di Boston e fece deragliare un treno dai binari..\nRipulitura dell'area.\nPer ripulire la zona della citt\u00e0 coinvolta dalla tragedia si \u00e8 calcolato che occorsero circa ore di lavoro in 6 mesi, oltre ad una spesa molto ingente. Ci\u00f2 nonostante, per parecchi anni a seguire la zona odorava di melassa.\nI cittadini residenti nell'area agirono in una class action, una delle prime realizzate nel Massachusetts, contro la United States Industrial Alcohol Company (USIA), che aveva acquistato l'area di distillazione nel 1917. La societ\u00e0 sostenne a sua difesa che il serbatoio era stato fatto saltare in aria da un gruppo anarchico, perch\u00e9 l'alcool prodotto poteva essere utilizzato nella fabbricazione di munizioni. Il perito nominato dal tribunale ritenne responsabile, dopo tre anni di udienze, l'USIA. La compagnia dovette pagare dollari per la composizione extragiudiziale (corrispondenti a circa 6,6 milioni di dollari del 2005).\nIl serbatoio non fu pi\u00f9 ricostruito, mentre l'area \u00e8 stata ora adibita a sede di un campo da baseball di propriet\u00e0 comunale.\nCommemorazione.\nUna piccola targa ricorda l'evento all'ingresso del \"Parco Puopolo\", situato nell'area ricreativa chiamata \"Langone Park\", area che ha preso il posto della struttura industriale della \"Purity Distilling Company\".\nNella targa, intitolata \"Boston Molasses Flood\", si legge:\nLe guide turistiche della citt\u00e0 di Boston spesso nei tour della citt\u00e0 vecchia ricordano l'evento con il neologismo \"The Boston Molassacre\"."}
{"id": "1843009", "revid": "149587", "url": "https://it.wikipedia.org/wiki?curid=1843009", "title": "Chiesa di San Giovanni del Tempio", "text": ""}
{"id": "1843013", "revid": "287204", "url": "https://it.wikipedia.org/wiki?curid=1843013", "title": "Effetto Einstein-de Haas", "text": "Leffetto Einstein-De Haas consiste nella rotazione meccanica di un corpo ferromagnetico sottoposto a magnetizzazione. \nDescrizione.\nIl fenomeno fu osservato nel 1915 da Albert Einstein e W. J. De Haas, genero di Hendrik Antoon Lorentz, mediante il seguente esperimento: una barretta di ferro \u00e8 appesa ad un sottile filo di torsione ed \u00e8 libera di ruotare attorno al proprio asse e nello stesso tempo \u00e8 immersa in un solenoide; quando il solenoide non viene percorso da corrente, quindi non vi \u00e8 alcun campo magnetico, i momenti di dipolo atomici della barretta e quindi anche i momenti angolari atomici della stessa risultano orientati in maniera random (casuale), con assenza di magnetizzazione della barretta; se invece il solenoide viene percorso da corrente, al suo interno si genera un campo magnetico in cui viene a trovarsi immersa la barretta; in questo caso i momenti di dipolo atomici della barretta, e quindi anche i momenti angolari ad essi associati, vengono repentinamente allineati nella direzione del campo magnetico. \nPremesso che il momento angolare debba conservarsi, la barretta inizier\u00e0 a ruotare in un verso tale per cui il suo momento angolare risulti uguale ed opposto alla risultante dei momenti angolari dei suoi atomi allineati con il campo magnetico. Tale fenomeno dimostra che il ferromagnetismo \u00e8 dovuto in larga misura al momento angolare intrinseco di spin dell'elettrone, piuttosto che al suo momento angolare orbitale. Infatti misurando la variazione del momento angolare della barretta magnetizzata e la variazione del suo momento magnetico si rileva che il rapporto tra le due quantit\u00e0 \u00e8 quello caratteristico dello spin.\nL'effetto dimostrato da questo esperimento rappresenta l'opposto dell'Effetto Barnett."}
{"id": "1843015", "revid": "320578", "url": "https://it.wikipedia.org/wiki?curid=1843015", "title": "Tsunami di melassa", "text": ""}
{"id": "1843016", "revid": "1543377", "url": "https://it.wikipedia.org/wiki?curid=1843016", "title": "Partito del Jharkhand", "text": "Il Partito del Jharkhand (attualmente \"Jharkhand Mukti Morcha\", un tempo \"Jharkhand Party\", JKP) \u00e8 un partito politico indiano che si batte per i diritti delle popolazioni tribali del Bihar.\nIl partito nacque negli anni cinquanta e fu rinnovato intorno al 1980 cambiando anche il nome ma con un programma molto simile a quello vecchio. Il suo massimo successo lo ha ottenuto intorno al 1990 con l'elezione di alcuni rappresentanti alla Lok Sabha ma in seguito i suoi consensi sono diminuiti."}
{"id": "1843019", "revid": "1851848", "url": "https://it.wikipedia.org/wiki?curid=1843019", "title": "Renato Villa", "text": "Carriera.\nClub.\nI primi passi della carriera di Villa hanno luogo in formazioni minori lombarde, quali il Pizzighettone, la Soresinese, il Pergocrema, l'O.M.A.S. Pontevico ed infine l'Orceana con il quale riesce a farsi notare nei campi di Serie C2 dagli osservatori del Bologna.\nNell'ottobre 1986 passa quindi al Bologna dove, malgrado il doppio salto di categoria, diventa subito titolare. \u00c8 per\u00f2 nella stagione successiva, 1987-88, che Villa diventa uno dei principali artefici della promozione in serie A nella formazione allenata da Maifredi. Gioca da difensore centrale nella difesa a 4 schierata in linea; schierato occasionalmente centravanti per l'assenza dei titolari nella partita Bologna-Triestina (4-2) del 15 maggio 1988, mette a segno una rete.\nDebutta in Serie A il 9 ottobre 1988 nella partita Pisa-Bologna 0-2. Col Bologna in serie A disputa 4 campionati mantenendo sempre la maglia da titolare, prima di ritirarsi al termine della stagione 1991-92\n\u00c8 stato soprannominato durante gli anni trascorsi nel Bologna \"Il Mitico Villa\", in quanto omonimo del pi\u00f9 famoso Ricardo Villa, calciatore argentino degli anni 70 e 80, ma soprattutto in virt\u00f9 dei suoi velocissimi recuperi difensivi. Pare che il soprannome gli sia stato dato da Lucio Dalla, tifoso del Bologna.\nDopo il ritiro.\nNegli anni successivi passa dalle panchine di calcio a quelle di calcio a 5.\nDall'estate 2009 \u00e8 anche il Direttore Sportivo del Real Casalecchio, una societ\u00e0 dilettantistica bolognese."}
{"id": "1843020", "revid": "124123", "url": "https://it.wikipedia.org/wiki?curid=1843020", "title": "Stojan \u017dupljanin", "text": "Come comandante della polizia serbo-bosniache durante la guerra in Bosnia, \u017dupljanin aveva un controllo operativo oltre che sulle forze di polizia responsabile dei campi di detenzione in cui migliaia di prigionieri furono detenuti in condizioni terribili e molti dei quali furono assassinati. \u017dupljanin \u00e8 anche sospettato di aver svolto un ruolo centrale nella distruzione di comunit\u00e0 bosniache e croato bosniache nella regione autonoma della Krajina.\nIl 14 marzo 1999 \u00e8 stato accusato dal tribunale penale per l'ex Jugoslavia di genocidio, crimini contro l'umanit\u00e0, violazioni delle leggi e delle usanze di guerra delle Convenzioni di Ginevra.\nNel mese di ottobre 2005 non fu trovato nella sua abitazione dalla polizia locale e dai soldati della pace nel momento di un'irruzione; \u00e8 stato invece arrestato l'11 giugno 2008 non lontano da Belgrado (Serbia) e estradato verso il tribunale penale per l'ex Jugoslavia."}
{"id": "1843022", "revid": "216538", "url": "https://it.wikipedia.org/wiki?curid=1843022", "title": "Shaolin Soccer - Arbitri, rigori e filosofia zen", "text": ""}
{"id": "1843023", "revid": "287204", "url": "https://it.wikipedia.org/wiki?curid=1843023", "title": "Club Atletico Boca Juniors", "text": ""}
{"id": "1843024", "revid": "709565", "url": "https://it.wikipedia.org/wiki?curid=1843024", "title": "Episodi di Stargate SG-1 (quarta stagione)", "text": "&lt;onlyinclude&gt;\nDettagli sugli episodi della quarta stagione di Stargate SG-1. In Italia la stagione venne trasmessa prima sulla rete satellitare di Sky Fox e poi in prima visione in chiaro su Rai 2. Rai 2 per\u00f2 non trasmise gli episodi 5, 11 e 20 che vennero trasmessi solo tre anni dopo su Rai 3. \n&lt;/onlyinclude&gt;\nIl cast \u00e8 lo stesso delle stagioni precedenti:\nPiccole vittorie.\nTrama.\nA seguito del naufragio della nave di Thor nell'oceano, i replicatori hanno preso il controllo di un sottomarino russo: O'Neill, Jackson e Teal'c cercano di fermarli, mentre Carter nella galassia degli asgard, cerca di aiutarli a difendersi da un attacco dei replicatori al loro mondo natale.\nL'altra faccia.\nTrama.\nAlcuni umani del pianeta Euronda, costretti a vivere in una base sotterranea a causa di una guerra, chiedono aiuto ai terrestri, proponendo di scambiare acqua pesante con la loro tecnologia. La SG-1 si reca sul pianeta per trattare l'accordo, ma Daniel Jackson non \u00e8 convinto dall'onest\u00e0 degli eurondiani, mentre O'Neill si insospettisce notando degli atteggiamenti razzisti verso Teal'c.\nPotenziamento.\nTrama.\nUna tok'ra arriva sulla Terra per sperimentare alcuni bracciali che potenzierebbero le qualit\u00e0 fisiche degli umani, ma che non funzionano su soggetti con un simbionte come Teal'c o gli stessi tok'ra. Gli altri membri della SG-1 si offrono come cavie; dopo qualche tempo, per\u00f2, sebbene le loro vite siano a rischio, non riescono pi\u00f9 a rimuovere i bracciali; disobbedendo agli ordini del generale Hammond, i tre decidono quindi di cercare di distruggere una nuova potente nave che Apophis sta costruendo.\nCrocevia.\nTrama.\nShan'auc, una jaffa, si presenta sulla Terra sostenendo di essere riuscita a comunicare col suo simbionte, che \u00e8 sul punto di diventare maturo, e a convincerlo che le azioni degli altri goa'uld sono malvagie, e che quindi il simbionte desidera unirsi ai tok'ra. Questi vengono quindi avvisati della situazione, e riescono a trovare un nuovo corpo per il goa'uld; poco tempo dopo, per\u00f2, Shan'auc viene trovata morta.\nDividere e conquistare.\nTrama.\nDopo che il maggiore Graham ha tentato senza apparente motivo di uccidere dei tok'ra, questi informano i terrestri che i goa'uld hanno sviluppato una tecnologia in grado di costringere degli umani o dei tok'ra a compiere delle azioni, senza tuttavia esserne consapevoli. Mentre si prepara una riunione tra il consiglio dei tok'ra e il presidente degli Stati Uniti, il personale del comando Stargate viene sottoposto ad un test, il quale suggerisce che O'Neill e Carter potrebbero essere stati condizionati.\nInversione temporale.\nTrama.\nA seguito di un malfunzionamento di un congegno degli antichi azionato da uno scienziato alieno, O'Neill e Teal'c si ritrovano intrappolati in un anello temporale, costretti a rivivere lo stesso periodo di dieci ore.\nWatergate.\nTrama.\nNon riuscendo ad attivare lo stargate, il comando scopre che i russi hanno recuperato quello precipitato nell'oceano e lo hanno attivato, ma non riescono pi\u00f9 a disattivarlo. La SG-1 si reca nella base russa, scoprendo che il dispositivo riceve energia da un mondo alieno completamente coperto d'acqua, mentre tutto il personale della base \u00e8 morto.\nI primi.\nTrama.\nIl dottor Jackson, su un pianeta per condurre alcuni scavi archeologici, viene catturato da un Unas; la SG-1, inviata alla sua ricerca, scopre che un'altra squadra \u00e8 stata sterminata e che le acque del pianeta sono piene di simbionti goa'uld.\nTerra bruciata.\nTrama.\nDopo aver trasferito l'intera popolazione degli enkariani su un nuovo pianeta, la SG-1 scopre che un'astronave lo sta modificando profondamente, rendendolo inabitabile. La squadra riesce a stabilire un contatto con l'astronave, nella quale un robot afferma di stare terraformando il pianeta per renderlo abitabile ad una specie al limite dell'estinzione, e di non potersi dunque fermare.\nSotto la superficie.\nTrama.\nI membri della SG-1 si trovano al lavoro nei sotterranei di un mondo industriale, senza alcuna memoria della loro vita precedente. Mentre alcuni ricordi confusi cominciano ad affiorare, specialmente in Teal'c, le squadre inviate dal generale Hammond non riescono a trovare nessuna traccia dell'SG-1.\nPunto di non ritorno.\nTrama.\nUn uomo di nome Martin Lloyd si mette in contatto con il comando Stargate, affermando di essere un alieno e di essere a conoscenza del programma, nonch\u00e9 di essere in possesso di un'astronave. La SG-1 lo contatta, ma mentre indagano sul suo psichiatra il dottor Jackson e Carter vengono rapiti ed interrogati.\nPerduti nello spazio.\nTrama.\nDurante il volo di prova di nuovo aereo, l'X-301, basato su tecnologia goa'uld, si attiva un dispositivo di sicurezza che inserisce una rotta verso Chulak, portando il prototipo nello spazio insieme a O'Neill e Teal'c, che si trovavano a bordo. L'unica speranza di salvarli sembra essere un'astronave tok'ra nelle vicinanze della Terra, che tuttavia \u00e8 in missione segreta.\nIl vaso di Iside.\nTrama.\nIn seguito alla morte del suo vecchio professore, Daniel Jackson ritorna alla sua universit\u00e0; analizzando i reperti su cui stava lavorando il professore, scopre un vaso contenente un simbionte goa'uld morto, e scopre che un secondo vaso \u00e8 andato perso.\nL'alleanza svanita.\nTrama.\nTeal'c, su Chulak per organizzare una ribellione jaffa, viene catturato da Heru'ur. Nel frattempo il resto della SG-1, all'oscuro dell'accaduto, cerca di sabotare l'alleanza che si sta per formare tra Apophis ed Heru'ur, il quale intende offrire Teal'c come dono al suo ex nemico.\nReazione a catena.\nTrama.\nIl generale Hammond annuncia il suo ritiro, e il suo sostituto, il generale Bauer, appena insediato scioglie l'SG-1, ordinando al maggiore Carter di aiutare la costruzione di una nuova bomba al naquadah. Il colonnello O'Neill, non convinto della sincerit\u00e0 del generale Hammond, si rivolge a Maybourne, il quale gli indica una possibile cospirazione dell'NID. Nel frattempo, la bomba al naquadah viene testata su un pianeta, ma lo stargate non riesce a scollegarsi.\n2010.\nTrama.\nNel 2010, la Terra ha sconfitto i Goa'uld grazie all'aiuto degli Aschen; lo Stargate \u00e8 stato reso pubblico e la tecnologia ha fatto molti passi avanti. Cercando di scoprire perch\u00e9 non riesce ad avere figli, tuttavia, Carter scopre che i farmaci che gli Aschen hanno fornito per allungare la vita dei terrestri li stanno rendendo progressivamente sterili, questa \u00e8 un'astuta tattica per riuscire nel lungo periodo, a conquistare l'intero pianeta. Riunitisi per trovare una soluzione, gli ex membri della SG-1 hanno l'idea di spedire un messaggio nel passato per evitare che gli umani contattino gli Aschen, evitando cos\u00ec che si stringa l'alleanza con essi. Il piano ha successo e il messaggio giunge a destinazione. Le coordinate del pianeta degli Aschen vengono cancellate dal computer del Comando Stargate.\nPotere assoluto.\nTrama.\nL'Harcesis (\"Istinto materno\") appare su Abydos e viene quindi portato sulla Terra; i membri del comando, specialmente Jackson, cercano di convincerlo a sottoporsi ad una procedura in grado di rivelare agli umani l'intera conoscenza genetica dei goa'uld.\nLa luce.\nTrama.\nIndagando sul suicidio di un membro della SG-5 e sulla debolezza degli altri membri della squadra nonch\u00e9 di Daniel Jackson, la SG-1 scopre su un pianeta un dispositivo che emana una luce bellissima, che tuttavia provoca dipendenza, alla quale sembra essere immune solo un ragazzo trovato sul posto.\nProdigio.\nTrama.\nPer aiutare una cadetta dal carattere ribelle ma dal grande potenziale, il maggiore Carter decide di portarla con s\u00e9 in una missione attraverso lo stargate. Durante questa, la squadra viene per\u00f2 attaccata da esseri di pura energia.\nEntit\u00e0.\nTrama.\nNel corso di un'esplorazione con una sonda in un mondo abitato da creature elettroniche, un'entit\u00e0 aliena riesce ad infiltrarsi nei computer della base; dopo un primo tentativo di distruggerla, questa si trasferisce nel corpo di Carter, rivelando che la sonda terrestre ha causato un disastro sul suo mondo. \nDoppio rischio.\nTrama.\nSu un pianeta che avevano liberato da Heru-ur, la SG-1 scopre che il goa'uld Cronus ha conquistato il pianeta, schiavizzando gli abitanti. Quando Daniel \u00e8 ucciso, si scopre tuttavia che questi erano i loro duplicati robotici (\"Trasferimento di coscienze\"), mentre Harlan, il loro creatore, chiede aiuto alla Terra per salvarli.\nL'esodo.\nTrama.\nLa SG-1 aiuta i tok'ra ad evacuare il loro pianeta, la cui posizione \u00e8 stata scoperta da Apophis. Per distruggerlo Jacob Carter si prepara a lanciare lo stargate contro il sole, facendolo cos\u00ec esplodere, ma mentre si preparano vengono attaccati da alcuni al'kesh. O'Neill e Teal'c cercano di rispondere al fuoco, ma vengono abbattuti; Teal'c viene catturato da Apophis, mentre il colonnello riesce a salvarsi. Il sole esplode, ma le due navi, quella dei tok'ra e quella di Apophis, vengono spedite a pi\u00f9 di quattro milioni di anni luce di distanza."}
{"id": "1843027", "revid": "287204", "url": "https://it.wikipedia.org/wiki?curid=1843027", "title": "Club Atletico Independiente", "text": ""}
{"id": "1843031", "revid": "1543377", "url": "https://it.wikipedia.org/wiki?curid=1843031", "title": "Ghost Whisperer - Presenze", "text": "Ghost Whisperer - Presenze (\"Ghost Whisperer\") \u00e8 una serie televisiva statunitense di genere thriller e fantasy, ideata dal regista John Gray. Le vicende sono incentrate su una giovane donna, Melinda Gordon, che pu\u00f2 comunicare con gli spiriti dei defunti.\nI protagonisti sono Jennifer Love Hewitt e David Conrad, a cui si sono aggiunti diversi co-protagonisti: Aisha Tyler nel ruolo di Andrea durante la prima stagione; Camryn Manheim e Jay Mohr nella seconda stagione, rispettivamente nei ruoli di Delia Banks e del prof. Rick Payne; Mohr lascia il cast all'inizio della quarta stagione, mentre appare Jamie Kennedy nel ruolo di Eli James. A partire da met\u00e0 della terza stagione, inoltre, entra nel cast Christoph Sanders nel ruolo di Ned Banks, subentrando nel personaggio a Tyler Patrick Jones.\nIl 18 maggio 2010, dopo cinque stagioni, la CBS ha annunciato la cancellazione definitiva della serie.\nIn Italia, il telefilm \u00e8 stato trasmesso, in anteprima assoluta, dal canale satellitare Fox Life a partire dal 1\u00ba marzo 2006, su Rai 2 dal 28 giugno 2007 con repliche in chiaro su Rai 4 dall'11 gennaio 2014.\nTrama.\nMelinda Gordon \u00e8 una giovane imprenditrice che, in societ\u00e0 con la sua amica Andrea Marino, gestisce un piccolo negozio di antiquariato, nella cittadina di Grandview, New York. Dietro al suo carattere gioioso e aperto si nasconde uno sconcertante segreto: fin da bambina \u00e8 capace di vedere e comunicare con i fantasmi che rappresentano le anime dei morti che per un qualsiasi motivo non sono passate nell'aldil\u00e0, per aiutarle a \"passare oltre\".\nLa missione di aiutare le anime a \"entrare nella luce\" le \u00e8 stata affidata da sua nonna, anch'ella dotata dello stesso potere. Anche Beth, la madre di Melinda, condivide lo stesso dono, ma ha un approccio differente dalla figlia: non riuscendo a sopportare l'empatia e la comunicazione con i fantasmi, ha sempre cercato la fuga da s\u00e9 stessa e dal suo potere.\nGli episodi hanno tutti una struttura narrativa simile e piuttosto semplice: Melinda entra in contatto con un fantasma in maniera quasi casuale e lo aiuta a comprendere le ragioni per le quali \u00e8 rimasto legato alla terra, cercando spesso la collaborazione delle persone con le quali il fantasma era stato legato in vita e talvolta risolvendo misteri legati alla vita delle persone coinvolte nella vicenda.\nNel corso delle varie stagioni, Melinda si trova ad affrontare diversi potenti nemici, che si vogliono opporre al suo compito di aiutare i morti a passare oltre.\nEpisodi.\nIn Italia la serie \u00e8 andata interamente in onda, dal 1\u00ba marzo 2006 al 20 settembre 2010, in esclusiva sul canale satellitare Fox Life e, per la programmazione in chiaro, \u00e8 stata interamente trasmessa dal 28 giugno 2007 al 25 aprile 2011, su Rai 2.\nWebisodi: \"The Other Side\".\nNell'episodio finale della seconda stagione di \"Ghost Whisperer\", intitolato \"Il quinto segno\", fa una breve apparizione un personaggio chiamato Zach. Si ripresenta nella terza stagione, quando Melinda lo aiuta a passare oltre.\nIl personaggio di Zach (interpretato da Mark Hapka) \u00e8 il protagonista di una serie inedita di 8 webisodi, con alcuni extra e \"dietro le quinte\", prodotta dal sito ufficiale della CBS dedicato a \"Ghost Whisperer\", in esclusiva on-line. Zach \u00e8 descritto come un giovane corriere espresso, che muore mentre sta consegnando una busta. Il ragazzo conosce alcuni spiriti e cerca di capire la ragione della sua morte, tormentando colui che crede esserne il responsabile, Danny.\nQuesta sorta di spin-off, in cui Melinda Gordon non appare, propone il punto di vista di uno spirito, attraverso le sue prime esperienze nell'aldil\u00e0.\nProduzione.\nLa piazza della citt\u00e0 in cui Melinda ha il negozio di antiquariato al 2011 \u00e8 ancora allestita negli Universal Studios, dove la serie \u00e8 stata interamente girata: \u00e8 la stessa piazza utilizzata nei film della trilogia di \"Ritorno al futuro\", privata del famoso orologio che l'avrebbe resa troppo riconoscibile."}
{"id": "1843032", "revid": "1543377", "url": "https://it.wikipedia.org/wiki?curid=1843032", "title": "Supergranulazione", "text": "La supergranulazione \u00e8 una particolare struttura della superficie del Sole. Fu scoperta negli anni cinquanta da A.B. Hart attraverso misure dello spostamento Doppler che mostravano la presenza di flussi orizzontali sulla fotosfera.\nIn seguito fu stabilita per i supergranuli una dimensione tipica di circa 30.000\u00a0km, con una vita media di circa 24 ore. La supergranulazione \u00e8 stata a lungo interpretata come una specifica scala convettiva, sebbene la sua origine non \u00e8 del tutto nota. Andrebbe notato che nonostante la presenza dei granuli nella fotosfera solare sia un fenomeno ben documentato, c'\u00e8 un dibattito aperto sulla vera natura del livello dei granuli di grandi dimensioni, come pure sulla sua stessa esistenza. Alcuni autori suggeriscono l'esistenza di tre scale di organizzazione ben distinte: la granulazione (con un diametro tipico di 150-2.500\u00a0km), la mesogranulazione (5.000-10.000\u00a0km) e la supergranulazione (oltre i 20.000\u00a0km). I granuli sono tipicamente considerati come delle tracce delle cellule convettive organizzate in una struttura gerarchica: i supergranuli sarebbero quelli frammentati, nei loro strati pi\u00f9 esterni, in mesogranuli, pi\u00f9 piccoli, che a loro volta sarebbero suddivisi in granuli pi\u00f9 piccoli sulla loro superficie. Il materiale solare fluirebbe in basso lungo \"linee\" scure, separando i granuli attraverso le divisioni fra supergranuli, che sono le pi\u00f9 grandi concentrazioni di gas freddo, in maniera simile a come i fiumi si connettono con gli affluenti pi\u00f9 piccoli. Questo quadro \u00e8 in realt\u00e0 in gran parte il frutto di speculazioni, e potrebbe venire smentito da future scoperte."}
{"id": "1843035", "revid": "1543377", "url": "https://it.wikipedia.org/wiki?curid=1843035", "title": "Ganatantra Parishad", "text": "Il Ganatantra Parishad (GP, dopo il 1967 noto come Swatantra Party) \u00e8 un partito politico indiano regionale, di base nello stato dell'Orissa.\nIl GP nacque subito dopo l'indipendenza dell'India, quando il Partito del Congresso Indiano cominci\u00f2 a intromettersi negli affari interni degli stati federati. Portando avanti un programma di difesa dell'autonomia locale, il GP ha mantenuto un discreto successo elettorale.\nIn occasione delle elezioni parlamentari del 1951 riusc\u00ec a far eleggere in Orissa cinque suoi candidati: Girdhari Bhoi, Lakshmidhar Jena, Natabar Pandey, P. Subba Rao e il principe Rajendra Narayan Singh Deo, gi\u00e0 sovrano dello stato di Patna e primo ministro dell'Orissa dal 1967 al 1971."}
{"id": "1843041", "revid": "599013", "url": "https://it.wikipedia.org/wiki?curid=1843041", "title": "Jon\u00e1s Guti\u00e9rrez", "text": "Carriera.\nClub.\nCentrocampista di fascia, ha cominciato la carriera nelle file del V\u00e9lez S\u00e1rsfield, con cui ha giocato dal 2001 al 2005. Ha vinto il torneo di Clausura del campionato argentino nel 2005. Acquistato dal Maiorca nel medesimo anno, ha giocato nella Liga spagnola per tre stagioni, prima di trasferirsi agli inglesi del Newcastle nel 2008. Con i \"Toons\" tocca quota 100 presenze il 19 aprile 2011, nello 0-0 contro il Manchester United, ed il 27 settembre seguente prolunga il suo contratto in scadenza fino al 2015. Nel marzo 2013 gli viene diagnosticato un tumore al testicolo, prontamente asportato. Nel gennaio del 2014 ulteriori controlli confermano una recidiva del tumore.\nDopo questi esami si \u00e8 sottoposto ad una cura chemioterapica. Il 13 gennaio viene ceduto in prestito al Norwich City, con cui disputa solamente quattro partite. A fine stagione fa ritorno al Newcastle. Il 3 novembre seguente \u00e8 stato dimesso dall'ospedale. Torna in campo, a un anno e mezzo di distanza dall'ultima volta, il 4 marzo 2015, nella sfida casalinga di Premier League contro il Manchester United. Il 24 maggio seguente torna al gol, nella vittoria per 2-0 contro il West Ham che consente alla squadra di salvarsi. A fine stagione il Newcastle decide di non rinnovare il suo contratto ed il giocatore rimane quindi svincolato.\nIl 1\u00ba settembre 2015 viene ingaggiato dagli spagnoli del Deportivo La Coru\u00f1a.\nNazionale.\nHa debuttato con la maglia dell' nel febbraio 2007 in amichevole contro la , mentre ha messo a segno la sua prima rete in Nazionale l'11 febbraio 2009, sempre in un'amichevole con la Francia.\n\u00c8 stato anche convocato ai Mondiali sudafricani del 2010 da Diego Armando Maradona. Fa il suo esordio nella manifestazione partendo da titolare in occasione della gara con la vinta per 1-0."}
{"id": "1843043", "revid": "547034", "url": "https://it.wikipedia.org/wiki?curid=1843043", "title": "Teatro degli Stati di Praga", "text": "Il Teatro degli Stati di Praga (in ceco: \"Stavovsk\u00e9 Divadlo\") \u00e8 uno storico teatro d'opera boemo in stile rococ\u00f2, tra i pi\u00f9 antichi e famosi di tutta l'Europa. Il nome richiama gli \"Stati\" che costituivano la Corona di Boemia. Venne inaugurato nel 1783 con la rappresentazione del dramma \"Emilia Galotti\" di Lessing e in esso si tennero le prime della Sinfonia n. 38 (Mozart) il 19 gennaio 1787, di due celeberrime opere di Mozart: il \"Don Giovanni\" il 29 ottobre 1787 e \"La clemenza di Tito\" il 6 settembre 1791 e del Concerto per clarinetto e orchestra il successivo 16 ottobre.\nL'11 marzo 1796 vi tenne un concerto pianistico Ludwig van Beethoven.\nLa prima moderna opera ceca, di Franti\u0161ek \u0160kroup venne messa in scena nel 1826 e nel 1834 la prima esecuzione della \"Fidlova\u010dka\" di Josef Kajet\u00e1n Tyl, comprendente il brano \"Kde domov m\u016fj\" (\"Dov'\u00e8 la mia casa?\"), eseguito da basso Karel Strakat\u00fd, che sarebbe poi diventato l'inno nazionale ceco.\nUnito nel 1948 al nuovo Teatro Nazionale, consta di tre complessi artistici - opera, balletto e teatro - che alternano vicendevolmente le loro esibizioni negli altri teatri storici di Praga. Tutte e tre le \"ensemble\" selezionano il loro repertorio non solo fra il ricco patrimonio classico, ma prestano attenzione anche sulla produzione artistica moderna."}
{"id": "1843044", "revid": "1442080", "url": "https://it.wikipedia.org/wiki?curid=1843044", "title": "BAA Playoffs 1948", "text": "Gli BAA Playoffs 1948 si conclusero con la vittoria dei Baltimore Bullets che sconfissero i Philadelphia Warriors.\nFase preliminare.\nChicago Stags - Washington Capitols.\nRISULTATO FINALE: 1-0\nChicago Stags - Baltimore Bullets.\nRISULTATO FINALE: 0-1\nPrimo turno.\n(W2) Baltimore Bullets - (E2) New York Knicks.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(E3) Boston Celtics - (W3) Chicago Stags.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali BAA.\n(W1) St. Louis Bombers - (E1) Philadelphia Warriors.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\n(W2) Baltimore Bullets - (W3) Chicago Stags.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nBAA Finals 1948.\nPhiladelphia Warriors - Baltimore Bullets.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 25 luglio 2021\"."}
{"id": "1843046", "revid": "287204", "url": "https://it.wikipedia.org/wiki?curid=1843046", "title": "Jonas Gutierrez", "text": ""}
{"id": "1843047", "revid": "339392", "url": "https://it.wikipedia.org/wiki?curid=1843047", "title": "Luigi Lavazza S.p.A", "text": ""}
{"id": "1843048", "revid": "188116", "url": "https://it.wikipedia.org/wiki?curid=1843048", "title": "Corpi franchi", "text": ""}
{"id": "1843049", "revid": "1573940", "url": "https://it.wikipedia.org/wiki?curid=1843049", "title": "Malkaridae", "text": "Malkaridae \u00e8 una famiglia di ragni appartenente all'infraordine Araneomorphae.\nEtimologia.\nNon \u00e8 ben chiara l'etimologia di questa famiglia; comunque \u00e8 una coincidenza degna di nota l'omonimia fra il genere principale Malkara, descritto nel 1980 nella regione del Queensland in Australia, e il missile anticarro denominato appunto Hornet Malkara, che il Regno Unito, negli anni cinquanta del secolo scorso, diede da progettare e costruire proprio all'esercito australiano nella medesima regione.\nDistribuzione.\nDiffuso in varie regioni dell'Australia, in Tasmania, Cile e Argentina.\nTassonomia.\nA seguito di un lavoro dell'aracnologo Dimitrov e altri del 2017 i generi dell'ex-famiglia \"Pararchaeidae\" sono confluiti in questa famiglia incrementandone il numero da 4 a 11.\nAttualmente, a novembre 2020, si compone di 13 generi e 57 specie:"}
{"id": "1843050", "revid": "108107", "url": "https://it.wikipedia.org/wiki?curid=1843050", "title": "E. I. du Pont de Nemours and Company", "text": ""}
{"id": "1843051", "revid": "767487", "url": "https://it.wikipedia.org/wiki?curid=1843051", "title": "Julee Cruise", "text": "Biografia.\nAppassionata di musica sin da bambina, inizia studiando il corno e la tromba diplomandosi in corno francese. Successivamente suona in diverse orchestre sinfoniche; nei primi anni ottanta partecipa a diverse produzioni televisive e si aggiudica un posto nel coro di un musical western di Angelo Badalamenti.\nIl suo successo \u00e8 in gran parte legato alla fortunata serie televisiva \"I segreti di Twin Peaks\", di David Lynch e Mark Frost, oltre che al precedente \"Velluto blu\" dello stesso Lynch, due lavori ai quali la cantante ha prestato la propria voce. \nIn particolare nel film \"Velluto Blu\" \u00e8 presente il brano \"Mysteries of Love\", mentre per la colonna sonora del serial \"Twin Peaks\", la Cruise ha cantato i brani \"The Nightingale\", \"Into the Night\", la celeberrima \"Falling\", \"The World Spins\" e \"Rockin' Back Inside My Heart\". Queste cinque canzoni sono state pubblicate sul disco d'esordio solista dell'artista, \"Floating into the Night\" (1989), mentre su quello della colonna sonora del serial, ossia \"Original Soundtrack from Twin Peaks\" sono finite solo le prime tre.\nLa Cruise \u00e8 inoltre apparsa come attrice nella suddetta serie televisiva nel ruolo della cantante di un locale notturno eseguendo tutti i succitati brani. \u00c8 apparsa anche nel finale del 17\u00ba episodio della ripresa della serie nel 2017 nel quale esegue \"The World Spins\".\nIl suo stile \u00e8 caratterizzato da una voce particolarmente eterea e suadente e ben si presta alle atmosfere torbide e sensuali del cinema lynchiano.\nNel 1989 esce \"Floating into the night\", album d'esordio dell'artista. Verso la fine del 1990 il gruppo The B-52s la chiama in sostituzione di Cindy Wilson in diverse tappe del tour.\nNel 1991 registra sotto la produzione di Lynch e Angelo Badalamenti una cover di Elvis Presley: \"Summer Kisses, Winter Tears\" per la colonna sonora del film \"Fino alla fine del mondo\" di Wim Wenders.\nNel 1992 partecipa al \"Saturday Night Live\". A Cannes alla prima del film \"Fuoco cammina con me\" esegue il brano \"Question in the world of blue\" e la sua voce \u00e8 scelta per l'apertura delle Olimpiadi di Barcellona.\n\"The Voice of Love\" (1993) \u00e8 il titolo del secondo album, disco che comprende il singolo \"In my Other world\", incluso nel disco da solista di Martin Lee Gore \"Counterfeit\u00b2\".\nNel 1996 il brano \"Artificial world\" viene incluso nella colonna sonora di \"Scream\".\nNel 2003 il singolo \"The World Spin \"compare in una scena del film \"The Company\".\nTra il 2001 e il 2004 assieme a Kahan e Kid kongo Powers partecipa ad Arezzo Wave. Nel 2002 esce \"The Art of Being a Girl\", terzo album dell'artista.\nNella sua carriera anche teatro (\"House Of Blue Leaves\", \"A Little Night Music\", \"Beehive\", \"Little Shop Of Horrors\", \"Cabaret\", \"Pump Boys\", \"Dinettes\") e qualche pellicola televisiva.\nLynch \u00e8 anche autore dei testi delle canzoni dei suoi primi due album, \"Floating into the Night\" e \"The Voice of Love\", mentre musica ed arrangiamenti sono stati curati da Angelo Badalamenti."}
{"id": "1843052", "revid": "108107", "url": "https://it.wikipedia.org/wiki?curid=1843052", "title": "Du Pont de Nemours and Company", "text": ""}
{"id": "1843054", "revid": "289247", "url": "https://it.wikipedia.org/wiki?curid=1843054", "title": "Chiesa di San Donato a L\u00e0mole", "text": ""}
{"id": "1843057", "revid": "31886", "url": "https://it.wikipedia.org/wiki?curid=1843057", "title": "Specie di Malkaridae", "text": "Di seguito sono descritte tutte le 11 specie della famiglia di ragni Malkaridae, note al dicembre 2012.\nCarathea.\n\"Carathea\" \nChilenodes.\n\"Chilenodes\" \nMalkara.\n\"Malkara\" \nPerissopmeros.\n\"Perissopmeros\" "}
{"id": "1843058", "revid": "1305772", "url": "https://it.wikipedia.org/wiki?curid=1843058", "title": "Dig Out Your Soul", "text": "Dig Out Your Soul \u00e8 il settimo ed ultimo album in studio della band inglese Oasis, pubblicato il 3 ottobre 2008.\nRegistrato da agosto a dicembre 2007 agli Abbey Road Studios e da gennaio a marzo 2008 al The Village Recorder, fu anticipato dal singolo \"The Shock of the Lightning\", pubblicato il 29 settembre 2008. Entrato direttamente al primo posto della classifica britannica degli album, ha venduto 90.000 copie nel Regno Unito nel giorno d'esordio, risultando il secondo album venduto pi\u00f9 velocemente del 2008.\nLa versione giapponese dell'album \u00e8 uscita il 1\u00ba ottobre e contiene due bonus tracks: \"I Believe in All\" ed una versione alternativa di \"The Turning\".\nGenesi del disco.\nA gennaio 2007, in un'intervista rilasciata alla rivista NME, Noel Gallagher aveva rivelato alcuni particolari sull'album:\nSempre lo stesso Noel ha dichiarato di aver cercato un approccio diverso al consueto suono degli Oasis:\nRegistrazioni.\nLe registrazioni dell'album sono iniziate nell'agosto 2007 negli Abbey Road Studios e sono proseguite sino al dicembre 2007, per poi ricominciare nel gennaio 2008 negli studi The Village Recorder e terminare definitivamente nel marzo successivo. L'album \u00e8 stato poi mixato a Los Angeles. Pare che ci siano voluti sostanziosi incentivi da parte del gruppo per farsi perdonare gli eccessi avuti negli studi londinesi durante le registrazioni del precedente \"Be Here Now\" (1997), eccessi che fino ad allora avevano causato il rifiuto degli studi a qualsiasi altra iniziativa degli Oasis.\nParlando del titolo dell'album, Noel ha detto:\nRiscontro di critica e pubblico.\nIl responso della critica \u00e8 stato in prevalenza positivo. Come sottolineato da molti critici, \u00e8 \"un disco pi\u00f9 che mai in puro stile Oasis\" e \"sembra che il gruppo abbia creato qualcosa che pu\u00f2 a buon diritto essere accostato a \"(What's the Story) Morning Glory?\"\". Jonathan Cohen, della rivista \"Billboard\", ha scritto che con questo album la band \"torna alle sue radici rock essenziali\", perch\u00e9 la canzone di apertura, \"Bag it Up\", ricorda molto \"Columbia\" di \"Definitely Maybe\". Luke Bainbridge dell\"'Observer\" lo ha valutato con 4 stelle su 5, aggiungendo: \"Si pu\u00f2 dire che se \"Definitely Maybe\" \u00e8 il loro \"Stone Roses\", questo nuovo album \u00e8 il loro \"Second Coming\". Non far\u00e0 guadagnare a loro nuovi fan, ma coloro i quali l'ultima volta hanno creduto alla verit\u00e0, lo apprezzeranno\". Anche Alan McGee, il famoso produttore che scopr\u00ec gli Oasis, ha salutato con entusiasmo l'album e lo ha paragonato a \"Revolver\" dei Beatles e a \"Beggars Banquet\" dei Rolling Stones.\nNel Regno Unito l'album ha venduto 90.000 copie nel giorno d'esordio, risultando il secondo album venduto pi\u00f9 velocemente del 2008. Ha debuttato al primo posto della UK album chart e ha venduto 200.866 copie nella prima settimana (51\u00ba album venduto pi\u00f9 velocemente in tutte le epoche nel Regno Unito). Ha poi esordito al 5\u00ba posto nella US Billboard 200 con 53.000 copie vendute, era dal 1997, con \"Be Here Now\", che gli Oasis non raggiungevano una posizione cos\u00ec alta negli Stati Uniti, sebbene le vendite della prima settimana siano inferiori a quelle di \"Don't Believe the Truth\". Ciononostante \"I'm Outta Time\", secondo singolo estratto dall'album, non \u00e8 andato oltre la dodicesima posizione nel Regno Unito, interrompendo cos\u00ec una serie di ventidue singoli degli Oasis giunti tutti nelle prime dieci posizioni in classifica, da Live Forever in poi.\nL'uscita dell'album \u00e8 stata seguita dalla partenza di un tour di 18 mesi che ha toccato varie parti del mondo. Ai concerti non ha partecipato Zak Starkey che, pur avendo realizzato il disco in studio insieme alla band, l'ha abbandonata nel maggio 2008 a causa di divergenze tra progetto degli Oasis e degli Who. Starkey \u00e8 stato rimpiazzato da Chris Sharrock, che, come il primo, non \u00e8 membro ufficiale del gruppo.\nPromozione.\nPrima dell'uscita dell'album si sono verificati dei curiosi episodi. In alcune grandi citt\u00e0 del Regno Unito, infatti, erano comparsi misteriosamente in luoghi pubblici dei graffiti raffiguranti il logo del disco seguito dalla scritta \"Today\", a ridosso della data di pubblicazione del nuovo album.\nPer approfittare della situazione si decise di bandire sul sito ufficiale della band\u00a0\u2013 in collaborazione con la rivista NME \u2013 una competizione aperta a giovani artisti con in palio vari premi: un biglietto VIP gratuito per un concerto del gruppo a scelta, una console Xbox 360 con incluso il videogioco musicale \"Guitar Hero World Tour\" e un cofanetto in edizione limitata del nuovo album. Compito dei partecipanti \u00e8 di realizzare le migliori cover delle canzoni \"The Turning\", \"(Get Off Your) High Horse Lady\", \"Bag It Up\" e \"The Shock of the Lightning\", che erano gi\u00e0 presenti in anteprima in rete e di cui furono pubblicati gli spartiti su NME, insieme ad altro materiale promozionale. Gli stessi Oasis, per l'occasione, incontrarono di persona gli artisti di strada newyorkesi e ascoltarono le loro esecuzioni dal vivo.\nTour.\nIl Dig Out Your Soul Tour \u00e8 iniziato al WaMu Theater di Seattle, negli Stati Uniti d'America, il 26 agosto 2008 e si \u00e8 concluso il 23 agosto 2009 a Weston Park, al V Festival. Le ultime tre date del tour, che si sarebbe dovuto concludere a Milano, sono state cancellate a causa dell'abbandono di Noel Gallagher, che ha lasciato la band pochi minuti prima di salire sul palco del festival Rock en Seine di Parigi.\nTracce.\nVoce principale di Liam Gallagher, eccetto dove diversamente indicato."}
{"id": "1843067", "revid": "1564499", "url": "https://it.wikipedia.org/wiki?curid=1843067", "title": "Assuntoria", "text": "Una assuntoria era una particolare tipologia di stazione ferroviaria operativa in Italia atta all'accesso alla ferrovia dei viaggiatori ed eventualmente delle merci. Era retta da un agente di servizio, detto assuntore, il quale, sulle linee esercite a dirigenza unica delle Ferrovie dello Stato Italiane assumeva tutte le incombenze commerciali e di gestione del capostazione eccetto quelle relative al movimento ferroviario e alla circolazione dei treni.\nDescrizione.\nLa stazione \"assuntoria\" possedeva binari e scambi, con la possibilit\u00e0 di comporre e scomporre i convogli ferroviari. Per effettuare manovre, precedenze e incroci tuttavia era indispensabile la presenza di un capotreno che di concerto con il Dirigente Unico e coadiuvato eventualmente da agenti ed assuntore attuava tutte le operazioni necessarie al movimento e alla circolazione dei treni previa registrazione scritta degli ordini di servizio specifici. Alla fine degli anni sessanta, in seguito all'incorporazione degli assuntori negli organici delle Ferrovie dello Stato Italiane con la nuova qualifica di gestore, alcune assuntorie divennero normali stazioni, ove necessario presenziate da dirigente movimento, mentre altre furono declassate a fermate perch\u00e9 di scarsa utilit\u00e0 commerciale. Con le trasformazioni infrastrutturali operate da RFI tendenti alla configurazione della cosiddetta \"rete snella\" la maggior parte di esse sono scomparse definitivamente."}
{"id": "1843069", "revid": "287204", "url": "https://it.wikipedia.org/wiki?curid=1843069", "title": "Futbol'ny Klub Dynama Br\u0117st", "text": "Il Futbol'ny Klub Dynama Br\u0117st (\u0424\u0443\u0442\u0431\u043e\u043b\u044c\u043d\u044b \u041a\u043b\u0443\u0431 \u00ab\u0414\u044b\u043d\u0430\u043c\u0430\u00bb \u0411\u0440\u044d\u0441\u0442), meglio noto come Dinamo Brest, \u00e8 una societ\u00e0 calcistica bielorussa con sede nella citt\u00e0 di Br\u0117st. Milita nella Vy\u0161\u0117j\u0161aja Liha, la massima divisione del campionato bielorusso di calcio.\nHa vinto un campionato bielorusso, nel 2019, 3 Coppe di Bielorussia e 3 Supercoppe di Bielorussia.\nStoria.\nIl club fu fondato nel 1960 con il nome di \"Spartak Brest\" e si un\u00ec alla Classe B sovietica (seconda divisione del campionato sovietico di calcio) nello stesso anno. Nel 1962 retrocesse a causa della riorganizzazione della lega. Nel 1964 e nel 1967 sfior\u00f2 la promozione in massima divisione, ma perse la fase finale in ambo le occasioni. Nel 1969 riusc\u00ec a ottenere la promozione, ma nel 1970 retrocesse di nuovo, stavolta in terza serie, per via di una nuova ristrutturazione del campionato. Nel 1972 la squadra fu ridenominata \"Bug Brest\" e nel 1976 in \"Dinamo Brest\". Fino al 1991 partecip\u00f2 alla terza divisione del campionato sovietico. La Dinamo Brest aveva un forte legame con la , essendo ambedue i club affiliati alla societ\u00e0 sportiva Dinamo: spesso la Dinamo Brest aveva in organico giovani calciatori della Dinamo Minsk.\nDal 1992, dopo l'indipendenza della Bielorussia dichiarata nel 1991, gioca nel sistema calcistico di questo paese. Ha sempre giocato in prima divisione. Ottenne il terzo posto al termine della Vy\u0161\u0117j\u0161aja Liha 1992, la prima edizione di sempre del campionato bielorusso. Nel 2007 vinse il primo trofeo, la Coppa di Bielorussia, qualificandosi alla Coppa UEFA per la stagione 2007-2008, stagione d'esordio del club nelle competizioni UEFA per club.\nNel 2012 cambi\u00f2 nome in \"FC Brest\" a causa di vicende legali sull'utilizzo del marchio Dinamo, reclamato dalla societ\u00e0 sportiva Dinamo. La questione fu risolta alla fine dell'anno e nel 2013 la squadra torn\u00f2 al nome \"Dynamo Brest\", con la lettera y al posto della i nella traslitterazione latina. Nel 2017 vinse nuovamente la coppa nazionale, mentre nel 2018 vinse sia la Coppa che la Supercoppa di Bielorussia, vinta anche nel 2019. Nel 2019 il club di Br\u0117st si \u00e8 aggiudicato per la prima volta il campionato, ponendo fine a una serie di 13 successi consecutivi del .\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021.\n\"Aggiornata al marzo 2021.\"\nRosa 2020.\n\"Aggiornata al marzo 2020.\""}
{"id": "1843071", "revid": "1305772", "url": "https://it.wikipedia.org/wiki?curid=1843071", "title": "Lyla", "text": "Lyla \u00e8 un brano della band inglese Oasis, primo singolo estratto dall'album \"Don't Believe the Truth\", pubblicato il 16 maggio 2005, due settimane prima del lancio del disco.\nFa parte del greatest hits della band \"Stop the Clocks\", del 2006, e della colonna sonora del videogioco FIFA 06.\nInfluenze.\nLa critica ha sottolineato le analogie con la canzone \"Confrontation Camp\" dei Soundtrack of Our Lives e, in misura minore, con \"Street Fighting Man\" dei Rolling Stones. Il primo verso della canzone, inoltre, ricorda molto uno dei La's.\nCirca le svariate influenze della canzone Gallagher ha affermato che \"\u00e8 un po' come ... se i Soundtrack of Our Lives suonassero gli Who dopo aver bevuto una Skol in una citt\u00e0 psichedelica nel cielo, o qualcosa del genere\".\nNoel ha anche scherzato sul testo, dicendo che Lyla \u00e8 la sorella di Sally, menzionata nel singolo \"Don't Look Back in Anger\" del 1996.\nGenesi e responso.\nLa canzone \u00e8 stata scritta da Noel Gallagher, che l'ha variamente descritta come \"concepita specificamente per il pogo\", \"fastidiosamente orecchiabile\", e \"la cosa pi\u00f9 pop da \"Roll With It\"\". Nel DVD dell'edizione speciale di \"Stop the Clocks\" ha detto a proposito del brano:\nCome dichiarato da Noel, la canzone esisteva gi\u00e0 sotto forma di una demo chiamata \"Sing\", risalente alle registrazioni dell'album \"Heathen Chemistry\", ma era stata accantonata fino all'ultimo minuto. La canzone avrebbe dovuto chiamarsi \"Smiler\", ma si decise di cambiare nome perch\u00e9 la band in cui suonava Gem Archer, gli Heavy Stereo, avevano gi\u00e0 pubblicato una canzone dallo stesso titolo.\nL'insistenza della Sony, che intendeva a tutti i costi lanciare \"Lyla\" come primo singolo di \"Don't Believe the Truth\", condusse la casa discografica a tensioni con la band, che non avrebbe rinnovato il contratto con la casa discografica dopo l'uscita dell'album.\nIl brano trapel\u00f2 su Internet verso la fine di marzo del 2005, alcune settimane prima della pubblicazione ufficiale (avvenuta a maggio), dopo la programmazione sull'emittente radiofonica polacca Radiowej Tr\u00f3jce. Fu poi diffuso l'11 aprile 2005 da alcune radio statunitensi.\nPubblicato il 16 maggio 2005, \"Lyla\" divent\u00f2, gi\u00e0 a una settimana dalla pubblicazione, il settimo singolo degli Oasis piazzatosi al primo posto nel Regno Unito. Esord\u00ec poi al 31\u00ba posto nella Modern Rock Tracks chart statunitense, in cui raggiunse anche il 19\u00ba posto. Era dai tempi di \"Go Let It Out\", piazzatosi nel 2000 alla 14\u00aa posizione, che gli Oasis non comparivano in una classifica degli USA.\nEsibizioni dal vivo.\nDurante l'esibizione della band a \"Top of the Pops\" su Italia 1, nel maggio 2005, Liam Gallagher non fece mistero di cantare in playback, come da tradizione del programma. In alcuni frangenti si allontan\u00f2 dal microfono e rimase con la bocca chiusa mentre \"Lyla\" proseguiva, creando un effetto comico. Fu l'ultima esibizione di Liam a \"Top of the Pops\", prima della chiusura del programma, avvenuta verso la fine del 2006. Noel e il resto della band vi sarebbero ritornati qualche mese dopo per eseguire \"The Importance of Being Idle\".\nI Foo Fighters hanno realizzato una cover dal vivo della canzone il 23 agosto 2005, durante un'esibizione negli studi della BBC a Maida Vale, per il programma \"The Jo Whiley Show\".\nVideo.\nIl videoclip del brano, diretto da Tim Qualtrough, \u00e8 ambientato nella Round Chapel di Hackney, nella East London. Nella clip la band si esibisce durante una festa in maschera."}
{"id": "1843072", "revid": "1442080", "url": "https://it.wikipedia.org/wiki?curid=1843072", "title": "BAA Playoffs 1949", "text": "Gli BAA Playoffs 1949 si conclusero con la vittoria dei Minneapolis Lakers che sconfissero i campioni della Eastern Division, i Washington Capitols.\nEastern Division.\nSemifinali.\n(1) Washington Capitols - (4) Philadelphia Warriors.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New York Knicks - (3) Baltimore Bullets.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Washington Capitols - (2) New York Knicks.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) Rochester Royals - (4) St. Louis Bombers.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Minneapolis Lakers - (3) Chicago Stags.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Rochester Royals - (2) Minneapolis Lakers.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nBAA Finals 1949.\nMinneapolis Lakers - Washington Capitols.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 25 luglio 2021\"."}
{"id": "1843073", "revid": "108107", "url": "https://it.wikipedia.org/wiki?curid=1843073", "title": "E.I. Du Pont de Nemours and Company", "text": ""}
{"id": "1843074", "revid": "1924342", "url": "https://it.wikipedia.org/wiki?curid=1843074", "title": "M. Pokora", "text": "Biografia.\nNato a Strasburgo, muove i primi passi nel mondo della musica militando per qualche tempo nel gruppo R&amp;B francese Mic Unity. Nel 2003 partecipa, assieme alla boy band Linkup, alla terza edizione di \"Popstars\". Dopo l'esperienza nel reality show la band pubblica il singolo \"Mon \u00c9toile\", che scala immediatamente le classifiche francesi.\nNel 2004 intraprende la carriera da solista, presentandosi come Matt Pokora e pubblicando un album che porta il suo nome. Il secondo singolo estratto dall'album, \"Elle me contr\u00f4le\", ha un notevole successo, ma sempre limitato al circuito francese. Nel 2005 \u00e8 stato costretto a cambiare il suo nome d'arte, dopo una causa legale con il cantante R&amp;B francese Matt Houston, questo comport\u00f2 anche la ripubblicazione del suo album, reintitolato \"M. Pokora\".\nNel 2006 pubblica il suo secondo album intitolato \"Player\", in seguito, nella seconda edizione dell'album viene inclusa la bonus track \"It's Alright\", eseguita in duetto con Ricky Martin.\nNel 2008 pubblica il suo terzo album \"MP3\", che vanta la collaborazione di produttori americani, tra cui Timbaland che partecipa al singolo di lancio \"Dangerous\". Il 23 agosto 2010 viene pubblicato il suo quarto album, \"Mise \u00e0 Jour\", anticipato dal singolo \"Juste une photo de toi\", e vince due NRJ Music Awards, nelle categorie \"Francophone Male Artist of the Year\" e \"Francophone Song of the Year\".\nNel 2011 vince il programma televisivo francese \"Danser avec les stars\", versione francese di \"Ballando con le stelle\".\nIl quinto album in studio dal cantante francese M. Pokora, \u00e8 stato pubblicato il 20 marzo 2012. Il singolo \"Juste Un Instant\" \u00e8 stato distribuito come primo singolo il 30 gennaio 2012. Il secondo singolo intitolato \"On Est L\u00e0\" \u00e8 stato commercializzato l'8 maggio 2012."}
{"id": "1843076", "revid": "71433", "url": "https://it.wikipedia.org/wiki?curid=1843076", "title": "Matthieu Totta", "text": ""}
{"id": "1843077", "revid": "71433", "url": "https://it.wikipedia.org/wiki?curid=1843077", "title": "Matt Pokora", "text": ""}
{"id": "1843080", "revid": "768068", "url": "https://it.wikipedia.org/wiki?curid=1843080", "title": "Stati Uniti d'America medio-occidentali", "text": "Gli Stati Uniti medio occidentali (in inglese \"Midwestern United States\" o pi\u00f9 semplicemente Midwest) sono una regione censuaria degli Stati Uniti d'America situata subito ad Est della zona centrale del paese. \u00c8 composta a sua volta da due divisioni censuarie: gli Stati centrali del nord-est e gli Stati centrali del nord-ovest.\nA livello federativo la regione \u00e8 composta da otto stati che insieme raccolgono il 20% della popolazione statunitense (secondo i dati del censimento del 2000), e che sono: \nA questi vengono comunemente aggiunti 4 stati pi\u00f9 occidentali, in quanto stati che almeno in parte rientrano nella regione del Midwest:\n\u00c8 una delle quattro regioni geografiche all'interno degli Stati Uniti d'America che sono ufficialmente riconosciute dall'United States Census Bureau."}
{"id": "1843083", "revid": "1543377", "url": "https://it.wikipedia.org/wiki?curid=1843083", "title": "Presidente Roque S\u00e1enz Pe\u00f1a", "text": "Presidente Roque S\u00e1enz Pe\u00f1a \u00e8 un quartiere del \"barrio\" di Saavedra, a Buenos Aires, in Argentina. Trae il suo nome dal Presidente dell'Argentina Roque S\u00e1enz Pe\u00f1a.\nNon bisogna confonderla con la citt\u00e0 di Presidencia Roque S\u00e1enz Pe\u00f1a, capitale del Dipartimento di Comandante Fern\u00e1ndez in Provincia di Chaco, n\u00e9 con il Dipartimento di Presidente Roque S\u00e1enz Pe\u00f1a, nella Provincia di C\u00f3rdoba. Vi \u00e8 anche S\u00e1enz Pe\u00f1a, sobborgo di Buenos Aires denominato cos\u00ec in onore di Luis S\u00e1enz Pe\u00f1a."}
{"id": "1843084", "revid": "729019", "url": "https://it.wikipedia.org/wiki?curid=1843084", "title": "Stazione di Velletri", "text": "La stazione di Velletri \u00e8 il principale scalo ferroviario della citt\u00e0 di Velletri e il capolinea della linea Roma-Velletri. \u00c8 per frequenza di convogli e numero di passeggeri la stazione pi\u00f9 importante dell'area dei Castelli Romani.\nStoria.\nLa stazione di Velletri venne attivata nel 1862, come parte della linea \"Pio-Latina\", che da Roma conduceva al confine napoletano.\nNel 1892, con l'attivazione della linea diretta fra Ciampino e Segni, la lunga tratta via Velletri venne declassata a linea d'interesse locale, e cos\u00ec anche la stazione veliterna si trov\u00f2 esclusa dai collegamenti a lunga percorrenza; tuttavia nello stesso anno venne attivata la ferrovia Velletri-Terracina, anch'essa d'interesse locale.\nIl 15 dicembre 1948 venne attivato l'esercizio a trazione elettrica, con linea aerea alla tensione di .\nLo sviluppo del trasporto automobilistico port\u00f2 nel 1957 alla chiusura delle linee per Segni e per Terracina. Velletri rimase collegata esclusivamente alla linea per Roma che stava diventando sempre pi\u00f9 importante per il trasporto pendolare e suburbano.\nIl 7 settembre 1980 papa Giovanni Paolo II ha visitato la stazione, voluta circa centoventi anni prima dal suo predecessore Pio IX.\nStrutture e impianti.\nLa gestione degli impianti \u00e8 affidata a Rete Ferroviaria Italiana.\nIl fabbricato viaggiatori \u00e8 un edificio a due piani, opera dell'architetto Giulio Magni. La Sala d'attesa, posta al piano terra, \u00e8 accessibile attraverso tre porte affacciate sul piazzale antistante. All'interno sono presenti le antiche scritte installate nel periodo immediatamente successivo all'inaugurazione della stazione, nonch\u00e9 le biglietterie.\nAl lato sinistro del fabbricato viaggiatori (osservando dalle banchine) si trova l'ex scalo merci, un grosso edificio ormai non pi\u00f9 utilizzato, mentre alla sua destra sorge la sala d'attesa delle autolinee urbane e interurbane.\nL'impianto \u00e8 dotato di sette binari di cui uno non elettrificato, terminante nell'ex scalo merci e tre destinati al servizio viaggiatori, serviti da altrettante banchine di cui una sola \u00e8 parzialmente coperta da una pensilina. I restanti tre binari \u2013 anch'essi non elettrificati \u2013 sono riservati alla Plasser, azienda nota nel panorama ferroviario italiano per la manutenzione dell'armamento, i cui locali sorgono poco distanti dal fabbricato viaggiatori. La vecchia piattaforma girevole e la vecchia \"pesa\" non sono pi\u00f9 utilizzabili.\nSempre vicino alla stazione \u00e8 presente il Dopolavoro ferroviario con ristorante, scuola di dama e circolo di tiro a segno, teatro di numerosi iniziative nei mesi estivi.\nDi singolare bellezza \u00e8 il viadotto sul Fosso San Tommaso, un imponente ponte che sorvola le campagne veliterne tra le stazioni di Velletri e di Sant'Eurosia. Fabbricato in Inghilterra e interamente composto da metallo, fu acquistato dal Vaticano.\nMovimento.\nLa stazione di Velletri conta su un vasto movimento pendolare verso la capitale, e di rimando di un forte flusso studentesco da parte delle citt\u00e0 attraversate dalla linea ( Lanuvio, Genzano di Roma, Pavona ) i cui studenti frequentano gli istituti superiori di Velletri. Al mattino vi sono una media di due treni/orari nelle ore di punta (prima partenza alle ore 5.00), tutti con destinazione Stazione di Roma Termini. Nel pomeriggio, invece, con l'orario 2016 di Trenitalia le partenze sono cadenzate ogni trenta minuti con destinazioni alternate Roma Termini e Roma Tiburtina. Tutti i treni sono classificati come Regionali. Da molti anni \u00e8 stato sospeso il servizio merci, anche se il fascio binari \u00e8 movimentato dalle manovre delle macchine dell'azienda Plasser e Theurer, leader nella manutenzione dei binari.\nServizi.\nLa stazione, che RFI classifica nella categoria \"Silver\", dispone di:"}
{"id": "1843085", "revid": "24099", "url": "https://it.wikipedia.org/wiki?curid=1843085", "title": "Chiesa di Santa Maria del Carmine (Tavarnelle Val di Pesa)", "text": ""}
{"id": "1843103", "revid": "171091", "url": "https://it.wikipedia.org/wiki?curid=1843103", "title": "Rifugio Dondena", "text": "Il rifugio Dondena \u00e8 un rifugio situato nel comune di Champorcher (AO), in valle di Champorcher, nelle Alpi Graie, a 2.192\u00a0m s.l.m.\nStoria.\nLa costruzione risale al 1863. Fu utilizzato dapprima come \"casa di caccia\" del re Vittorio Emanuele.\nCaratteristiche.\nIl rifugio si trova a monte dell'abitato di Champorcher nella conca di Dondena.\nIl rifugio \u00e8 inserito nel tragitto dell'Alta via della Valle d'Aosta n. 2.\nAccessi.\nDal villaggio di Ch\u00e2teau, capoluogo di Champorcher, si sale fino alla conca di Dondena. Dal termine della strada carrozzabile, il rifugio \u00e8 raggiungibile in circa 15 minuti."}
{"id": "1843108", "revid": "767487", "url": "https://it.wikipedia.org/wiki?curid=1843108", "title": "Le vergini cavalcano la morte", "text": "Le vergini cavalcano la morte \u00e8 un film del 1973 diretto da Jorge Grau.\nIl soggetto \u00e8 ispirato da un personaggio storico, la contessa magiara Erzs\u00e9bet B\u00e1thory, processata per stregoneria e condannata nel 1610 ad essere murata viva.\nTrama.\nInizio Ottocento. Erzs\u00e9bet B\u00e1thory e il marito Karl Ziemmer sono una ricca coppia di nobili. I due, seguendo i consigli della vecchia nutrice di Erzs\u00e9bet, sgozzano fanciulle vergini per assicurare alla contessa il sangue necessario a mantenere la sua pelle indenne dall'invecchiamento. Ma Karl commette l'errore di innamorarsi di una delle vittime designate, la bella Marina, e la risparmia, provocando l'ira della moglie che finir\u00e0 con l'ucciderlo di proprio pugno. Il suo assassinio smaschera la vampira: la donna, senza alcuna remora, ammette le sue colpe nonostante la nutrice intervenga per farla tacere. I giudici, appurate le colpe, condannano la contessa ad essere murata viva e sentenziano che la vecchia nutrice sia privata della lingua per rimanere, poi, a servizio della contessa fino alla morte di una delle due."}
{"id": "1843111", "revid": "767487", "url": "https://it.wikipedia.org/wiki?curid=1843111", "title": "Cono arterioso", "text": "Il cono arterioso o infundibolo cardiaco \u00e8 una specie di borsa conica che si trova nell'angolo superiore sinistro del ventricolo destro del cuore e da cui si origina l'arteria polmonare (o tronco polmonare).\nUna banda tendinea, chiamata \"tendine del cono arterioso\", si estende verso l'alto dall'anello fibroso atrioventricolare e connette la superficie posteriore del cono arterioso all'aorta.\nLe pareti del cono arterioso sono lisce.\nPesci.\nNei pesci, il cono arterioso \u00e8 una delle quattro parti in cui \u00e8 suddiviso il cuore di questi animali. Ha il compito di assorbire parte dei repentini cambiamenti della pressione sanguigna che avvengono durante la sistole e di mantenere la pressione costante durante la diastole."}
{"id": "1843116", "revid": "172231", "url": "https://it.wikipedia.org/wiki?curid=1843116", "title": "Niki de Saint-Phalle", "text": ""}
{"id": "1843119", "revid": "194688", "url": "https://it.wikipedia.org/wiki?curid=1843119", "title": "Publievent", "text": ""}
{"id": "1843125", "revid": "287204", "url": "https://it.wikipedia.org/wiki?curid=1843125", "title": "Divine (S\u00e9bastien Tellier)", "text": "Divine \u00e8 un brano musicale di S\u00e9bastien Tellier estratto come primo singolo dall'album del 2008 \"Sexuality\". La canzone ha rappresentato la Francia all'Eurovision Song Contest 2008. Il brano \u00e8 cantato in lingua inglese, ma durante l'esibizione di Tellier all'Eurofestival, l'artista l'ha eseguita sia in inglese che in francese. Comunque, il fatto che numerose canzoni in gara fossero in lingua inglese \u00e8 stato oggetto di molte critiche, ed \u00e8 stato persino portato davanti al parlamento francese. La canzone ha avuto un successo inatteso in Italia, perch\u00e9 questo paese da tempo non partecipa all'Eurofestival, anche se comunque Tellier vi ha un suo pubblico. La canzone \u00e8 stata utilizzata per lanciare la terza serie della Renault M\u00e9gane."}
{"id": "1843129", "revid": "93556", "url": "https://it.wikipedia.org/wiki?curid=1843129", "title": "Il Mondo (rivista)", "text": "Il Mondo \u00e8 stato un settimanale politico, culturale ed economico fondato a Roma da Gianni Mazzocchi. \u00c8 stato pubblicato dal 1949 al 1966, e poi ancora dal 1969 al 2014.\n\"Il Mondo\" di Pannunzio.\nLa rivista.\nIl gruppo dei fondatori, costituito da Mario Pannunzio (direttore responsabile), Vittorio Gorresio, Ennio Flaiano, Corrado Alvaro, Mino Maccari, Alessandro Corvisieri e Vitaliano Brancati, si era conosciuto al settimanale \"Omnibus\" (1937-1939). \nIl primo numero del \"Mondo\" usc\u00ec il 19 febbraio 1949. La rivista era stampata in rotocalco, con una foliazione di 16 pagine (alternativamente, in 12 pagine). Il disegno della testata fu affidato ad Amerigo Bartoli. La prima redazione era composta da Ennio Flaiano (caporedattore), Bice Munaf\u00f2, Nina Ruffini e Alfredo Mezio.\nNato inizialmente come periodico di cultura laica, alternativo ai due grandi blocchi, quello social-comunista e quello democristiano, conserv\u00f2 una linea di totale indipendenza rispetto al potere politico ed economico-finanziario. Culturalmente il settimanale fu debitore del pensiero di Benedetto Croce e Gaetano Salvemini.\nFra i collaboratori ebbe Ernesto Rossi, Enzo Forcella, Alberto Baumann, Antonio Cederna, Giulia Massari, Carlo Laurenzi, Nicol\u00f2 Carandini, Alberto Moravia, Leonardo Sciascia, Leone Cattani, Mario Ferrara, Roberto Pane, Marco Pannella, Giovanni Spadolini, Eugenio Scalfari, Tommaso Landolfi, Indro Montanelli, Vittorio De Caprariis, Mario Paggi, Panfilo Gentile e Guglielmo Alberti. Anche Luigi Einaudi, con lo pseudonimo Manlio Magini. Tra i collaboratori stranieri la rivista annover\u00f2 gli scrittori Thomas Mann e George Orwell. \"Il Mondo\" ebbe durante tutta la sua esistenza (19 febbraio 1949 - 8 marzo 1966) un unico direttore: Mario Pannunzio.\nNei primi anni la vendita media fu tra le 15\u00a0000 e le 18\u00a0000 copie, con punte di 20\u00a0000 unit\u00e0. Nel 1955 Pannunzio port\u00f2 il giornale da 12 a 16 pagine. La gestione del settimanale rest\u00f2 in disavanzo. Nel 1956 l'editore (Mazzocchi) decise di riportare \"Il Mondo\" a 12 pagine. In settembre regal\u00f2 la testata a una societ\u00e0 di cui i principali azionisti erano Nicol\u00f2 Carandini e Arrigo Olivetti (cognato e cugino primo di Adriano).\nGli \u00abAmici del Mondo\u00bb.\nConsultando la collezione della rivista \u00e8 possibile ricavare uno spaccato della vita politica italiana compreso tra il 1949 e il 1966. \u00ab\"Il Mondo\" raccoglie e descrive come documenti le tensioni sociali, gli slanci economici, le istanze culturali, gli equilibri politici, gli sviluppi ideologici, le carenze istituzionali, le vicende di cronaca e di costume\u00bb di un intero periodo della storia repubblicana. Per descrivere i personaggi che ruotavano attorno al \"Mondo\", Pannunzio coni\u00f2 questo slogan: \"Progressisti in politica, conservatori in economia, reazionari nel costume\".\nAlla data di fondazione del \"Mondo\" (1949) il gruppo di Pannunzio non apparteneva a nessun partito: gli amici avevano costituito il Movimento liberale italiano, nato l'anno precedente. Ne facevano parte anche personalit\u00e0 provenienti dal disciolto Partito d'Azione Attorno alla rivista si era dunque formata una sorta di corrente politica. Nel 1951 il gruppo di Pannunzio accett\u00f2 di rientrare nel Partito Liberale Italiano. \nDurante il VII Congresso del PLI, svoltosi a Roma (Palacongressi dell'Eur) dal 9 all'11 dicembre 1955, gli \u201cAmici del Mondo\u201d diedero inizio all'avventura del Partito Radicale. Essi erano variamente composti: ne facevano parte un gruppo di secessionisti del Partito Liberale (tra cui Pannunzio), una frangia moderata (Villabruna, Olivetti, Carandini, Libonati) e una parte pi\u00f9 progressista che vedeva tra i suoi militanti Arrigo Benedetti e Eugenio Scalfari.\nErnesto Rossi, in un primo momento, si mostr\u00f2 titubante circa l'adesione al partito ma, in occasione della prima costituente \u2013 20 gennaio 1956 - fu egli stesso a cercare di convincere, in ambiente progressista, Giorgio Agosti e Manlio Rossi Doria ad aderire alla nuova iniziativa politica.\nIl Partito Radicale si pose come alternativa alle forze politiche dominanti, intendendo la democrazia in senso laico, socialista e riformista. Questa \"terza forza\" si prefiggeva di sbloccare una situazione politica gi\u00e0 imbrigliata - come sosteneva Nicol\u00f2 Carandini - tra il timore comunista da una parte e le istanze clericali dall'altra. D'altra parte il partito decise di rifiutare in parlamento ogni compromesso con le altre forze politiche presenti. Ci\u00f2 a causa dell'ostilit\u00e0 che i fondatori avevano sempre nutrito nei confronti dei partiti politici, \"mere macchine per fabbricare deputati e senatori\". Pu\u00f2 essere cos\u00ec spiegata la scarsa risolutezza che caratterizz\u00f2 i primi anni di vita della nuova formazione politica.\nGli \"Amici del Mondo\" e il Partito Radicale condividevano, ad un primo sguardo, un orizzonte comune di problematiche, percorsi e obiettivi politico-sociali. Le istanze di maggior vicinanza erano ravvisabili, in primo luogo, nella necessit\u00e0 di abrogare talune leggi fasciste ancora presenti all'interno dell'ordinamento italiano e, successivamente, la realizzazione delle Comunit\u00e0 europee, l'approvazione di leggi antitrust, la difesa di una cultura e di un pensiero laico (soprattutto all'interno della scuola statale), \"l'abolizione della miseria\", l'urgenza di normare gli ambiti relativi al divorzio e al riconoscimento dei figli nati fuori dal matrimonio... , circa la comunione d'intenti tra uomini di salda cultura liberale \u2013 come Rossi, Riccardo Bauer, Aldo Garosci - e i \u201cnuovi radicali\u201d- Bruno Villabruna, Mario Pannunzio, Nicol\u00f2 Carandini, Franco Libonati\u2026\u2013 , fu scritto: \u00abAccomunati dal vincolo fraterno delle amare esperienze non rassegnati, non perplessi, si accingono a costituire una nuova larga formazione politica che s'ispiri ad una concezione moderna e civile del liberalismo, a quella concezione che Benedetto Croce ebbe a definire ad una parola radicale [\u2026] In questo campo, i padroni del vapore non troveranno certo mercenari e staffieri pronti a vender le idee per un assegno mensile\u00bb.\nNonostante il Partito radicale mostrasse caratteristiche che senza dubbio erano perfettamente aderenti al pensiero di Ernesto Rossi, l'economista inizi\u00f2 a porre una certa distanza tra s\u00e9 e gli \"Amici del Mondo\". Con il passare degli anni i rapporti tra Rossi e Pannunzio divennero \"molto freddi\". La rottura del forte sodalizio tra Rossi e Pannunzio, che si era cementato nel corso della loro reciproca collaborazione al \"Mondo\", avvenne nel 1962. In quell'anno scoppi\u00f2 una diatriba all'interno del partito fra gli alternativisti, che intendevano costituire la \u201csinistra radicale\u201d (Gianfranco Spadaccia, Marco Pannella, Roccella, Mellini, Angiolo Bandinelli, Massimo Teodori) e i filo-lamalfiani (Giovanni Ferrara, Stefano Rodot\u00e0, Piero Craveri). \nIl gruppo degli \u201cAmici del Mondo\u201d si lacer\u00f2 e vide scindersi dal suo interno personalit\u00e0 quali Pannunzio, Carandini e Cattani. A provocare la rottura definiva tra Rossi e Pannunzio fu in particolare il \u201ccaso Piccardi\u201d. Lo storico Renzo De Felice aveva scoperto nel corso delle sue ricerche sul razzismo in Italia, che nel 1939 Leopoldo Piccardi (1899-1974), in qualit\u00e0 di Consigliere di stato, aveva partecipato ad un convegno giuridico italo-tedesco destinato ad essere il luogo dell'elaborazione teorica delle leggi razziali. Mentre Pannunzio e altri \u201cAmici del Mondo\u201d condannarono irrevocabilmente Leopoldo Piccardi, Rossi che aveva sulle spalle anni di collaborazione con \u201cl'amico del Mondo\u201d, gli fu solidale, insieme a Ferruccio Parri. Dopo la rottura col \"Mondo\", Parri e Rossi avviarono un sodalizio intellettuale che li vide collaborare sulle colonne del settimanale \"L'Astrolabio\".\nGianfranco Spadaccia nel suo ritratto dedicato ad Ernesto Rossi \u201cradicale\u201d ricorda: \u00abNoi, con la guida e la tenace ostinazione di Marco Pannella, invece raccogliemmo l'eredit\u00e0 organizzativa e politica del Partito Radicale ridotto ormai a poche decine di iscritti ma avemmo l'insperato sostegno di Elio Vittorini, che accett\u00f2 di divenire presidente del Consiglio nazionale. Anche con Ernesto ci fu dunque una separazione organizzativa. Il suo scetticismo nei confronti dello strumento-partito fu rafforzato dalle vicende traumatiche che il P.R. aveva subito. Non vi fu mai invece separazione personale e dissenso politico\u00bb.\nDal gruppo degli \u201cAmici del Mondo\u201d presieduto da Arrigo Olivetti nacque nel 1968 il Centro \u201cMario Pannunzio\u201d fondato dallo stesso Arrigo Olivetti con Mario Soldati e un gruppo di giovani guidato da Pier Franco Quaglieni. Fondato a Torino, il Centro Pannunzio si \u00e8 sviluppato in tutt'Italia.\n\"Il Mondo\" di Rizzoli.\nNel 1969 Gianni Mazzocchi rileva la testata e ne affida la direzione ad Arrigo Benedetti (1969-1972), storico amico di Pannunzio. La numerazione viene riagganciata agli ultimi numeri del \"Mondo\" di Pannunzio: il primo numero riporta l'indicazione \"Anno XXI\". Due anni dopo Mazzocchi cede la propriet\u00e0 alla Rizzoli Editore.\nNel 1976, sotto la direzione di Paolo Panerai, il periodico passa da settimanale di attualit\u00e0 a rivista specializzata in economia. Il Mondo si apre da allora con un editoriale, una rubrica che tratta tematiche politiche (\"Il cerchio e la botte\") e una rubrica denominata \"Geobusinnes\" che affronta tematiche economiche internazionali. Segue la sezione \"Primo piano\", con le novit\u00e0 o inchieste di rilievo, e continua con le sezioni qui riportate: \"Mercati\", \"Imprese\", \"Hi-tech\", \"Professioni\", \"Il meglio\" (su moda e tendenze) e \"Dossier\". Panerai porta le vendite da 11.000 copie a 75-89.000. Dopo la direzione di Giulio Anselmi, che non altera la formula, nel 1987 il nuovo direttore Michele Tito fa del \"Mondo\" un giornale di tendenza. Durante la direzione di Redento Mori (1988-1995) fu caporedattore il mantovano Guido Vigna.\nLa rivista \u00e8 stata chiusa nel febbraio 2014."}
{"id": "1843131", "revid": "68105", "url": "https://it.wikipedia.org/wiki?curid=1843131", "title": "Mobsters", "text": ""}
{"id": "1843137", "revid": "1692049", "url": "https://it.wikipedia.org/wiki?curid=1843137", "title": "Fiorenzuola (Cesena)", "text": "Fiorenzuola \u00e8 un quartiere urbano di Cesena, situato nel settore centro-orientale della citt\u00e0. La superficie del quartiere \u00e8 di 5,27\u00a0km\u00b2, e vi abitano 10\u00a0671 abitanti, con una densit\u00e0 quindi di 2\u00a0024,86 abitanti per km\u00b2.\n\u00c8 composto dalle zone urbane Porta Santi, Fiorita, Stadio, Case Frini, Case Finali, San Pietro, Santo Stefano e dalla zona rurale Rio Marano. \nLa zona di Porta Santi, che prende il nome dalla porta muraria, risalente al XIV secolo e trasformata in monumento nel 1819 dall'architetto Curzio Brunelli, \u00e8 situata a ridosso del quartiere Centro Urbano.\nL'area Case Finali deve il nome al fatto che Gaspare Finali, eminente uomo politico cesenate, nella seconda met\u00e0 dell'Ottocento, aveva diverse propriet\u00e0 immobiliari sul suo territorio. Tale zona cittadina, che si estende dalle pendici del Colle Spaziano alla S.S. 9 Via Emilia, \u00e8 caratterizzata da un uso del suolo prevalentemente residenziale; si \u00e8 popolata in particolare a partire dagli anni cinquanta e sessanta, con abitazioni a uno o due piani, e poi negli anni ottanta, quando una vasta area \u00e8 stata oggetto di un insediamento P.E.E.P. (Piani di Edilizia Economico Popolare), comunemente conosciuto \"Chernobyl\" per l'insolito aspetto architettonico. A Case Finali trovano collocazione l'Ospedale Civile della Citt\u00e0 di Cesena, dedicato a Maurizio Bufalini e dal 1962 il Seminario della Diocesi di Cesena-Sarsina, intitolato a San Giovanni XXIII papa.\nL'area La Fiorita si estende in pendenza a ovest dello Stadio Dino Manuzzi, denominato in passato proprio con lo stesso nome. \u00c8 stato costruito in questa zona negli anni 1990 il primo grande centro commerciale di Cesena, \"Le Terrazze\".\nCase Frini \u00e8 la zona urbana di pi\u00f9 recente edificazione, posta al di l\u00e0 della ferrovia e composta da alcune centinaia di abitazioni sorte negli anni 1990-2000.\nL'area di Rio Marano, nome di un piccolo corso che l'attraversa, \u00e8 la pi\u00f9 periferica, composta in parte da un'area artigianale e una parte da una zona rurale; vi si trova in quest'area un parco giochi pubblico."}
{"id": "1843138", "revid": "1318658", "url": "https://it.wikipedia.org/wiki?curid=1843138", "title": "Acciaio 50CrV4", "text": "KVR-G \u00e8 la denominazione SIAU di un acciaio per molle. La sigla UNI \u00e8 50CrV4. Una caratteristica di questa classe di acciai \u00e8 quella di poter essere bonificata, generando una struttura martensitica rinvenuta, caratterizzata da alta resistenza meccanica con una buona tenacit\u00e0.\nCaratteristiche.\nLe caratteristiche meccaniche sono strettamente legate alla composizione chimica e alla temperatura di rinvenimento.\nAl suo interno il KVR-G ha diversi leganti, per la precisione:\nLe temperature caratteristiche di questo tipo di acciaio sono le seguenti:\nLe propriet\u00e0 dell'acciaio 50CrV4 sono:\nQuesti acciai sono utilizzabili per la realizzazione di particolari meccanici come per esempio barre di torsione e molle."}
{"id": "1843139", "revid": "767487", "url": "https://it.wikipedia.org/wiki?curid=1843139", "title": "Francesco Bettoni", "text": "Carriera.\nCresciuto tra le file dell'Ardens Bergamo, passa all'Atalanta nell'estate 1929. Con i neroazzurri fatica ad ingranare la prima stagione (nessuna presenza per lui), mentre dalla successiva si conquista un posto tra i titolari che mantiene per tre stagioni, nelle quali diventa un punto di riferimento della difesa orobica.\nLa stagione 1933-1934 si rivela sfortunata in quanto, a causa di vari infortuni, colleziona soltanto 3 presenze.\nAl termine del campionato viene ceduto all'Ardens Bergamo, con cui disputa altri sei campionati di prima divisione (l'attuale Serie C) e conclude la carriera."}
{"id": "1843140", "revid": "1519687", "url": "https://it.wikipedia.org/wiki?curid=1843140", "title": "Federazione Internazionale dei centri studi e di documentazione libertari", "text": "La F\u00e9d\u00e9ration internationale des centres d'\u00e9tudes et de documentation libertaires (FICEDL) \u00e8 un organismo di coordinamento internazionale tra gli istituti che si occupano di documentazione relativa ai movimenti anarchici, nata a Marsiglia nel 1979. Il suo scopo fondante \u00e8 creare una rete di sostegno reciproco e di scambio di informazioni, oltre a garantire una supervisione collettiva sulla conservazione del patrimonio culturale di tutto il movimento libertario. La Federazione, che non ha struttura e organico propri, si riunisce in incontri periodici organizzati a rotazione dai vari istituti aderenti cercando di impostare una politica di cooperazione, tenendo conto delle specificit\u00e0 di ciascun centro. L'adesione alla Federazione si basa su un \"patto associativo\".\nIl canale di collegamento tra gli istituti \u00e8 stato per diversi anni il bollettino \u00abAnarchives\u00bb, rivolto essenzialmente a una circolazione interna alla Federazione, pubblicato inizialmente a Parigi, poi a Marsiglia e quindi a Barcellona. Tra 1979 e 1982 ne escono quindici numeri, dalla grafica spartana, contenenti notizie sulle attivit\u00e0 dei centri, segnalazioni di novit\u00e0 editoriali, di ricerche in corso di svolgimento e alcune recensioni. In seguito le uscite del bollettino sono state sospese, anche se una rubrica relativa alla FICEDL ha preso posto per alcuni anni nel \u00abBulletin\u00bb del Centre internationale de recherches sur l'anarchisme (CIRA) di Losanna.\nStrutture aderenti.\nData l'estrema informalit\u00e0 che caratterizza l'adesione alla Federazione, \u00e8 difficile stilare un elenco definitivo degli affiliati. All'ultimo incontro (Lione, 2013) erano presenti:\nElenco degli incontri FICEDL.\nI) Marsiglia, aprile 1979\nII) Lione, maggio 1980\nIII) Wetzlar, aprile 1981\nIV) Barcellona, ottobre 1982\nV) Ginevra, ottobre 1985\nVI) Milano, novembre 1987\nVII) Losanna, marzo-aprile 1990\nVIII) Amsterdam-Utrecht, maggio 1992\nIX) Barcellona, aprile 1994\nX) Marsiglia, 1996\nXI) Valencia, aprile 2000\nXII) Marsiglia, novembre 2005\nXIII) Losanna, settembre 2007\nXIV) Pisa, settembre 2009\nXV) Lisbona, settembre 2011\nXVI) Lione, settembre 2013"}
{"id": "1843141", "revid": "188323", "url": "https://it.wikipedia.org/wiki?curid=1843141", "title": "Motore bifase", "text": ""}
{"id": "1843142", "revid": "74801", "url": "https://it.wikipedia.org/wiki?curid=1843142", "title": "Glossata", "text": "I Glossata rappresentano il sottordine pi\u00f9 evoluto tra i quattro compresi nell'ordine Lepidoptera. Si tratta del raggruppamento pi\u00f9 vasto all'interno dell'ordine, dal momento che annovera oltre il 99% delle specie totali.\nDescrizione.\n\u00c8 pressoch\u00e9 impossibile effettuare una descrizione esaustiva delle caratteristiche morfologiche di tutti i gruppi appartenenti a questo taxon, tale \u00e8 la variet\u00e0 di forme che riesce ad esprimere (oltre specie). Si \u00e8 pertanto cercato di evidenziare alcune particolarit\u00e0 anatomiche dei vari stadi di sviluppo, mettendone in risalto il valore evolutivo ed il significato filogenetico.\nAdulto.\nLa caratteristica principale e pi\u00f9 distintiva risiede nell'apparato boccale, che riprende la struttura e la morfologia tipicamente attribuito alla quasi totalit\u00e0 dei lepidotteri: le mandibole, dopo la fase pupale sono atrofizzate oppure, in alcuni gruppi primitivi, sono presenti ma hanno perso la loro funzionalit\u00e0 non essendo articolate; i lobi interni delle mascelle (lacinie) sono atrofizzati, e comunque non sclerotizzati, mentre i lobi esterni (galee) sono invece molto allungati e contrapposti a formare il canale della spirotromba, ovvero un apparato utile alla suzione che in fase di riposo viene riavvolto a spirale. In talune famiglie, tuttavia, a seguito di un adattamento secondario, la spirotromba si riduce fino ad essere rudimentale e non funzionante o addirittura assente (p.es. nei Lasiocampidae). Il lobo prelabio-ipofaringeo \u00e8 ridotto e la base dell'ipofaringe \u00e8 priva di tasca infrabuccale; tale lobo si pu\u00f2 osservare esclusivamente negli infraordini pi\u00f9 arcaici (p. es. Dacnonypha e Neopseustina).\nCaratteristica comune a tutti i Glossata, primitivi ed evoluti, \u00e8 inoltre il fatto che le connessioni nervose del tritocerebro risultano incorporate all'interno della struttura del ganglio sottoesofageo, a differenza di quanto osservabile ad esempio, negli Zeugloptera.\nLa nervatura alare risulta omoneura, ossia con l'ala anteriore molto simile a quella posteriore, nei gruppi pi\u00f9 primitivi (gli infraordini Dacnonypha, Lophocoronina, Neopseustina ed Exoporia); questi taxa venivano un tempo definiti nell'insieme col nome ormai desueto di Homoneura; al contrario, nell'infraordine Heteroneura, come suggerisce il nome, le due ali possiedono nervature differenti, con una incredibile variet\u00e0 di forme e colori.\nPure il meccanismo di accoppiamento alare, che permette il sincronismo nel movimento durante il volo, riveste un valore sistematico. I taxa meno evoluti mostrano un accoppiamento del tipo jugato, in cui un diverticolo del margine posteriore delle ali anteriori \u00e8 conformato in modo da trattenere congiunto il margine anteriore delle ali posteriori durante il volo (\u00e8 il caso p. es. degli Hepialoidea, ma anche dei Tortricoidea o degli Zygaenoidea). Un altro meccanismo, considerato pi\u00f9 evoluto, \u00e8 l'accoppiamento di tipo frenulo-reticolare, nel quale una singola setola oppure un gruppo di setole (il frenulum), poste sulla costa delle ali posteriori, si aggancia alla parte posteriore della pagina inferiore dell'ala anteriore, in corrispondenza di un piccolo uncino o un gruppo di scaglie (il retinaculum); \u00e8 questo ad esempio il caso delle Sphingidae, ma si pu\u00f2 affermare con buona approssimazione che questo modello rappresenti la maggioranza dei casi tra gli Heteroneura, fatte le dovute eccezioni. Nei Papilionoidea, Bombycoidea (escluse le Sphingidae), Hesperiidae ed Hedylidae si osserva infine un terzo meccanismo di accoppiamento alare, detto amplessiforme, in cui l'area umerale dell'ala posteriore si espande fino a diventare un ampio lobo che forma una sorta di sovrapposizione tra le due ali.\nUovo.\nLa forma dell'uovo e l'aspetto della sua superficie variano molto da gruppo a gruppo, e talvolta persino da specie a specie all'interno della stessa famiglia; tuttavia si possono notare alcune linee di tendenza generale. Chapman (1896) riassunse le varie tipologie di uovo in due macrocategorie, in funzione della forma: 1) Uova erette, in cui l'asse micropilare \u00e8 perpendicolare alla superficie di appoggio; 2) Uova appiattite, in cui tale asse corre parallelo al substrato. Chapman osserv\u00f2 per esempio che il modello eretto \u00e8 pi\u00f9 frequente tra i Noctuoidea ed i Papilionoidea, mentre il tipo appiattito \u00e8 pi\u00f9 diffuso nel resto dei taxa, ad esempio tra i Bombycoidea, dove ha superficie pi\u00f9 liscia, e tra i Geometroidea, ove invece appare pi\u00f9 scanalato.\nLarva.\nLa larva, definita comunemente bruco nel caso dei lepidotteri, rappresenta lo stadio in cui ogni specie cerca di accumulare le riserve alimentari che le permetteranno di effettuare la metamorfosi in immagine. Quanto detto \u00e8 valido soprattutto per le famiglie in cui l'adulto ha perso la capacit\u00e0 di alimentarsi e si occupa esclusivamente dell'accoppiamento, (ad es. le Lasiocampidae) ma \u00e8 vero anche per i gruppi in cui l'adulto si alimenta attivamente tramite la spirotromba (come p. es. nelle Sphingidae).\nHinton (1947) pose l'accento sulla struttura del capo, ed in particolare della sutura epicraniale e delle suture frontali, analizzando come queste due caratteristiche anatomiche variassero nei differenti gruppi. La lunghezza della sutura epicraniale \u00e8 in relazione all'angolo con cui il capo \u00e8 posizionato rispetto al torace. Nelle specie in cui le larve si alimentano libere, il capo \u00e8 ipognato con sutura epicraniale lunga (ad es. nelle Pieridae), mentre nelle specie in cui i bruchi si alimentano nascosti all'interno di cavit\u00e0, il capo \u00e8 semiprognato, con sutura epicraniale breve (p. es. nelle Lyonetiidae o in alcune Coleophoridae). Nelle famiglie in cui la larva \u00e8 una minatrice fogliare, infine, come nel caso delle Nepticulidae, il capo \u00e8 decisamente prognato e la sutura epicraniale scompare del tutto, tanto che le suture frontali giungono fino al solco epicraniale, e la fronte perde la caratteristica forma a triangolo, per diventare trapezoidale.\nNella maggior parte delle famiglie, all'apice del lobo prelabio-ipofaringeo, \u00e8 presente una filiera.\nPupa.\nI Glossata, come pi\u00f9 in generale i Lepidoptera, sono insetti olometaboli, e pertanto vanno incontro ad una fase pupale, interposta tra la larva e l'adulto, durante la quale la trasformazione pi\u00f9 appariscente \u00e8 lo sviluppo delle ali.\nLa pupa pu\u00f2 essere dectica, quando sono presenti mandibole funzionali ed una discreta capacit\u00e0 di movimento, oppure adectica, qualora sia priva di mandibole funzionanti e sia del tutto immobile. La pupa dectica \u00e8 sempre definita anche exarata, ossia possiede appendici libere e distaccabili. La pupa adectica pu\u00f2 essere exarata oppure obtecta, con appendici cementate o fuse con il corpo; nel caso dei Glossata, tutte le pupe adectiche sono obtecte, mentre quelle dectiche sono exarate; nelle forme pi\u00f9 primitive, di norma, le pupe sono dectiche ed exarate (p. es. nelle Eriocraniidae), mentre pupe adectiche ed obtecte sono tipiche delle famiglie pi\u00f9 evolute (p. es. le Noctuidae).\nUn'altra caratteristica che viene considerata distintiva dal punto di vista filogenetico, \u00e8 la presenza di un anteclipeo privo di setae e non chiaramente distinto dal postclipeo.\nDistribuzione e habitat.\nNel suo complesso, il sottordine \u00e8 presente in tutti i continenti (persino sulle isole antartiche) e pressoch\u00e9 in ogni tipo di ecosistema. Va tuttavia segnalato che non sono rappresentati in Europa gli infraordini Lophocoronina (esclusivamente Australiano), e Neopseustina (neotropicale ed orientale).\nBiologia.\nAlimentazione.\nGli adulti delle specie che possiedono un apparato boccale funzionante, possono nutrirsi di una svariata gamma di substrati, dal nettare dei fiori, come nel caso delle Pieridae, fino al polline, alla linfa o ai fluidi derivanti dalla frutta in decomposizione o dalle carcasse animali (ad es. alcune Nymphalidae). \"Caliptra minuticornis\" e \"C. eustrigata\" (Noctuidae) hanno sviluppato la capacit\u00e0 di perforare la cute degli animali e dell'uomo, per alimentarsi del loro sangue (ematofagia), mentre \"Lobocraspis griseifusa\" (Nolidae) sugge il secreto lacrimale dall'occhio dei bufali d'acqua in Thailandia. Gli adulti di alcune Sphingidae (\"Acherontia atropos\", \"Laothoe populi\" e \"Sphinx ligustri\") riescono a \"rubare\" il miele dei favi, direttamente perforandoli dall'esterno.\nLe larve della stragrande maggioranza dei Glossata si alimentano a spese dei tessuti vegetali delle piante ospite, ma non esclusivamente delle foglie, bens\u00ec anche dei meristemi, delle radici, come \"Noctua pronuba\" (Noctuidae), nonch\u00e9 del legno del tronco, come nel caso di \"Zeuzera pyrina\" (Cossidae). Esistono anche casi di larve che si accrescono alimentandosi di funghi, di carcasse di animali, delle feci di volpe, come \"Monopis weaverella\" (Tineidae), oppure della cera e del miele degli alveari, come nel caso di \"Achroia grisella\" (Pyralidae).\nUn caso interessante di predazione \u00e8 rappresentato dai bruchi di alcune specie di \"Eupithecia\" (Geometridae) delle Hawaii, che imitano la forma ed il colore di un ramoscello, ma appena un insetto cerca di posarvisi stimolando le appendici sensoriali, scattano all'improvviso e lo catturano per divorarlo.\nLe larve di un'altra specie Hawaiiana, \"Hyposmocoma molluscivora\" (Cosmopterigidae), creano una trappola simile ad una ragnatela, con cui catturano i gasteropodi del genere \"Tornatellides\", per poi mangiarli vivi.\nParassitismo.\nI bruchi di diverse specie di Glossata sono vittime di parassitismo da parte di altri insetti, fondamentalmente appartenenti agli ordini Diptera (ad es. Tachinidae) ed Hymenoptera (p. es. Braconidae, Chalcididae, Ichneumonidae, Trichogrammatidae), che inoculano le proprie uova nella larva, che verr\u00e0 in seguito utilizzata come riserva alimentare. Le forme di parassitismo osservate si possono distinguere essenzialmente in due categorie: idiobionti e coinobionti, a seconda che il parassita permetta o meno all'ospite di proseguire lo sviluppo, e giungere a metamorfosi dopo l'attacco.\nNel parassitismo idiobionte (pi\u00f9 primitivo), il bruco viene immobilizzato o ucciso all'atto della deposizione delle uova, e solitamente riguarda le specie che si alimentano libere sulle foglie della pianta ospite.\nI parassiti coinobionti, al contrario, attaccano di solito le larve di specie che si alimentano nascoste all'interno delle foglie (come nel caso delle minatrici fogliari), che continuano lo sviluppo postembrionale, offrendo pertanto una maggiore protezione alla prole del parassita.\nTassonomia.\nInfraordini.\nIn seguito anche agli studi di Minet (2002), vengono riconosciuti 6 infraordini:\nViene di seguito riportato lo schema tassonomico dei Glossata, fino al livello di superfamiglia (tra parentesi il numero di specie, aggiornato al 23 dicembre 2011):\nSinonimi.\nNon sono stati riportati sinonimi."}
{"id": "1843144", "revid": "767487", "url": "https://it.wikipedia.org/wiki?curid=1843144", "title": "Rovine (film)", "text": "Rovine (\"The Ruins\") \u00e8 un film del 2008 diretto da Carter Smith.\nFilm horror con protagonisti Jonathan Tucker, Shawn Ashmore e Jena Malone, basato sull'omonimo romanzo di Scott B. Smith, che ha curato anche la sceneggiatura.\nIl film \u00e8 stato distribuito in Italia a partire dal 27 giugno 2008.\nTrama.\nDue coppie di fidanzati si stanno godendo la fine delle loro vacanze in Messico, quando un turista tedesco li invita ad una gita avventurosa attraverso la foresta alla ricerca del fratello. Dopo una lunga e difficoltosa attraversata, a cui si unir\u00e0 anche un ragazzo greco, i sei si ritroveranno al cospetto di antiche rovine Maya. Le affascinanti rovine si trasformeranno ben presto un incubo per i sei turisti, che dovranno cercare di sopravvivere a malefiche entit\u00e0 che assediano il luogo.\nProduzione.\nAmbientato in Yucat\u00e1n, il film in realt\u00e0 \u00e8 stato girato interamente in Australia, nello stato del Queensland."}
{"id": "1843148", "revid": "287204", "url": "https://it.wikipedia.org/wiki?curid=1843148", "title": "Palio dei Castelli", "text": "Il Palio dei Castelli \u00e8 una manifestazione a carattere rievocativo che si svolge a Castiglione Olona, solitamente nella seconda settimana di luglio, in ricordo dell'importante passato rinascimentale della cittadina. Si compone di vari momenti, di cui il pi\u00f9 sentito ed affascinante \u00e8 certamente la \"Corsa delle botti\".\nOrigini.\nIl 14 febbraio del 1972 nasce la Pro Loco di Castiglione Olona. Primo presidente \u00e8 il conte Ludovico Castiglioni, discendente di quei Castiglioni che resero grandi il borgo. Il conte, insieme ad un gruppo di appassionati, deciso a rinverdire i fasti della Castiglione rinascimentale, organizza la prima edizione del \"Palio dei Castelli\". Il palio, tuttora la manifestazione pi\u00f9 importante a livello locale, vuole essere non solo un'ottima scusa per attirare visitatori, ma anche un'occasione per rivivere la storia del paese in chiave certamente poco scolastica. Ogni anno viene scelto un evento della storia castiglionese, assunto a tema del Palio, che viene sceneggiato con cura per i particolari storici da una nutrita schiera di figuranti. Alle ricostruzioni e al tradizionale corteo storico, composto da pi\u00f9 di 200 persone, si affiancano le competizioni della Corsa dei cerchi e della Corsa delle botti, nelle quali atleti non professionisti gareggiano per conquistare l'ambito Pallium, dipinto da artisti locali, che rappresenta il tema storico dell'anno, nonch\u00e9 il simbolo della vittoria.\nSvolgimento dei festeggiamenti.\nTradizionalmente il \"Palio dei castelli\" si articola in tre giorni, da venerd\u00ec a domenica, in un periodo variabile tra la prima e la seconda settimana di luglio. In questi tre giorni si susseguono una serie di eventi, rimasti abbastanza fissi nel corso degli anni. Il venerd\u00ec, giorno dell'inaugurazione del Palio, il corteggio storico muove dal palazzo del cardinal Branda Castiglioni, raggiungendo l'antica chiesa dei Santi Stefano e Lorenzo, la cosiddetta Collegiata di Castiglione Olona, dove avviene la cerimonia di apertura e benedizione del nuovo Palio, alla presenza delle autorit\u00e0 civili e religiose. Il secondo giorno il corteggio raggiunge il castello di Monteruzzo, dove, alla presenza dei musici di corte e dei dignitari di palazzo viene investito il \"Capitano del Palio\", incaricato simbolicamente di \"vegliare sulla correttezza e la lealt\u00e0 dei partecipanti alla tenzone\". Dopo la consegna delle chiavi del borgo \u00e8 il Capitano a dare il via alla corsa dei cerchi, la prima delle gare previste. Il terzo giorno, la domenica, \u00e8 la giornata pi\u00f9 intensa per i partecipanti e per gli spettatori. Nella piazza del borgo viene drammatizzato il tema storico, con l'aiuto di attori professionisti, successivamente il corteo, partendo da palazzo Castiglioni, attraversa tutto il paese, toccando non solo il borgo rinascimentale, ma anche le aree edificate in seguito. Lungo il percorso, ormai da qualche anno, l'attrazione principale \u00e8 rappresentata dagli sbandieratori di Alba, che si esibiscono nei giochi di abilit\u00e0 che hanno conferito loro diversi premi anche a livello internazionale. La parata si conclude nuovamente al Castello di Monteruzzo dove, dopo cena, si ricompone il corteo, in attesa dell'arrivo delle botti, che nel frattempo hanno dato il via alla loro competizione. Negli ultimi anni il programma \u00e8 stato leggermente modificato e, a questi elementi tradizionali, se ne sono aggiunti altri, come la grande partita di scacchi viventi, realizzata in collaborazione con la Societ\u00e0 Scacchistica \u201cCitt\u00e0 di Varese\u201d e lo spettacolo, misto tra teatro e pirotecnia, che si svolge l'ultima sera nell'anfiteatro naturale formato dal pendio su cui si erge il castello di Monteruzzo. L'arco di tempo in cui il Palio si svolge \u00e8 stato di conseguenza ampliato da tre giorni a due settimane, all'interno delle quali si svolgono le varie parti della manifestazione.\nIl corteggio storico.\n\u00c8 composto da pi\u00f9 di duecento figuranti, che sfilano durante tutta la durata del palio in abiti rinascimentali, richiamando un grande seguito di pubblico. Ne fanno parte guardie, musici, capitani e cardinali, principi e mendicanti, insomma tutti i rappresentanti della societ\u00e0 dell'epoca. Tra i vari figuranti i pi\u00f9 importanti sono certamente quelli incaricati di rappresentare il cardinal Branda Castiglioni e il capitano del Palio, nella finzione storica le massime autorit\u00e0. Fondamentali sono anche i ragazzi che interpretano il ruolo di \"musici di palazzo\", che, con trombe e tamburi, sono incaricati di annunciare l'arrivo del corteggio alla gente che aspetta lungo il percorso della sfilata.\nLa corsa dei cerchi.\nLa corsa dei cerchi \u00e8 la prima delle due competizioni che decidono il vincitore del Palio. A prendervi parte sono ragazzi tra i 7 e i 13 anni che, organizzati in otto squadre, una per ogni rione del paese, corrono, spingendo un cerchio di legno lungo le anguste strade del centro storico, per giungere al Castello di Monteruzzo, che domina il paese. La gara, apparentemente di minore importanza, \u00e8 in realt\u00e0 fondamentale, in quanto sar\u00e0 l'ordine di arrivo dei suoi partecipanti a decidere quale rione avr\u00e0 il diritto di partire per primo nella corsa delle botti, regalando alla sua botte una chance in pi\u00f9 di rotolare per prima oltre la linea del traguardo.\nLa corsa delle botti.\n\u00c8 la gara che rappresenta il culmine della manifestazione. Durante questa gara otto squadre, rappresentanti di tutti gli otto rioni del borgo, si sfidano, ognuno con la propria botte, cercando di farla rotolare per le vie del borgo il pi\u00f9 velocemente possibile, per aggiudicarsi il Palio. Ogni squadra \u00e8 composta da 5 elementi, che si possono alternare come meglio credono nella spinta delle pesanti botti, senza per\u00f2 sollevarle da terra ed impegnandosi ad ogni modo a farle giungere fino al traguardo integre. Principale difficolt\u00e0 della gara \u00e8 rappresentata da alcuni tratti in salita che gli atleti devono percorrere, oltre che dal peso della botte. Inoltre le botti non hanno lo stesso peso, ma vengono assegnate alle squadre tramite sorteggio, lasciando alla fortuna una ampia parte nella decisione del vincitore finale.\nI Rioni.\nI rioni coinvolti sono otto:\nEssi non rappresentano tanto la realt\u00e0 del borgo rinascimentale, quanto la Castiglione odierna, dal Centro Storico, primo e pi\u00f9 antico rione, al rione Gornate, in realt\u00e0 frazione del paese. \nStoricamente il Palio dei Castelli ha avuto sorti piuttosto alterne e tutti i rioni hanno avuto modo di vincere almeno un'edizione. Un'eccezione - in positivo - \u00e8 rappresentata dai rioni Madonna in Campagna e Centro Storico, entrambi vincitori di otto edizioni del palio e di pi\u00f9 edizioni consecutive.\nCollegamenti esterni.\nCastiglione e Il Palio\nPartecipanti"}
{"id": "1843149", "revid": "433605", "url": "https://it.wikipedia.org/wiki?curid=1843149", "title": "Topoxt\u00e9", "text": "Topoxt\u00e9 \u00e8 un sito archeologico costruito dalla civilt\u00e0 Maya situato nel dipartimento di Pet\u00e9n nel Guatemala settentrionale. Capitale del regno dei Maya Ko'woj, era la pi\u00f9 grande citt\u00e0 in quella zona nel periodo postclassico. Topoxte si trovava su una isola (oggi \u00e8 una penisola) nella laguna di Yaxha. Il nome della localit\u00e0, Topoxt\u00e9, indica il seme del \"Brosimum alicastrum\". La pianta era una parte importante della dieta dei Maya.\nIl sito venne occupato per la prima volta nel periodo Tardo Classico da famiglie nobili provenienti da Yaxh\u00e1. Il tumulo 49, datato intorno al 750, indica l'avvenimento di uno sposalizio, tra un principe di Tikal e un'importante signora. Il sito venne abbandonato verso la fine del periodo Classico (intorno al 900) per poi venire riabitato intorno al 1350. Dopo un altro secolo di prosperit\u00e0, la citt\u00e0 venne abbandonata nel 1450.\nCi sono tre gruppi distinti nel sito, due piattaforme alte 5 metri, e una bassa area residenziale costituita da oltre 100 strutture. La piazza centrale del sito \u00e8 limitata da tre templi costruiti con lo stile architetturale postclassico, con muri verticali, colonne e soffitti piatti di pietra.\nDue isolette, Cant\u00e9 e Poxte, ora facenti parte dell'entroterra, erano occupate dalla gente di Topoxt\u00e9. Dopo l'abbandono nel 1450 i Maya Ko'woj spostarono la propria capitale a ovest, presso Zacpet\u00e9n vicino al lago Pet\u00e9n Itz\u00e1."}
{"id": "1843151", "revid": "287204", "url": "https://it.wikipedia.org/wiki?curid=1843151", "title": "Zacpeten", "text": ""}
{"id": "1843154", "revid": "767487", "url": "https://it.wikipedia.org/wiki?curid=1843154", "title": "Cesare Jones", "text": "Carriera.\nNella stagione 1932-1933 ha giocato 12 partite e segnato due gol in Serie A con la maglia della Triestina; passa in seguito all'Atalanta, con cui segna 4 gol in 21 partite in Serie B, per poi trasferirsi l'anno seguente alla Sampierdarenense, nuovamente in massima serie."}
{"id": "1843155", "revid": "121837", "url": "https://it.wikipedia.org/wiki?curid=1843155", "title": "Galassia dello starburst", "text": ""}
{"id": "1843156", "revid": "71433", "url": "https://it.wikipedia.org/wiki?curid=1843156", "title": "The Ruins", "text": ""}
{"id": "1843158", "revid": "287204", "url": "https://it.wikipedia.org/wiki?curid=1843158", "title": "Topoxte", "text": ""}
{"id": "1843159", "revid": "433605", "url": "https://it.wikipedia.org/wiki?curid=1843159", "title": "Yaxh\u00e1", "text": "Yaxh\u00e1 \u00e8 un sito archeologico costruito dalla civilt\u00e0 Maya, situato nella regione nord-orientale del bacino di Pet\u00e9n in Guatemala, a circa 30\u00a0km di distanza da Tikal, tra i laghi Yahx\u00e1 e Sacnab. Assieme ad altre due citt\u00e0, Nakum e Naranjo, forma un triangolo che racchiude al suo interno altri siti minori.\nIl sito possiede pi\u00f9 di 500 strutture, tra cui 40 stele, 13 altari, 9 piramidi-tempio, due giardini per il gioco della palla centroamericano, e una rete di \"sacb\u00e9\" che uniscono le acropoli a nord e a oriente. \nLa Piazza C \u00e8 l'unico complesso con piramidi gemelle al di fuori di Tikal, che commemora un Katun.\nIl tempio K \u00e8 in via di restauro all'entrata del sito. La citt\u00e0 possiede 3 gruppi principali, l'acropoli orientale costruita su una piattaforma \u00e8 il punto pi\u00f9 in alto del sito e di fronte vi sono diverse stele. Il giardino principale \u00e8 stato restaurato.\nIl sito di Yaxha prende il suo nome dall'epoca classica, quando la citt\u00e0 era all'apice della prosperit\u00e0. Nel 1985 David Stuart propose che il glifo-emblema del sito si dovesse leggere \"Yax-ha\" e che il nome attribuitogli fosse risalente all'antichit\u00e0.\nIl reality show \"Survivor\" \u00e8 stato filmato nella zona del sito nel 2005."}
{"id": "1843160", "revid": "287204", "url": "https://it.wikipedia.org/wiki?curid=1843160", "title": "Zaculeu", "text": "Zaculeu, o \"Saqulew\" secondo la grafia Maya, \u00e8 un sito archeologico costruito dalla civilt\u00e0 Maya situato nelle terre alte del Guatemala sud-occidentale, poco distante dalla citt\u00e0 di Huehuetenango. Zaculeu fu la capitale del regno di Mam, un sottogruppo della civilt\u00e0 Maya. Il sito \u00e8 aperto alle visite turistiche e possiede un piccolo museo.\nSaqulew \u00e8 la traduzione in K'iche' del nome dato dai Mam all'insediamento: \"Saq\" significa \"bianco\" e \"Ch'och\" significa \"terra\" (\"Zac Tz'otz\"). Il nome K'iche' venne dato quando gli uomini della trib\u00f9, assoldati da Alvarado, parteciparono all'assedio di Zac Tz'otz'.\nL'occupazione di Saqulew inizi\u00f2 nel V secolo, e le costruzioni di quel periodo mostrano una influenza nello stile artistico proveniente da Teotihuac\u00e1n. Le costruzioni maggiori risalgono all'Et\u00e0 Classica. Nel periodo Postclassico si aggiunsero diverse piazze e case. Ai giorni nostri, i discendenti dei Maya Mam continuano a considerare il sito come un luogo cerimoniale.\nIl sito possiede un certo numero di piramidi e palazzi governativi che circondano una serie di piazze, e un giardino adibito al gioco della palla centroamericano. La citt\u00e0 era originalmente fortificata con delle mura.\nDurante l'invasione del Messico da parte degli spagnoli, la popolazione era principalmente stanziata a Xinabahul, la citt\u00e0 attuale di Huehuetenango, e le fortificazioni di Saqulew vennero usate come rifugio durante la conquista.\nIl rifugio venne attaccato dal Conquistador Pedro de Alvarado nel 1525, ma la citt\u00e0, difesa con successo, riusc\u00ec a respingere gli assalti degli spagnoli. Alvarado lascio il fratello Gonzalo de Alvarado ad assediare la citt\u00e0 con 40 cavalieri, 80 fanti, e 2000 alleati indigeni provenienti dal Messico centrale. La citt\u00e0 venne difesa dal re dei Mam, Kayb'il B'alam, a capo di 5000 persone (le cronache non specificano se il numero si riferisce ai guerrieri o alla popolazione totale della citt\u00e0).\nDopo un assedio durato oltre un mese, i Mam vennero ridotti a morire di fame, e in ottobre si arresero. Dopo la conquista Saqulew venne abbandonata e la citt\u00e0 di Huehuetenango venne costruita a 5\u00a0km di distanza.\nNegli anni 40 la United Fruit Company finanzi\u00f2 gli scavi archeologici e la ricostruzione delle strutture. Tra le varie cose, alcuni monumenti vennero ricoperti con intonaco bianco, in quanto era il colore originale dell'architettura della zona. Questa pratica \u00e8 stata svolta raramente nella restaurazione dei siti Pre-Colombiani."}
{"id": "1843165", "revid": "402363", "url": "https://it.wikipedia.org/wiki?curid=1843165", "title": "Gianni Caravaggio", "text": "Biografia.\nNasce in un piccolo paese dell'Italia centrale, ma ben presto si trasferisce con la famiglia in Germania. L\u00ec compie studi di filosofia, prima di trasferirsi nuovamente in Italia per studiare all'Accademia di Belle Arti di Milano.\nLa sua ricerca si pone dapprima come una rielaborazione del linguaggio poverista e, in seguito, come un originale ripensamento della materia scultorea, attraverso i materiali classici del marmo e del bronzo. I risultati sono opere di grande pulizia formale, tese ad indagare l'origine dello stesso gesto artistico, inteso come atto demiurgico.\nCome scrive Giorgio Verzotti, \"l'arte di Gianni Caravaggio \u00e8 un'esperienza del sapere che non si incarna in una sintesi di senso univoca, per quanto articolata e assurta a sistema: l'opera resta aperta al possibile\"\nAll'Accademia delle Belle Arti di Brera insegna Scultura (o, a suo dire, avanguardia). Il Museo Cantonale d'Arte a Lugano conserva una sua opera.\nMostre personali.\n2000\n\"New view\", francesca kaufmann, Milano\n2001\n\"What does your soul look like\", Tomio Koyama Gallery, Tokyo\n2006\nCastello di Rivoli Museo di Arte contemporanea, Rivoli (Torino)\n2007\n\"Attendere un mondo nuovo\", Tucci Russo Studio per l'Arte contemporanea, Torre Pellice (To)\n2008\n\"Gi\u00e0 trentanove anni su questo pianeta\", Centro Arti Visive Pescheria, Pesaro\n2008\n\"Scenario\", Collezione Maramotti, Reggio Emilia\nPremi e Riconoscimenti.\n2011\nPremio Internazionale Giovane Scultura, Fondazione Francesco Messina\n2006\nOne Man Show, Art Brussels\n2005\nCastello di Rivoli Prize e Premio Francesca Alinovi, oggi Premio Alinovi Daolio\n2004\nDieselwall Prize\n2002\nSpecial Fund Prize PS1"}
{"id": "1843166", "revid": "287204", "url": "https://it.wikipedia.org/wiki?curid=1843166", "title": "Sacbe", "text": ""}
{"id": "1843174", "revid": "287204", "url": "https://it.wikipedia.org/wiki?curid=1843174", "title": "Il fuoco e la neve", "text": "Il fuoco e la neve \u00e8 un album raccolta del 2008 del gruppo musicale Casa del vento. Contiene 6 inediti e due tracce video."}
{"id": "1843175", "revid": "287204", "url": "https://it.wikipedia.org/wiki?curid=1843175", "title": "Yaxha", "text": ""}
{"id": "1843181", "revid": "33277", "url": "https://it.wikipedia.org/wiki?curid=1843181", "title": "Diocesi titolare", "text": ""}
{"id": "1843190", "revid": "287204", "url": "https://it.wikipedia.org/wiki?curid=1843190", "title": "Holzer", "text": "Holzer \u00e8 il cognome di vari personaggi:"}
{"id": "1843196", "revid": "466539", "url": "https://it.wikipedia.org/wiki?curid=1843196", "title": "Festival di Cannes 1960", "text": "La 13\u00aa edizione del Festival di Cannes si \u00e8 svolta a Cannes dal 4 al 20 maggio 1960.\n\u00c8 stata un'edizione segnata da due grandi capolavori del cinema italiano, \"La dolce vita\" di Federico Fellini e \"L'avventura\" di Michelangelo Antonioni, premiati dalla giuria presieduta dallo scrittore belga Georges Simenon rispettivamente con la Palma d'oro e il Premio speciale della giuria. In questa occasione la giuria si \u00e8 dimostrata pi\u00f9 lungimirante del pubblico, che ha accolto negativamente i due film, addirittura tra i fischi. Cos\u00ec come fu subissato di fischi Simenon nel momento in cui diede lettura dei vincitori, tanto da provocare una crisi di pianto di Giulietta Masina. \nNote.\n Simenon Memorie intime cap.55"}
{"id": "1843198", "revid": "344503", "url": "https://it.wikipedia.org/wiki?curid=1843198", "title": "S. William Hinzman", "text": "Il suo primo ruolo \u00e8 quello del 1968 nel film \"La notte dei morti viventi\", nel quale interpretava uno zombi (il primo zombi apparso in un film) nel cimitero all'inizio del film. \u00c8 rimasto sempre nel campo dell'horror recitando in altri film quali \"La stagione della strega\" (1972) o \"La citt\u00e0 verr\u00e0 distrutta all'alba\" (1973)."}
{"id": "1843214", "revid": "22356", "url": "https://it.wikipedia.org/wiki?curid=1843214", "title": "Trachodon", "text": "Il Trachodon (\"dente grezzo\") \u00e8 un genere di dinosauro Hadrosauride, del Cretaceo superiore, i cui resti fossili furono rinvenuti presso la \"Formazione del Fiume Judith\", nel Montana.\nI resti principali di questo animale, sono i denti paragonati a quelli dell'ornitorinco per via di una duplice radice distintiva, presente anche nei ceratopsidi.\nJoseph Leidy fu il primo a classificare i ritrovamenti frammentari del tracodonte, nel 1856. Da queste ossa, fu anche il primo ad attribuire il nome della specie, come: Deinodon, Palaeoscincus, Trachodon e Troodon. Trachodon fu il nome alla fine attribuito, proprio per via della forma dei denti. La sua classificazione rimane, per\u00f2, ancora non del tutto completa ed il nome non \u00e8 pi\u00f9 tanto usato, eccetto in discussioni storiche, per cui \u00e8 considerato un \"nomen dubium\".\nStoria e classificazione.\nNel 1856, Joseph Leidy ricevette resti frammentari dalla formazione del fiume Judith, raccolti da Ferdinand Vandeveer Hayden. Da queste ossa, ha fornito i primi nomi per i dinosauri nordamericani: \"Deinodon\", \"Palaeoscincus\", \"Trachodon\" e \"Troodon\" (allora scritto \"Tro\u00f6don\"). [1] [5] La specie tipo di \"Trachodon\" \u00e8 \"T. mirabilis\". Il nome generico deriva dal greco \u03c4\u03c1\u03b1\u03c7\u03c5\u03c2, trakhys, \"ruvido\", e \u03cc\u03b4\u03bf\u03bd, odon, \"dente\", riferito alla superficie interna granulata di uno dei denti. Il nome specifico significa \"meraviglioso\" in latino.\nTrachodon era basato su ANSP 9260, sette denti non associati, uno dei quali aveva radici doppie. Con resti migliori di Hadrosaurus, inizi\u00f2 a riconsiderare la sua tassonomia e sugger\u00ec, almeno informalmente, che Trachodon dovrebbe riferirsi al dente a doppia radice, e gli altri denti dovrebbero essere riferiti a \"Hadrosaurus\". [6] Nelle guerre ossee che seguirono, e la loro scia, la tassonomia di Trachodon e dei suoi parenti divenne sempre pi\u00f9 confusa, [2] con un autore che arriv\u00f2 al punto di affondare tutte le specie di adrosauri conosciute nel Trachodon tranne Claosaurus agilis, [7] ma come nuovo materiale \u00e8 stato descritto dalla regione delle Montagne Rocciose, Alberta e Saskatchewan, gli autori successivi hanno iniziato a limitare progressivamente la portata di questo genere. [4] [8]\nNel 1942, e con la pubblicazione dell'influente monografia di Lull-Wright sui becchi d'anatra, il suo olotipo era considerato \"tipico di tutti i generi di dinosauro adrosauro\", tranne per il margine ruvido che gli ha dato il nome, e che essi consideravano dovuto a il dente non \u00e8 stato utilizzato (p. 149). [9] Il nome non \u00e8 pi\u00f9 in uso, tranne che nelle discussioni storiche, ed \u00e8 considerato un nomen dubium. [10] [11] [12]\nNel 1936, il paleontologo Charles Sternberg paragon\u00f2 i denti olotipici di Trachodon mirabilis a quelli di adrosauridi pi\u00f9 completamente conosciuti e not\u00f2 che erano molto simili a quelli dei lambeosaurini. [4] \u00c8 stato riferito che il paleontologo John R. Horner ha anche scoperto che i denti di Trachodon si confrontano bene con i denti di lambeosaurini, in particolare Corythosaurus, sebbene condividano anche somiglianze con il genere Prosaurolophus. [13]\nSpecie.\nNumerose specie sono state riferite a questo genere. Qui vengono considerate solo quelle originariamente denominate come specie di \"Trachodon\".\nSpecie Tipo: \"T. mirabilis\" Leidy, 1856 [1]\nAltre specie:\n\"T. amurense\" Riabinin, 1925 [14] (basato sulla raccolta IVP AS, uno scheletro parziale delle rocce del Cretaceo superiore delle rive del fiume Amur di Heilongjiang nel nord-est della Cina, modificato in T. amurensis e ora specie tipo di \"Mandschurosaurus\") [15]\n\"T. cantabrigiensis\" (nomen dubium) Lydekker, 1888 [16] (basato su BMNH R.496, un dente dentario della tarda et\u00e0 albiana Cretaceo inferiore Cambridge Greensand, Cambridgeshire, Inghilterra, considerato un dubbio adrosauride precoce) [11] [ 12]\n\"T. longiceps\" (nomen dubium) Marsh, 1897 [17] (basato su YPM 616, un grande dentario destro con denti della formazione di lance del Cretaceo superiore di et\u00e0 maastrichtiana del Wyoming, Stati Uniti, successivamente assegnato ad Anatotitan) [11]\n\"T. marginatus\" (nomen dubium) Lambe, 1902 [18] (basato su NMC 419, materiale postcranico dissociato; in seguito cre\u00f2 la specie tipo del genere \"Stephanosaurus marginatus\" [19] e poi si rifer\u00ec a Kritosaurus come \"Kritosaurus marginatus\", [20] che \u00e8 non supportato da revisioni successive. [11] [12])\n\"T. (Pteropelyx) selwyni\" (nomen dubium) Lambe, 1902 [18] (basato su NMC 290, un dentario con denti, dalla Formazione del Parco dei Dinosauri dell'Alberta; troppo frammentario per essere assegnato oltre Hadrosauridae) [11] [12]\nPaleobiologia.\nAppartenendo agli adrosauridi, il Trachodon sarebbe stato un grande erbivoro bipede / quadrupede. [12]"}
{"id": "1843215", "revid": "1543377", "url": "https://it.wikipedia.org/wiki?curid=1843215", "title": "Nei nostri luoghi", "text": "Nei nostri luoghi \u00e8 il quarto singolo (con videoclip) dell'album \"L'eclissi\" dei Subsonica, uscito per la EMI. Il brano \u00e8 stato scritto interamente da Max Casacci, mentre il video \u00e8 stato diretto da Diego Lazzarin.\nVideoclip.\nIl cantante \u00e8 la figura principale (insieme ad una ragazza che \u00e8 la sua fidanzata nel video), si comincia con Samuel che si mette gocce di collirio sugli occhi, da quel momento vedr\u00e0 un mondo distorto attraverso una serie di quadri, il resto del gruppo con altre persone viene mostrato attraverso questi quadri, appoggiando il loro viso sulla sua superficie. Molte scene del video riprendono un quadro artistico di una via dove le persone e il gruppo vengono mostrati deformati.\nAll'interno di Casasonica esiste un video di Diego Lazzarin ispirato a \"Nei nostri luoghi\" chiamato \"Nei nostri mostri\"."}
{"id": "1843217", "revid": "729019", "url": "https://it.wikipedia.org/wiki?curid=1843217", "title": "Fidel V. Ramos", "text": "Fidel Ramos \u00e8 stato il dodicesimo Presidente delle Filippine, in carica dal 1992 al 1998. \u00c8 succeduto, nella carica di Presidente, a Corazon Aquino e ha preceduto Joseph Estrada."}
{"id": "1843219", "revid": "120977", "url": "https://it.wikipedia.org/wiki?curid=1843219", "title": "Chiesa di San Giorgio degli Schiavoni", "text": ""}
{"id": "1843220", "revid": "1124164", "url": "https://it.wikipedia.org/wiki?curid=1843220", "title": "Chiesa di Sant'Agostino (Rimini)", "text": "La chiesa di Sant'Agostino \u00e8 una chiesa di Rimini. Fu cattedrale della diocesi di Rimini dal 1798 al 1809. La chiesa, dedicata a san Giovanni evangelista, \u00e8 nota come \"di Sant'Agostino\" in quanto gestita dai padri agostiniani dal XIII secolo fino alle soppressioni napoleoniche.\nStoria.\nOriginariamente si ergeva, in parte dove \u00e8 sita la sagrestia, una chiesa intitolata a san Giovanni Evangelista, che compare citata per la prima volta in un atto del 1069. \nNel 1256 fu concessa ai padri agostiniani (aggiungendo all'intitolazione \"e di Sant'Agostino\"), originari di un piccolo monastero di eremiti brettinesi a nord di Fano, gi\u00e0 presenti in citt\u00e0 almeno dal 1247, come testimoniato da una bolla di papa Innocenzo IV.\nL'atto di concessione nel 1256, del vescovo Giacomo, menziona che la allora parrocchia di San Giovanni Evangelista possedeva pascoli, terreni, vigne, a cui il vescovo aggiunse una case e una torre attigue, oltre ad esentare i padri agostiniani e gli abitanti della parrocchia \"ad omni lege diocesiana, et iurisdictione, et istitutione\".\nGrazie anche ad alcuni lasciti, i padri agostiniani acquistarono ulteriori propriet\u00e0 contigue in aggiunta a quelle concesse, con l'intenzione di \"edificare un monistero\" in breve tempo, proposizione supportata anche da papa Alessandro IV con una bolla del 1257, concedendo a loro \"di poter ricevere delle usure, rapine &amp; altre cose male acquistate [..] fino al numero di 300 lire a Ravenna\", a cui segu\u00ec l'anno successivo la bolla papale di conferma della concessione della parrocchia.\nLa benevolenza vescovile e papale verso gli ordini mendicanti era a quel tempo favorita dall'intenzione di combattere i movimenti eretici dei Catari, Patarini e Manichei, nonch\u00e9 come contrapposizione al dilagante malcostume del clero secolare.\nIl nuovo impianto architettonico, conglobante in parte il precedente, era gi\u00e0 in stadio avanzato di costruzione nel 1278 e in via di completamento attorno al 1287. Tra queste due date si possono notare due ripensamenti: il primo fu quello di rendere la struttura simmetrica, per cui sul fianco est si pu\u00f2 notare un allungamento grazie ad una lesena angolare simmetrica alla cappella del campanile; il secondo fu l'innalzamento della facciata. Infatti la presenza di tre grossi occhi cechi, mai aperti e privi di ghiere, fanno pensare ad una ipotesi originaria diversa, un edificio di stile romanico, sottolineato dal colore rosso dei mattoni e dall'assenza di intonacatura. \nLa struttura realizzata divenne la pi\u00f9 importante del periodo gotico riminese, nonch\u00e9 l'edificio pi\u00f9 grande mai costruito da un ordine mendicante nella citt\u00e0.\nSeguirono diversi interventi a causa del terremoto del 1308, la cui intensit\u00e0 viene calcolata attorno all'ottavo grado della scala Mercalli. A tali interventi contribu\u00ec il favore della famiglia Malatesta, intenzionata a intrattenere una politica di buoni rapporti con gli ordini mendicanti per inserirsi gradualmente nelle istituzioni cittadine. Ad esempio, nel suo testamento del 1311, Malatesta il Mastin Vecchio stabil\u00ec che le spese necessarie per la celebrazione del capitolo generale dei frati eremitani a Rimini fossero sostenuti dai suoi eredi. Nel 1346 il governo cittadino, obbligato da Malatesta il Guastafamiglia, concesse agli agostiniani la via Nova per poter ingrandire il loro monastero, nel quale gi\u00e0 operava a un collegio per novizi, una grande biblioteca e uno studio che diverranno, dopo quello bolognese, i pi\u00f9 importanti della regione. Si formarono proprio qui due illustri esponenti dell'ordine agostiniano: il beato Tommaso e il teologo Gregorio da Rimini.\nL'impianto gotico sub\u00ec diversi lavori di rifacimento tra il 1580 e il 1585, soprattutto per quanto riguarda il tetto e gli affreschi, su spinta di un decreto vescovile che intimava il rettore della parrocchia ad imbiancare \"l'immagini de sancti depinti nelle mura e guasti nel tempo\".\nNel Settecento seguirono numerosi ritocchi che ne hanno alterato in parte le originarie fattezze e decorazioni, imprimendole, soprattutto all'interno, uno stile barocco.\nFrati agostiniani gestirono la chiesa e il monastero fino alle soppressioni napoleoniche.\nLe spoglie mortali del beato Alberto Marvelli vennero traslate nella chiesa di Sant'Agostino, dal cimitero cittadino, nel 1974.\nDescrizione.\nSita in via Cairoli, attigua a piazza Cavour, \u00e8 nel pieno centro storico di Rimini.\nLa chiesa di Sant'Agostino \u00e8 fra le pi\u00f9 imponenti della citt\u00e0 (soprattutto per il suo svettante campanile) e tuttora conserva parte del pregiatissimo ciclo pittorico della scuola riminese che la adornava prima dei lavori di rinnovo del XVII secolo e che ne testimoniava l'importanza religiosa e culturale.\nSulla spinta del menzionato lascito di Malatesta il Mastin Vecchio, il Capitolo Generale tra il 1315 e il 1318 commission\u00f2 alla bottega di Giovanni da Rimini la decorazione del coro e del timpano sopra l'arco trionfale, nella quale parteciparono anche i fratelli di Giovanni, ossia Giuliano e Zangolo. \nDa un lascito del 1303 che si proponeva di dotare l'altare maggiore di una maest\u00e0 di Cristo e di una Madonna, si potrebbe dedurre che gi\u00e0 tale bottega operava in sito e fosse la realizzatrice delle due commissioni.\nL'abside e la cappella del campanile, le parti maggiormente conservate, presentano una serie di affreschi dedicati alla Vergine Maria, alla vita di san Giovanni evangelista e a Sant'Agostino. Alla loro base vi sono alcuni affreschi tardo-trecenteschi, in stato di conservazione precario, tra cui una Madonna e angeli di gusto tardogotico, ed ulteriori frammenti primo-quattrocenteschi.\nRicche di interesse sono inoltre le numerose cappelle laterali, nelle quali sono conservate pale settecentesche e statue in stucco di Carlo Sarti. Pregiati anche gli stucchi di Ferdinando Bibiena, che ornano il soffitto, e i vari affreschi di Vittorio Maria Bigari."}
{"id": "1843221", "revid": "107671521", "url": "https://it.wikipedia.org/wiki?curid=1843221", "title": "Vincenzo Sansonetti", "text": "Biografia.\nLaureato in scienze politiche all'Universit\u00e0 Cattolica del Sacro Cuore ha lavorato per tredici anni, dal 1976 al 1989, al quotidiano cattolico \"Avvenire.\"\nDal 1989 \u00e8 al settimanale \"Oggi\" come responsabile delle pagine culturali e inviato. Collabora con le riviste \"Mass Media\", \"Studi Cattolici\" e \"Il Timone\"."}
{"id": "1843226", "revid": "117776647", "url": "https://it.wikipedia.org/wiki?curid=1843226", "title": "Quattrodieci", "text": "Quattrodieci \u00e8 il terzo singolo dell'album \"L'eclissi\", uscito in Ottobre 2007 e pubblicato dalla EMI Music Italy.\nScritto da Davide Dileo (musica) e Max Casacci (musica e testo), la particolarit\u00e0 di questo singolo \u00e8 dovuta al ritmo molto sperimentale, con suoni molto psichedelici e ripetitivi e dai video apparsi in televisione.\nLa prima versione del video riprende delle scene della serie famosa \"Lost\" apparsa nei canali Fox di Sky.\nLa versione Lost del video \u00e8 apparsa per la prima volta su Fox con tanto di backstage, la seconda, con solo i Subsonica che suonano, \u00e8 stata trasmessa nei canali di musica.\nIl testo parla di una data tragica per il gruppo, quella della morte della fotografa Caterina Farassino."}
{"id": "1843229", "revid": "185700", "url": "https://it.wikipedia.org/wiki?curid=1843229", "title": "Austria-Svizzera 2008", "text": ""}
{"id": "1843231", "revid": "599013", "url": "https://it.wikipedia.org/wiki?curid=1843231", "title": "Giulio Panzeri", "text": "Carriera.\nEsordisce in prima squadra a 17 anni nella stagione 1928-1929 in Divisione Nazionale, il massimo livello calcistico di allora. Negli anni successivi totalizza 44 marcature con l'Atalanta, tutte in Serie B, situazione che lo rende tuttora il bomber atalantino pi\u00f9 prolifico di sempre in Serie B.\nNel corso della stagione 1933-1934 subisce un infortunio che lo lascia per molto tempo lontano dai campi da gioco, venendo ceduto alla , sempre nel campionato cadetto, riesce a ritrovare parzialmente la vena realizzativa soltanto nella prima stagione, quando mette a segno 8 reti. La stagione seguente disputa poche partite.\nRiprende a giocare in Serie C nel , mantenendo una media di presenze annue piuttosto bassa."}
{"id": "1843236", "revid": "287204", "url": "https://it.wikipedia.org/wiki?curid=1843236", "title": "Danton (disambigua)", "text": ""}
{"id": "1843237", "revid": "113757", "url": "https://it.wikipedia.org/wiki?curid=1843237", "title": "Procope", "text": ""}
{"id": "1843238", "revid": "1601148", "url": "https://it.wikipedia.org/wiki?curid=1843238", "title": "Arthur Hoyt", "text": "Biografia.\nHoyt fece il suo debutto sulle scene di Broadway nel 1905 nella commedia \"The Prince Consort\", che per\u00f2 fu un fiasco. Nel 1908 interpret\u00f2 \"Il diavolo\" di Ferenc Moln\u00e1r e poi chiuse con il teatro nel 1911. Arriv\u00f2 al cinema nel 1914, girando il suo primo film per la Thanhouser Film Corporation.\nIn seguito interpret\u00f2 grandi ruoli nel cinema muto come ne \"I quattro cavalieri dell'Apocalisse\" (1921) e \"Il mondo perduto\" (1925), quest'ultimo diretto dal fratello Harry O. Hoyt.\nCon l'avvento del sonoro, ebbe ruoli meno importanti. Durante gli anni quaranta fu uno degli interpreti fissi del regista Preston Sturges, che lo diresse - fra gli altri - nei film \"I dimenticati\" (1941) e \"Ritrovarsi\" (1942).\nHoyt mor\u00ec a il 4 gennaio 1953, a 80 anni, al Motion Picture Country Home di Woodland Hills in California. \u00c8 sepolto nella Cappella dei pini a Los Angeles, California."}
{"id": "1843248", "revid": "838137", "url": "https://it.wikipedia.org/wiki?curid=1843248", "title": "Brilli", "text": ""}
{"id": "1843252", "revid": "88740", "url": "https://it.wikipedia.org/wiki?curid=1843252", "title": "Peri", "text": ""}
{"id": "1843261", "revid": "2143966", "url": "https://it.wikipedia.org/wiki?curid=1843261", "title": "Stazione meteorologica di Foggia Aeroporto", "text": "La stazione meteorologica di Foggia Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla citt\u00e0 di Foggia.\nCaratteristiche.\nLa stazione meteorologica, attualmente gestita dall'ENAV ed affiancata da un'altra stazione automatica di tipo DCP dell'Aeronautica Militare, si trova nell'Italia meridionale, in Puglia, nel comune di Foggia, presso l'aeroporto \"Gino Lisa\", a 76 metri s.l.m. e alle coordinate geografiche .\nMedie climatiche ufficiali.\nDati climatologici 1946-1955.\nIn base alla media decennale elaborata sulla base dei dati rilevati tra il 1946 e il 1955, la temperatura media del mese pi\u00f9 freddo, gennaio, \u00e8 di +7,2\u00a0\u00b0C; quella del mese pi\u00f9 caldo, agosto, di +26,0\u00a0\u00b0C. Mediamente si contano 20 giorni di gelo all'anno.\nLe precipitazioni medie annue raggiungono i 465,1\u00a0mm, risultando distribuite in 66,2 giorni di pioggia medi annui, con un picco molto moderato che si registra in autunno e un minimo in estate.\nL'umidit\u00e0 relativa si attesta ad un valore medio annuo del 68,3%, con un minimo medio del 53% in giugno e in luglio e un massimo medio dell'80% in dicembre e in gennaio.\nI venti presentano direzioni prevalenti di maestrale jei periodi dell'anno tra il mese di ottobre e quello di febbraio e tra il mese di aprile e quello di luglio; di ponente nei mesi di marzo, agosto e settembre.\nValori estremi.\nTemperature estreme mensili dal 1943 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1943 ad oggi, con il relativo anno in cui si queste sono state registrate; la serie storica esaminata risulta lacunosa tra dicembre 1955 e luglio 1957, tra gennaio 1959 e dicembre 1972 e tra febbraio 1978 e luglio 2008 (i dati tra gennaio 1973 e gennaio 1978 provengono dall'archivio NOAA \"Global Summay of the Day\" (GSOD). La temperatura massima assoluta del periodo esaminato \u00e8 stata di +45,5\u00a0\u00b0C ed \u00e8 stata registrata il 6 settembre 1946, mentre la minima assoluta di -10,0\u00a0\u00b0C risale al 26 gennaio 1954."}
{"id": "1843265", "revid": "17029074", "url": "https://it.wikipedia.org/wiki?curid=1843265", "title": "Preordinazione", "text": ""}
{"id": "1843272", "revid": "1543377", "url": "https://it.wikipedia.org/wiki?curid=1843272", "title": "Pianeti ipotetici", "text": "Un pianeta ipotetico \u00e8 un pianeta o corpo planetario la cui esistenza \u00e8 o \u00e8 stata ritenuta possibile, ma non vi sono prove al riguardo.\nVi sono diversi pianeti la cui esistenza non \u00e8 oggi sostenuta da dati o teorie scientifiche. Non di meno, vi sono credenze occasionali, di volta in volta mitologiche, pseudoscientifiche, cospirative o di gruppi religiosi, che accettano tali ipotesi come fondate e \"scientifiche\". In alcuni casi erano gli stessi astronomi che, incapaci di spiegare le anomalie dell'orbita di un determinato corpo celeste, ipotizzavano l'esistenza di un \"nuovo\" pianeta che avrebbe potuto provocarle, almeno fino a quando non veniva trovata una spiegazione scientifica pi\u00f9 corretta.\nI pianeti ipotetici si distinguono dai pianeti immaginari della fantascienza per il fatto che questi gruppi credono o hanno creduto nella loro reale esistenza.\nPianeti ipotetici del Sistema solare.\nQuesta sezione raccoglie oggetti celesti la cui esistenza \u00e8 stata spesso postulata come possibile spiegazione di fenomeni astronomici osservati nel Sistema solare, al momento della loro scoperta. Successivamente, il miglioramento delle conoscenze astronomiche ha condotto alla smentita della loro esistenza.\nSeconda Terra o Antiterra.\nQuest'idea \u00e8 stata posta dal greco Filolao quando riflett\u00e9 sul principio necessario dell'universo di un'Antiterra, per mantenere un equilibrio. A questo scopo si suppone vi sia \"Antichthon\", in greco seconda Terra (\"Antiterra\"), identica ma opposta al nostro pianeta in tutti i modi possibili.\nAlla luce dell'attuale conoscenza astronomica, \u00e8 stato da alcuni reinterpretato come un secondo pianeta sferico orbitante intorno al Sole sulla stessa orbita della Terra, ma nella posizione opposta rispetto al Sole (corrispondente al punto di Lagrange L3), risultando permanentemente nascosto alla nostra vista. Ad ogni modo, l'esistenza del pianeta potrebbe esser confermata misurando l'attrazione gravitazionale esercitata dalla sua massa sugli altri corpi del Sistema solare. Ci\u00f2 non \u00e8 mai avvenuto, n\u00e9 \u00e8 stata avvertita alcuna perturbazione nelle orbite delle sonde spaziali inviate su Venere, Marte e verso altre destinazioni imputabile all'esistenza di un'Antiterra.\nFetonte.\nUn pianeta del nostro sistema solare, ipotizzato in seguito alla scoperta dei primi asteroidi. La frammentazione di Fetonte in seguito all'impatto con una cometa avrebbe spiegato l'elevato numero di oggetti orbitanti a distanze dal Sole molto prossime fra loro.\nQuando la scoperta di Urano nel 1781 sembr\u00f2 convalidare la legge di Bode (una formula empirica che descrive con buona approssimazione i semiassi maggiori delle orbite dei pianeti del Sistema solare e che fino ad allora era stata considerata dagli astronomi come una coincidenza senza significato), numerosi astronomi rivolsero la loro attenzione alla zona compresa tra le orbite di Marte e Giove, dove la legge di Bode prevedeva l'esistenza di un pianeta che non era stato mai osservato.\nNel 1801, l'astronomo italiano Giuseppe Piazzi scopr\u00ec un minuscolo nuovo mondo, Cerere, proprio alla distanza giusta dal Sole per soddisfare la legge di Bode e l'oggetto fu classificato tra i pianeti. Nel 1802 Heinrich Olbers scopr\u00ec Pallade, un secondo \"pianeta\" a quasi la medesima distanza dal Sole di Cerere. Che due pianeti potessero occupare la stessa orbita era un affronto a secoli di pensiero; anche William Shakespeare aveva ridicolizzato l'idea (\"Due stelle non conservano il loro moto in una sfera\"). Nel 1804 e nel 1807, altri due oggetti, Giunone e Vesta rispettivamente, furono scoperti su distanze orbitali simili alle precedenti.\nOlbers propose che tutti gli oggetti scoperti fossero i frammenti di un pianeta, successivamente chiamato Fetonte, che precedentemente ruotava intorno al Sole alla distanza indicata dalla legge di Bode, ma che era andato distrutto in seguito all'impatto con una cometa. Mentre continuavano ad esser trovati altri \"frammenti\", l'ipotesi di Olbers continu\u00f2 ad acquisire popolarit\u00e0. Sebbene alcuni scienziati di confine continuino a considerarla ancora corretta, questa ipotesi \u00e8 stata superata dal modello che descrive l'origine e l'evoluzione di un sistema planetario, che riconosce nella fascia degli asteroidi un relitto del sistema solare primitivo, materiale che non \u00e8 riuscito ad aggregarsi in un grande pianeta a causa delle interferenze gravitazionali di Giove.\nPianeta X.\nUn pianeta del nostro sistema solare, ipotizzato per spiegare le anomalie dell'orbita di Nettuno.\nVulcano.\nUn pianeta del nostro sistema solare, ipotizzato per spiegare le anomalie dell'orbita di Mercurio (rispetto alle previsioni della legge di gravitazione universale di Newton).\nLe anomalie osservate nell'orbita del pianeta fecero ipotizzare a Urbain Le Verrier nel 1859 l'esistenza di un altro pianeta, Vulcano; si supponeva che l'orbita di Vulcano si svolgesse interamente all'interno di quella di Mercurio. Tuttavia tali perturbazioni non erano dovute alla presenza di un pianeta: esse furono in seguito riconosciute come effetti della relativit\u00e0 generale elaborata da Albert Einstein nel 1915, che consider\u00f2 la corretta previsione della precessione del perielio di Mercurio come l'evidenza principale a supporto della sua teoria.\nVulcano fu visitato con l'immaginazione in \"A Thousand Years Hence\" (1882) di Nunsowe Green. Il termine \u00e8 oggi pi\u00f9 frequentemente associato al pianeta natale fittizio (situato per\u00f2 in un altro sistema stellare) del sig. Spock, l'ufficiale scientifico di \"Star Trek\".\nNibiru.\nUn corpo celeste di cui parla la letteratura sumera, associato al dio Marduk e prevalentemente identificato con Giove.\nTyche.\nTyche \u00e8 il nome dato ad un ipotetico gigante gassoso situato nella nube di Oort, proposto per la prima volta nel 1999 per spiegare l'origine delle comete a lungo periodo. Molti astronomi hanno espresso scetticismo circa l'esistenza di questo oggetto. L'analisi condotta sui dati del telescopio spaziale WISE nel biennio 2014-2016 dalla NASA, ha in effetti escluso l'esistenza di tale pianeta.\nAltri oggetti ipotetici del Sistema solare.\nSatelliti naturali.\nNel corso degli ultimi quattro secoli di osservazioni scientifiche dei pianeti del Sistema solare, diverse volte \u00e8 stata annunciata la scoperta di lune che non sono state ritrovate nel corso di successive analisi. Spesso, infatti, gli osservatori scambiavano stelle in prossimit\u00e0 dei pianeti per dei satelliti in orbita attorno ad essi.\nUno dei casi pi\u00f9 eclatanti \u00e8 quello della presunta luna di Venere, Neith, ma un discorso analogo vale per varie lune di Marte, Giove, Saturno e Urano. Sono dei casi leggermente diversi invece le scoperte di una seconda luna della Terra e della luna di Mercurio.\nNeith.\nLa scoperta di una presunta luna di Venere, Neith, \u00e8 stata annunciata per la prima volta da Cassini nel 1686. Successivamente fu ripetutamente osservata da astronomi professionisti e dilettanti per secoli, senza che la sua esistenza fosse tuttavia confermata con certezza. Solo nel 1887 l'Accademia belga delle Scienze forn\u00ec una spiegazione plausibile delle osservazioni che non prevedeva l'esistenza del satellite: da un'indagine in dettaglio delle singole osservazioni emerse, infatti, che gli osservatori si erano ingannati ed avevano scambiato per un satellite di Venere numerose stelle viste in prossimit\u00e0 del pianeta.\nLilith.\nFr\u00e9d\u00e9ric Petit, direttore dell'osservatorio di Tolosa, annunci\u00f2 nel 1846 che era stata scoperta una seconda luna della Terra e ne indic\u00f2 perfino l'orbita. La scoperta non fu presa in considerazione finch\u00e9 non ne parl\u00f2 Giulio Verne in \"Dalla Terra alla Luna\" nel 1865. Numerosi astrofili intrapresero ricerche che risultarono per\u00f2 infruttuose, nonostante ci\u00f2 venne proposto un nome per la \"luna nera\" della Terra: Lilith. La ricerca ricevette un nuovo impulso negli anni cinquanta del Novecento, quando si ipotizz\u00f2 che l'esistenza di eventuali corpi orbitanti tra la Terra e la Luna avrebbe potuto disturbare la navigazione dei satelliti artificiali. Un'accurata ricerca condotta da Clyde Tombaugh dal Lowell Observatory condusse alla conclusione che lo spazio tra la Terra ed il suo satellite principale fosse praticamente vuoto.Ciononostante l'astronomo polacco Kazimierz Kordylewski ipotizz\u00f2 che degli asteroidi potessero occupare i punti di Lagrange L4 ed L5 del sistema Terra-Luna in modo analogo a quanto accade per gli asteroidi troiani nel sistema Sole-Giove. La sua ricerca condusse alla scoperta di quelle che oggi sono note come nubi di Kordylewski, due ammassi di polveri che rispettivamente seguono e precedono la Luna nella sua orbita.\nInoltre, la ricerca di un secondo satellite naturale della Terra ha condotto alla scoperta dei quasi-satelliti, oggetti in orbita attorno al Sole, che tuttavia visti dalla Terra appaiono percorrere un anello oblungo attorno al pianeta.\nLilith \u00e8 considerata come esistente da una minoranza degli astrologi odierni, sebbene ci\u00f2 sia sostenuto senza alcuna prova scientifica.\nLuna di Mercurio.\nL'esistenza di un'ipotetica luna di Mercurio \u00e8 stata proposta nel 1974 per spiegare alcune osservazioni nell'ultravioletto estremo, ripetutesi in due occasioni e registrate dalla sonda Mariner 10 prossima al sorvolo del pianeta, di una sorgente in prossimit\u00e0 di Mercurio, ma scostata da esso.\nDopo alcune analisi frenetiche - la notizia dell'esistenza della luna, sebbene ancora ipotetica, aveva gi\u00e0 raggiunto i giornali - si comprese che l'oggetto osservato non era in orbita attorno al pianeta, bens\u00ec una stella molto calda, 31 Crateris. La scoperta si rivel\u00f2 ad ogni modo estremamente importante, perch\u00e9 apr\u00ec la strada all'astronomia nell'ultravioletto estremo, smentendo l'opinione che la radiazione ultravioletta fosse completamente assorbita dalla materia interstellare.\nPianeti extrasolari ipotetici.\nKolob.\nUna stella o pianeta \"Il pi\u00f9 vicino al trono di Dio\" che viene descritto dalla chiesa mormone. Il nome Kolob \u00e8 divenuto anche ispirazione per il mitico Kobol (il pianeta madre dove la specie umana si \u00e8 presumibilmente evoluta) della serie televisiva di fantascienza \"Battlestar Galactica\" (2003).\nPianeta di Zeta Reticuli.\nAlcuni ufologi credono, basandosi sulle testimonianze dei coniugi Hill, protagonisti di uno tra i primi supposti casi di rapimento alieno, che esistano civilt\u00e0 aliene come i Grigi, provenienti da un pianeta orbitante intorno alla stella Zeta Reticuli. Bob Lazar afferm\u00f2 che l'UFO che si sarebbe schiantato e da lui ritrovato nell'Area 51 provenisse da tale sistema. Nel 2005 l'ufologo Victor Martinez sostenne di avere una prova che agli alieni di Roswell, dove sarebbe precipitato un UFO nel 1947, fosse stato concesso il rimpatrio come mossa diplomatica degli Stati Uniti, prova di relazioni amichevoli col pianeta alieno.\nStelle.\nNemesis.\nNemesis \u00e8 un'ipotetica stella nana rossa o nana bruna in orbita intorno al Sole a una distanza di (circa) 50.000 a 100.000 UA, poco oltre la Nube di Oort, l'esistenza della quale \u00e8 stata originalmente postulata come una possibile spiegazione dei cicli delle estinzioni di massa nella storia della Terra."}
{"id": "1843275", "revid": "767487", "url": "https://it.wikipedia.org/wiki?curid=1843275", "title": "Apulia", "text": "L'Apulia era una regione storico-geografica dell'Italia antica confinante a nord-ovest con il Sannio, a sud-ovest con la Lucania e a sud-est con l'allora \"Calabria\" (l'attuale Salento), mentre a nord-est era bagnata dal mare Adriatico.\nLa linea di costa era in gran parte rettilinea, tranne che all'estremo nord ove si ergeva il promontorio del Gargano. Nel settore centrale la vasta pianura del Tavoliere si apriva sul golfo di Manfredonia, mentre all'estremo sud, oltre le Murge, la regione si affacciava per un breve tratto sul golfo di Taranto, il cui dominio marittimo spettava per\u00f2 alla colonia magnogreca di \"Taras\".\nL'Apulia, tanto da un punto di vista antropico quanto sotto il profilo geografico, presentava caratteristiche ben distinte rispetto sia alla pi\u00f9 antica Japigia che alla moderna Puglia, bench\u00e9 fra i tre toponimi sussista una diretta correlazione etimologica.\nStoria.\nA differenza che nell'antica Japigia (popolata da tre distinte trib\u00f9: i Dauni, i Peuceti e i Messapi), nell'Apulia non esistevano differenziazioni di tipo tribale: la regione era infatti considerata unitaria e tutti i suoi abitanti erano denominati indistintamente \"Apuli\".\nInoltre, a differenza anche dell'attuale Puglia, il suo territorio non comprendeva la penisola salentina, la quale costituiva invece una regione a s\u00e9 stante denominata \"Calabria\".\nLa civilt\u00e0 apula fu essenzialmente multiculturale, poich\u00e9 l'antica etnia iapigia non pot\u00e9 fare a meno di intraprendere rapporti molto stretti sia con i Greci (che, a quell'epoca, dominavano il Mediterraneo centrale) sia con i Sanniti che, invece, spadroneggiavano nell'entroterra. Nonostante ci\u00f2 gli Apuli riuscirono a mantenere, seppur a fatica, una certa autonomia, ma dovettero appoggiarsi sempre pi\u00f9 spesso a una potenza terza: i Romani.\nLa penetrazione romana in Apulia fu piuttosto lenta ma inesorabile. Nel 326 a.C. Arpi si alle\u00f2 con i Romani contro i Sanniti. Nel 320 a.C. i Romani assediarono Lucera, in mani sannitiche, ove nel 314 a.C. fondarono una colonia latina, la prima nella regione. Durante le guerre puniche gli Apuli, cos\u00ec come gli altri popoli italici, si allearono con i Romani, ma passarono (a esclusione di Lucera) dalla parte dei Cartaginesi dopo la sconfitta nella battaglia di Canne nel 216 a.C.; tuttavia le genti apule, dopo il decisivo assedio di Arpi del 214 a.C., si schierarono definitivamente dalla parte dei Romani e, pur condividendone le motivazioni di fondo, non aderirono attivamente alla guerra sociale del 91-88 a.C. (ad eccezione di Canosa e della vicina Venosa). Infine, come parte integrante dell'Italia romana, in Apulia venne istituita, dall'imperatore Augusto intorno al 7 d.C., la \"regio II Apulia et Calabria\", la quale includeva, oltre all'Apulia propriamente detta, anche l'ex-colonia greca di \"Taras\" (ribattezzata \"Tarentum\"), il Salento, la citt\u00e0 di Benevento e il Sannio irpino.\nLingua.\nPer quanto attiene all'aspetto linguistico sussistono ancora alcune incertezze, poich\u00e9 le iscrizioni attribuibili al popolo apulo in epoca pre-romana sono piuttosto scarse e frammentarie. Ad ogni modo \u00e8 plausibile che gli Apuli, nonostante facessero uso di un proprio alfabeto (essenzialmente di origine greca e di forma messapica, ma opportunamente modificato), si servissero in prevalenza della lingua osca analogamente alle vicine popolazioni italiche, bench\u00e9 anche altri idiomi fossero regolarmente in uso. Cos\u00ec, mentre nelle legende delle antiche monete coniate a Teanum Apulum (di epoca antecedente al 300 a.C.) si leggono iscrizioni esclusivamente in lingua osca, sulle monete rinvenute a Rubi e Azetium sono invece incise legende trilingui (in osco, greco e messapico, idioma quest'ultimo di diretta derivazione iapigia). Lo stesso toponimo \"Apulia\", pur traendo origine dal nome indigeno \"*Japudia\" (parallelo al termine greco \u1f38\u03b1\u03c0\u03c5\u03b3\u03af\u03b1, poi latinizzato in \"Iapygia\"), mostra il passaggio \"D&gt;L\" tipico delle parlate osco-sabelliche.\nLa progressiva colonizzazione romana del territorio apulo determin\u00f2 comunque la graduale scomparsa dei diversi idiomi locali in favore del latino."}
{"id": "1843280", "revid": "2191798", "url": "https://it.wikipedia.org/wiki?curid=1843280", "title": "Gaio Poppeo Sabino", "text": "Biografia.\nDella sua vita si hanno poche notizie. Visse tra il I secolo a.C. e il I secolo d.C., e, rivestita la carica di console nel 9, nel 12 ricevette la carica di governatore di Mesia, poi dal 15 ricevette dall'imperatore Tiberio una proroga per la sua carica di governatore di Mesia. Si tratt\u00f2 di un evento innovativo nel panorama politico romano, e ne furono fornite diverse interpretazioni: alcuni suggerirono che, evitando di dover nominare spesso i governatori, Tiberio poteva evitare che in molti godessero dei privilegi che quella carica recava; altri vi vedevano un segno ulteriore dell'incertezza che Tiberio dimostrava; altri ancora sostenevano fosse un modo per allontanare i problemi delle province, affidandole per lungo tempo allo stesso uomo. A Sabino furono inoltre affidate, unite alla Mesia, le province d'Acaia e Macedonia.\nNel 26 celebr\u00f2 il trionfo per le sue vittorie sui Traci: questi, di natura particolarmente fiera, si erano rivoltati contro l'obbligo di arruolarsi nell'esercito romano. Dopo alcune trattative fallite, si giunse allo scontro aperto, in cui i Romani poterono beneficiare dell'arrivo di rinforzi e ottenere la vittoria.\nMor\u00ec nel 35 dopo aver rivestito per oltre ventiquattro anni la carica di governatore provinciale. Publio Cornelio Tacito, nei suoi \"Annales\", ne d\u00e0 una breve descrizione:"}
{"id": "1843281", "revid": "1543377", "url": "https://it.wikipedia.org/wiki?curid=1843281", "title": "Agathiphaga", "text": "Agathiphaga \u00e8 un genere di lepidotteri primitivi presente solo in Oceania; \u00e8 l'unico rappresentante di un piccolo raggruppamento inquadrato sistematicamente col rango di sottordine, denominato Aglossata , che comprende la sola superfamiglia Agathiphagoidea e la sola famiglia Agathiphagidae, entrambe descritte da Kristensen (1967).\nDescrizione.\nIl carattere primitivo di questi lepidotteri \u00e8 evidenziato dall'affinit\u00e0 morfologica con i Panorpoidea pi\u00f9 primitivi, in particolare i tricotteri, e dalla vicinanza filogenetica e morfologica con i Micropterigidae, ossia la famiglia pi\u00f9 primitiva tra i lepidotteri.\nAdulto.\nGli adulti sono di piccole o medie dimensioni, apparentemente simili a tricotteri, ed hanno abitudini notturne.\nLe ali hanno nervatura omoneura; quelle anteriori sono bruno-grigiastre, ed in condizioni di riposo vengono tenute \"a tetto\" con un angolo acuto, come nei Microlepidotteri. La nervatura Sc non \u00e8 ramificata mentre la cellula cubito-mediale \u00e8 chiusa, in aggiunta a quella radiale. \u00c8 presente la nervatura M, assente negli altri lepidotteri, ma presente nei tricotteri. Le tre venature anali partono separatamente alla base dell'ala, ma si uniscono prima del termen. L'accoppiamento alare \u00e8 del tipo jugato. Si nota pure un meccanismo di accoppiamento tra ala anteriore e metatorace.\nGli ocelli sono assenti, cos\u00ec come i chaetosemata, ma le antenne rivelano una grande variet\u00e0 di sensilli con forme e funzioni differenti. L'apparato boccale non ha la struttura e la funzionalit\u00e0 del tipo succhiante, tipico della generalit\u00e0 dei lepidotteri, in quanto presenta mandibole sviluppate e sclerotizzate (non funzionanti) e le galee mascellari non sono organizzate a formare la spirotromba. Il labrum \u00e8 trilobato e non ridotto, i palpi labiali hanno quattro metameri, quelli mascellari cinque; le lacinie sono presenti. Manca il complesso di spinule sull'epifaringe. Come nelle Micropterigidae e nelle Heterobathmiidae, anche qui si nota una piccola cavit\u00e0 a funzione trituratrice sull'ipofaringe. Le paraglossae sono assenti.\nA livello delle zampe, le tibie del I paio hanno l'epifisi a met\u00e0 lunghezza, mentre quelle del II e III paio mostrano due speroni apicali e due mediani; i femori del I e II paio hanno due piccole \"setae\" o speroni apicali.\nNel maschio si possono osservare un paio di processi ghiandolari a livello del quinto sternite addominale, la cui forma allungata e ritorta \u00e8 tipica di questa famiglia.\nNel genitale maschile, uncus e gnathos sono sviluppati e ricurvi dorsalmente, mentre il nono segmento addominale forma un anello completo, e non diviso in tegumen (dorsale) e vinculum (ventrale). Sono presenti un paio di presocii ed un paio di socii.\nNel genitale femminile, il segmento terminale rivela una struttura \"ad Y\", non molto sclerotizzata. L'ovopositore \u00e8 estensibile, ma non perforante. Ci sono due coppie di apofisi anteriori, una ventrale e l'altra dorsale, oltre alla singola coppia di apofisi posteriori.\nUovo.\nPoich\u00e9 l'ovopositore della femmina \u00e8 estroflessibile ma non sclerotizzato, le uova non possono essere \"iniettate\" all'interno dei tessuti vegetali della pianta ospite, ma vengono invece depositate sulla superficie del seme di \"Agathis\", possibilmente in corrispondenza di piccole fessure.\nLarva.\nLe larve sono giallastre, apode e vermiformi, essendo prive di zampe e pseudozampe; il capo risulta molto pi\u00f9 piccolo del resto del corpo e, pur essendo di fatto prognato, appare al contrario ipognato, dal momento che i primi segmenti sono pi\u00f9 lunghi dorsalmente che ventralmente. Le antenne sono presenti ma corte, mentre manca l'occhio composto. Il tegumento mostra setae molto corte e variabili per posizione. Si nota la presenza di un ponte ipostomale completo, visibile solo qui e nei micropterigidi. Manca la filiera.\nPupa.\nLa crisalide \u00e8 dectica ed exarata. Il capo mostra quattro coppie di lunghe setole frontali, mentre \u00e8 assente il rostro. Le mandibole sono asimmetriche, ipertrofiche e ricurve, con apice tronco e margine mediamente dentellato. \u00c8 assente il processo dorsale, a forma di laccio, sul meso- e metatorace e sul primo segmento addominale. I tarsi hanno due unghie ciascuno. Non sono presenti setae addominali. I processi del genitale maschile sono sviluppati e ricurvi.\nDistribuzione ed habitat.\nIl taxon ha distribuzione australasiana, essendo presente in Australia (Queensland), Isole Salomone, Figi, Vanuatu ed in Nuova Caledonia.\nL'habitat \u00e8 rappresentato da foreste a conifere in cui siano presenti alberi del genere \"Agathis\".\nBiologia.\nLe larve si sviluppano all'interno dei semi di Araucariaceae del genere \"Agathis\", da cui il taxon prende il nome. La cavit\u00e0 all'interno del seme cresce man mano che la larva si alimenta, fino all'impupamento, che avviene all'interno della camera stessa.\nLe larve possiedono la capacit\u00e0 di entrare in diapausa per periodi piuttosto lunghi, fino a dodici anni; tale peculiarit\u00e0 avrebbe permesso la diffusione in alcune isole dell'Oceano Pacifico.\nAl termine della fase pupale, che normalmente pu\u00f2 durare fino a tre anni, la crisalide fuoriesce dalla camera scavata in precedenza, praticando un foro di circa , aiutata in questo dalle mandibole ipertrofiche. L'emersione dell'individuo adulto avviene anche grazie alle robuste unghie tarsiali.\nDal momento che il tasso di infestazione pu\u00f2 essere elevato, le due specie di \"Agathiphaga\" possono provocare seri danni al patrimonio forestale, per lo meno per quanto riguarda i kauri del Queensland.\nAlimentazione.\nLe larve si nutrono dei semi di kauri (\"Agathis\" , Araucariaceae), tra cui:\nTassonomia.\nSinonimi.\nNon sono stati riportati sinonimi.\nSpecie.\nIl genere comprende due sole specie:\nRelazioni filogenetiche.\nInizialmente le due specie di \"Agathiphaga\" furono considerate da Dumbleton come nuovi membri delle Micropterigidae, mentre Hinton (1958), in base a studi sulla struttura larvale, ritenne che fossero da ascrivere all'infraordine Dacnonypha; in seguito venne istituita la nuova superfamiglia Agathiphagoidea da Kristensen (1967), ed infine il nuovo sottordine Aglossata da Speidel nel 1977.\nDubbi sussistono ancora sul fatto che gli Aglossata siano da considerarsi un gruppo affine a quello dei Lepidoptera \"in toto\", oppure ai soli Glossata+Heterobathmiina. Non sono inoltre completamente chiariti i rapporti filogenetici tra Aglossata ed Heterobathmiina.\nConservazione.\nNessuna specie appartenente a questo genere \u00e8 stata inserita nella Lista rossa IUCN."}
{"id": "1843282", "revid": "767487", "url": "https://it.wikipedia.org/wiki?curid=1843282", "title": "Elmo Palazzi", "text": "Biografia.\nFormatosi alla Scuola di Arti decorative di Firenze, dal 1895 si trasfer\u00ec a Roma dove lavor\u00f2 per lo scultore e uomo politico Ettore Ferrari, autore del monumento a Giordano Bruno (1889) nella piazza romana di Campo de' Fiori; di Ferrari fu discepolo, non solo dal punto di vista dell'arte ma anche per la fede repubblicana e per l'affiliazione al Grande Oriente d'Italia che del resto caratterizzava alcuni ambienti artistici dell'Italia umbertina.\nDal 1903, poco pi\u00f9 che trentenne ma gi\u00e0 malato di cuore, Palazzi torn\u00f2 a vivere a Citt\u00e0 di Castello, dove continu\u00f2 per quanto possibile la produzione artistica, e fu tra i fondatori della \"Scuola Operaia G.O. Bufalini\" ancor oggi attiva.\nTra le opere di maggiore importanza realizzate dal Palazzi l'\u201c\"Allegoria della Vittoria\"\u201d (1910), una delle quattro Vittorie alate sul Ponte Vittorio Emanuele a Roma; l'\u201c\"Allegoria dell'Umbria\"\u201d sul coronamento del monumento a Vittorio Emanuele II meglio noto come Vittoriano poi divenuto Altare della Patria, inaugurato a Roma nel 1911; il monumento al sen. Matteo Renato Imbriani Poerio (1907) a Canosa di Puglia; il \"Monumento all'XI Settembre 1860\" (1914) a Citt\u00e0 di Castello.\nTemi celebrativi di derivazione storicista si intrecciano, nell'opera del Palazzi, a motivi pi\u00f9 \"leggeri\", anche legati al nascente gusto liberty, talvolta non privi di interesse.\nNella Pinacoteca Comunale di Citt\u00e0 di Castello \u00e8 oggi custodita parte della gipsoteca donata dagli eredi di Elmo Palazzi."}
{"id": "1843283", "revid": "606039", "url": "https://it.wikipedia.org/wiki?curid=1843283", "title": "Aglossata", "text": ""}
{"id": "1843285", "revid": "606039", "url": "https://it.wikipedia.org/wiki?curid=1843285", "title": "Agathiphagoidea", "text": ""}
{"id": "1843286", "revid": "606039", "url": "https://it.wikipedia.org/wiki?curid=1843286", "title": "Agathiphagidae", "text": ""}
{"id": "1843288", "revid": "161273", "url": "https://it.wikipedia.org/wiki?curid=1843288", "title": "Stati Uniti sud-occidentali", "text": "L'area del Sudovest degli Stati Uniti (o Stati Uniti sudoccidentali) \u00e8 una porzione degli Stati Uniti d'America di cui non esiste una definizione precisa. Indicativamente si tratta degli stati a ovest del fiume Mississippi e a sud del 37\u00ba parallelo Nord.\nGeografia.\nGli Stati Uniti sudoccidentali sono una regione degli Stati Uniti occidentali di circa 50 milioni di persone. Lo United States Geological Survey (USGS) non definisce le regioni, per cui le definizioni regionali variano a seconda delle fonti. Il Sudovest include sempre il Nuovo Messico e l'Arizona, ma spesso anche l'Utah e il Nevada.\nLa densit\u00e0 di popolazione della regione \u00e8 poco pi\u00f9 di un abitante per chilometro quadrato. Il Sudovest, inoltre, dal punto di vista etnico \u00e8 pi\u00f9 variato delle regioni confinanti, con gruppi significativi di Europei americani, Messicani americani e Nativi americani.\nNonostante la bassa densit\u00e0 di popolazione della regione, nel Sudovest sono concentrate molte grandi citt\u00e0 ed aree metropolitane del paese. Phoenix, Los Angeles, Dallas, San Antonio, San Diego e Houston sono tutte classificate tra le prime dieci citt\u00e0 pi\u00f9 popolose del paese. Fort Worth e Austin sono tra le prime 20. Molti degli Stati di questa regione, come il Nevada, il Nuovo Messico e l'Arizona, hanno visto la pi\u00f9 grande crescita demografica degli Stati Uniti. Le aree urbane della regione, come Las Vegas, Albuquerque e Phoenix, sono a loro volta tra le citt\u00e0 con la crescita pi\u00f9 veloce degli Stati Uniti.\nClima.\nIl clima di questa regione \u00e8 caratterizzato da estati calde e molto lunghe, e da corti inverni tiepidi. Durante le estati torride, le medie massime sono di oltre 47\u00a0\u00b0C. Nei miti inverni, le temperature sono di circa 20\u00a0\u00b0C.\nAvendo un clima desertico le precipitazioni sono scarse, ma nei rari giorni di pioggia si formano violenti temporali.\nA causa dei venti provenienti dal Messico, possono formarsi tempeste di sabbia.\nCucina.\nLa cucina del Nuovo Messico comprende una particolare enfasi sulla versione regionale della spezia a base di \"chili\", pi\u00f9 in particolare il famoso \"Hatch Green Chile\". La cucina arizona-sonorana, molto popolare in Arizona, mescola l'amore per le salse forti tipico degli stati messicani settentrionali, con il classico rispetto regionale per la piccantezza del chili. Anche il burrito di San Francisco e il cibo messicano della Bassa California sono comunemente associati al Sudovest degli Stati Uniti."}
{"id": "1843291", "revid": "228587", "url": "https://it.wikipedia.org/wiki?curid=1843291", "title": "Renderfarm", "text": ""}
{"id": "1843293", "revid": "857138", "url": "https://it.wikipedia.org/wiki?curid=1843293", "title": "Teorema di Fermat sui numeri poligonali", "text": "In matematica, il teorema di Fermat sui numeri poligonali afferma che qualunque numero intero pu\u00f2 essere scritta come somma di al pi\u00f9 \"n\" numeri poligonali di \"n\" lati. Ad esempio ogni intero pu\u00f2 essere espresso come somma di 3 numeri triangolari, 4 quadrati, 5 pentagonali e cos\u00ec via. \nIl teorema fu congetturato da Pierre de Fermat, il quale disse di averlo dimostrato, sebbene la sua prova non sia mai stata trovata. Il primo caso ad essere risolto \u00e8 stato il caso dei quadrati, con il teorema dei quattro quadrati, dimostrato nel 1772 da Joseph-Louis Lagrange; Gauss prov\u00f2 il caso dei triangolari, mentre Cauchy dimostr\u00f2 il teorema nella sua interezza nel 1813."}
{"id": "1843297", "revid": "298055", "url": "https://it.wikipedia.org/wiki?curid=1843297", "title": "Jolly Jumper", "text": ""}
{"id": "1843299", "revid": "268111", "url": "https://it.wikipedia.org/wiki?curid=1843299", "title": "Stazione meteorologica di Cuneo Levaldigi", "text": "La stazione meteorologica di Cuneo Levaldigi \u00e8 la stazione meteorologica di riferimento per l'ARPA Piemonte, per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla citt\u00e0 di Cuneo.\nCaratteristiche.\nLa stazione meteorologica propriamente detta si trova nell'Italia nord-occidentale, in Piemonte, nel comune di Savigliano, nell'area aeroportuale di Levaldigi, a 384 metri s.l.m. e alle coordinate geografiche .\nOriginariamente gestita direttamente dall'Aeronautica Militare, la stazione meteorologica presidiata contrassegnata dal codice WMO 16113 \u00e8 rimasta in funzione fino al 1978.\nAll'inizio del nuovo millennio, il Servizio Meteorologico dell'Aeronautica Militare ha provveduto ad attivare una stazione meteorologica automatica DCP con codice WMO 16117 per la meteorologia sinottica, mentre l'ENAV ha ripreso le osservazioni di meteorologia aeronautica attraverso la stazione meteorologica contrassegnata dal codice ICAO LIMZ,\nOltre a rilevare i dati meteorologici a terra, quella di Cuneo Levaldigi \u00e8 una delle otto stazioni italiane in cui vengono effettuate osservazioni in quota grazie ai radiosondaggi, con almeno due lanci di palloni sonda al giorno (alle ore 0 e alle ore 12 UTC). Le osservazioni in quota sono gestite all'ARPA Piemonte.\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta attorno ai +1,5\u00a0\u00b0C; quella del mese pi\u00f9 caldo, luglio, \u00e8 di circa +22\u00a0\u00b0C.\nLe precipitazioni medie annue si aggirano sui 950\u00a0mm, con minimo in inverno ed estate e picco in primavera ed autunno ."}
{"id": "1843305", "revid": "327094", "url": "https://it.wikipedia.org/wiki?curid=1843305", "title": "George Gilbert Scott", "text": "Biografia.\nDopo esordi in stile prevalentemente classicheggiante, sotto gli influssi di Pugin si ispir\u00f2 all'architettura medioevale integrandone gli elementi in edifici che dovevano rispondere alle esigenze della vita moderna. Divenne cos\u00ec uno dei maggiori promotori dell'architettura neogotica, che raccoglieva tanti favori all'epoca.\nFigura di primo piano nell'architettura vittoriana, non disdegn\u00f2 la progettazione di diversi \"workhouse.\""}
{"id": "1843308", "revid": "21880", "url": "https://it.wikipedia.org/wiki?curid=1843308", "title": "Rollinia", "text": ""}
{"id": "1843315", "revid": "767487", "url": "https://it.wikipedia.org/wiki?curid=1843315", "title": "Altezza imperiale e reale", "text": "Il titolo di sua altezza imperiale e reale (acronimo: S.A.I.R.; in tedesco: \"Kaiserliche und k\u00f6nigliche Hoheit\", da cui K.u.k.) \u00e8 il Trattamento che spetta ad alcuni membri di case reali, per nascita o matrimonio, che godano contemporaneamente del trattamento di altezza imperiale ed altezza reale. \nEssendoci stato in Europa fino al 1802 un solo imperatore, i primi a godere di questo titolo furono i membri della casa d'Asburgo-Lorena in quanto principi imperiali ed arciduchi d'Austria e principi reali di Boemia ed Ungheria. Ad essi si aggiunse, nel XIX secolo, la casa di Hohenzollern: il primogenito del \"kaiser\" era altezza imperiale e reale in quanto principe ereditario (\"Kronprinz\") dell'Impero tedesco e del regno di Prussia, e, per matrimonio, lo era anche sua moglie. Tale titolo potrebbe essere usato anche oggi per il capo della casata, ma ci\u00f2 non accade.\nIn seguito alla creazione del titolo di principe d'Orl\u00e9ans-Braganza nel 1908, i membri della casa imperiale del Brasile che discendono in linea maschile da Gastone d'Orl\u00e9ans, conte d'Eu, e da Isabella del Brasile hanno diritto al titolo di altezza imperiale e reale, fatta eccezione per il capo della casata, che, come erede presuntivo al trono brasiliano, perde ogni diritto al trono francese."}
{"id": "1843318", "revid": "114210421", "url": "https://it.wikipedia.org/wiki?curid=1843318", "title": "Brainiac (gruppo musicale)", "text": "Brainiac \u00e8 stato un gruppo noise rock/ Indie rock statunitense degli anni '90.\nFormatisi a Dayton, Ohio, nel gennaio del 1992, dopo aver conosciuto un crescente successo e aver intrapreso tour di spalla ad artisti come Beck, Jesus Lizard e Breeders, si sciolsero in seguito all'improvvisa morte del cantante, Tim Taylor, avvenuta a causa di un incidente stradale il 27 maggio 1997."}
{"id": "1843320", "revid": "767487", "url": "https://it.wikipedia.org/wiki?curid=1843320", "title": "Se mi guardi mi sciolgo", "text": "Se mi guardi mi sciolgo (\"Picture This!\") \u00e8 un film commedia romantica direct-to-video del 2008, diretto da Stephen Herek.\n\u00c8 stato immesso nel mercato home video statunitense il 22 luglio 2008, mentre l'edizione italiana \u00e8 stata pubblicata circa un anno dopo, il 12 marzo 2009. La prima televisiva americana si \u00e8 avuta il 13 luglio 2008 sul canale ABC Family.\nTrama.\nMandy \u00e8 una ragazza delle scuole superiori abbastanza sfigata ma vorrebbe cambiare radicalmente per apparire non solo tra i coetanei, ma soprattutto da Drew, il ragazzo pi\u00f9 carino e conosciuto della sua scuola.\nPer il compleanno, Mandy riceve un videofonino da suo padre, ma proprio quello che fino ad allora \u00e8 stato il suo pi\u00f9 grande desiderio diventer\u00e0 la causa futura dei suoi problemi.\nMandy viene invitata da Drew alla festa pi\u00f9 attesa dell'anno ma sfortunatamente il padre la mette in punizione impedendole di uscire,\nriesce a ottenere per\u00f2 un permesso dal padre per andare a studiare con le sue amiche Alexa e Cayenne, ma in realt\u00e0 lo studio \u00e8 solo un pretesto per uscire di nascosto e il padre per essere sicuro che ci\u00f2 non accada decide di videochiamarla ogni mezz'ora per vedere se Mandy studia davvero.\nOltre al padre, a complicare le cose a Mandy ci si mette anche Lisa, l'ex ragazza di Drew che far\u00e0 di tutto per impedirle di partecipare alla festa e riconquistarlo."}
{"id": "1843323", "revid": "226458", "url": "https://it.wikipedia.org/wiki?curid=1843323", "title": "Leptocefalo", "text": "Leptocefalo \u00e8 il nome attribuito alle larve dei pesci appartenenti ad alcuni ordini di pesci ossei come Anguilliformi, Elopiformi e Notacantiformi. La presenza di una larva leptocefalo \u00e8 considerato un carattere di primitivit\u00e0.\nQuesta larva ha corpo molto appiattito lateralmente, a forma di foglia di salice. \nDescrizione.\nIl caratteristico aspetto sopra descritto \u00e8 assolutamente inconfondibile, in pi\u00f9 si pu\u00f2 ricordare che la testa \u00e8 estremamente piccola, dotata di un piccolo occhio e di denti spesso molto sviluppati, aghiformi e sporgenti a bocca chiusa. \u00c8 presente una piccola pinna pettorale mentre solo le larve degli elopiformi possiedono pinne ventrali e pinna caudale biloba. \u00c8 presente una lunga pinna impari priva di raggi. L'ano migra dalla fine del corpo, dove \u00e8 posto nelle fasi precoci dello sviluppo alla regione ventrale nelle larve pi\u00f9 vecchie, l'intestino decorre presso il margine inferiore del corpo. Il colore \u00e8 trasparente tanto da poter vedere gli organi interni e le suddivisioni della muscolatura (miotomi). Le dimensioni sono variabili, le larve di alcuni notacantiformi possono misurare quasi 1 metro. Durante le prime fasi dello sviluppo le dimensioni aumentano velocemente fino allo stadio di larva per poi diminuire fin quando il pesciolino non assume l'aspetto dell'adulto e rincominciare a crescere in seguito.\nCollocazione tassonomica.\nIn passato queste larve furono considerate come nuove specie, ad esempio la larva dell'anguilla fu descritta come \"Leptocephalus brevirostris\", la postlarva del grongo come \"Leptocephalus morrisi\", eccetera.\nSviluppo.\nLa metamorfosi degli Anguilliformi \u00e8 quella meglio nota, segue le seguenti fasi:\nBiologia.\nQueste larve sono planctoniche e si nutrono di piccoli crostacei ed altri animaletti del plancton."}
{"id": "1843328", "revid": "484362", "url": "https://it.wikipedia.org/wiki?curid=1843328", "title": "Altezza imperiale", "text": "L'appellativo di Sua Altezza Imperiale (abbreviazione: S.A.I.) \u00e8 il trattamento riservato ai membri di ogni famiglia imperiale per sottolinearne lo status e la discendenza diretta da un imperatore, la pi\u00f9 alta autorit\u00e0 politica dal medioevo ad oggi.\nPer i membri non regnanti di case sovrane il titolo di altezza imperiale \u00e8 generalmente considerato quello di grado superiore a tutti gli altri.\nIl titolo di altezza imperiale \u00e8 divenuto rarissimo, eccezion fatta per i membri della famiglia imperiale del Giappone e per i discendenti della casa imperiale di Russia. In passato il titolo era dovuto anche ai membri delle dinastie imperiali di Serbia, di Francia e di Corea.\nGli arciduchi d'Austria della casa d'Asburgo godevano invece del titolo di altezza imperiale e reale (in tedesco: \"Kaiserliche und k\u00f6nigliche Hoheit\"), dove il \"reale\" faceva riferimento alla loro condizione di principi d'Ungheria e di Boemia.\nI membri della casa imperiale di Osman (il cui capo era Ertugrul Osman V) continuano a ricevere il trattamento di altezza imperiale, che \u00e8 ancora riservato a figli e nipoti dell'imperatore ottomano, il \"gran sultano\"."}
{"id": "1843331", "revid": "767487", "url": "https://it.wikipedia.org/wiki?curid=1843331", "title": "Los Fabulosos Cadillacs", "text": "I Los Fabulosos Cadillacs sono un gruppo di ska di Buenos Aires, Argentina. Si sono formati nel 1985 ed il loro primo album, \"Bares y Fondas\" \u00e8 del 1986. In totale hanno pubblicato 15 album in studio.\nLa musica del gruppo \u00e8 una miscela di ska, jazz, salsa, mambo, samba e funk. La composizione del gruppo \u00e8 cambiata durante gli anni, ma il nucleo storico \u00e8 rimasto immutato: il cantante Gabriel Fernandez Capello (noto come Vicentico) ed il bassista Flavio Cianciarulo (noto come Sr. Flavio). A Vicentico e Sr. Flavio si devono la maggior parte delle canzoni e dei testi.\nI Los Fabulosos Cadillacs hanno avuto diverse collaborazioni con altri artisti molto noti: Mick Jones, Debbie Harry, Celia Cruz, Rub\u00e9n Blades e Fishbone. Hanno anche ricevuto diversi premi: l'MTV Latin Video Music Award nel 1994 per il singolo \"El Matador\", che fu il momento di maggior popolarit\u00e0 della band. La canzone apparve nelle colonne sonore dei film \"L'ultimo contratto\" e \"The Matador\". Il 29 settembre di quell'anno realizzarono un concerto unplugged per MTV. I Cadillacs vinsero anche, nel 1998, il Grammy Award per il miglior album di Rock alternativo latino, e furono nominati nell'edizione 2000 dei Grammy Awards Latini come Miglior Band e Miglior Video Musicale (\"La vida\"), che ricevette l'oramai estinto International Viewer's Choice Award (Southern Region) agli MTV Video Music Awards del 2000.\nI membri stanno attualmente lavorando ai propri progetti solisti, ma la band ogni tanto si riunisce in tour.\nNel marzo 2008 Sr. Flavio pubblica il suo disco solista, \"Supersaund 2012\", per la Nacional Records."}
{"id": "1843333", "revid": "1486428", "url": "https://it.wikipedia.org/wiki?curid=1843333", "title": "Lazica", "text": "La Lazica (georgiano: \u10d4\u10d2\u10e0\u10d8\u10e1\u10d8, \"Egrisi\"; laz: \u10da\u10d0\u10d6\u10d8\u10d9\u10d0, \"Lazi\u01e9a\"; , \"Lazik\u00ed\"; persiano: \u0644\u0627\u0632\u0633\u062a\u0627\u0646\u200e, \"L\u00e2zest\u00e2n\"; armeno: \u0535\u0563\u0565\u0580, \"Yeger\") \u00e8 stato un regno caucasico esistito nell'antichit\u00e0 classica, nel tardo antico e nell'alto medioevo.\nIl regno fior\u00ec tra il I secolo a.C. e il VII secolo d.C. Si estendeva su parte del territorio del precedente regno della Colchide e annesse in seguito l'odierna Abcasia. A partire dal III secolo d.C. il regno fu vassallo dell'Impero romano, tranne durante la guerra lazica combattuta tra il 541 e il 562 quando fu vassallo sasanide. Il vassallagio romano termin\u00f2 nel corso del VII secolo quando il regno di Lazica fu annesso all'impero stesso.\nAgli inizi del IV secolo, venne istituita in questo regno una diocesi a Pezonda (\"Bichvinta\" in Georgiano). Nel 325 tra i partecipanti al Primo Concilio di Nicea vi era il Vescovo di Pezonda, Stratofilo. Il primo re cristiano di Lazica fu Gubaz I, e nel V secolo il cristianesimo divenne la religione ufficiale del regno. La Cattedrale di Pezonda \u00e8 uno dei pi\u00f9 antichi monumenti dell'architettura georgiana cristiana e venne costruita dal re Bagrat III nel tardo X secolo. Fu sotto questo monarca che la Lazica port\u00f2 a termine l'unione della Georgia in unico stato: in seguito all'annessione delle regioni orientali del Caucaso si form\u00f2 al posto di Egrisi il Regno di Georgia."}
{"id": "1843337", "revid": "119991", "url": "https://it.wikipedia.org/wiki?curid=1843337", "title": "Stazione meteorologica di Verona Centro", "text": ""}
{"id": "1843338", "revid": "339392", "url": "https://it.wikipedia.org/wiki?curid=1843338", "title": "Kill Bill - Vol. 2", "text": ""}
{"id": "1843340", "revid": "110157", "url": "https://it.wikipedia.org/wiki?curid=1843340", "title": "Dona Emma", "text": "Dona Emma \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1843341", "revid": "339392", "url": "https://it.wikipedia.org/wiki?curid=1843341", "title": "Kill Bill - Vol. 1", "text": ""}
{"id": "1843342", "revid": "88740", "url": "https://it.wikipedia.org/wiki?curid=1843342", "title": "Villa Passerini (Scandicci)", "text": "Villa Passerini si trova a Scandicci Alto, in provincia di Firenze.\nStoria.\nDetta anche Villa Le Rondini, fu costruita nella piazza dove sorge anche la chiesa di San Martino, sulle rovine della casa da signore dei Bagnesi distrutta dai ghibellini nel 1260. \nDagli Altoviti, di cui si riconoscono ancora le insegne sopra il portale della cappella lungo la strada che porta alla villa, pass\u00f2 a tante altre famiglie finendo poi per acquisto al conte Napoleone Passerini.\nDescrizione.\nNella Villa attuale (ottocentesca) non si possono pi\u00f9 trovare resti del vecchio castello Cadolingio e poche testimonianze della propriet\u00e0 degli Altoviti dovute alla Cappella, ai portali in pietra ad arco ribassato e la sala detta \u201cbassa\u201d con volte in pietra. Nel 1682 si hanno carte che mostrano una villa a pianta compatta con fabbricato addossato, si pensa possa essere la cappella. Con la propriet\u00e0 del conte Passerini, iniziarono imponenti lavori di ristrutturazione che trasformarono la villa in grande casa da signore di campagna e scuola di agraria con grandi aule, laboratori di chimica e refettori. Il Conte Passerini, illustre agronomo e botanico di chiara fama, ricercatore, selezionatore della razza Chianina nelle sue varie tenute in Val Di Chiana (SI) e scopritore dei fermenti per la vinificazione tuttora in uso , vi stabil\u00ec una grande Scuola professionale di Agraria per la formazione di nuovi tecnici che rimase fino a met\u00e0 del Novecento. Dopo lo smantellamento dell'istituto, negli annessi della villa ebbe sede un rinomato allevamento di cavalli da trotto. Con la morte del Conte Passerini, pass\u00f2 ai figli la propriet\u00e0 della scuola e di tutta la Villa , i quali la vendettero alcuni anni dopo. Pass\u00f2 di propriet\u00e0 alla Signora Salvini Annamaria, cui la vendette a sua volta a porte chiuse con molti degli arredi originali ad una societ\u00e0 immobiliare di Empoli, che infine la trasform\u00f2, in un grande condominio in vari appartamenti e residenze di lusso negli anni 2000-2003, senza per\u00f2 alterarne le originali caratteristiche e linee architettoniche. Solo la cappella della Villa fu ceduta dalla societ\u00e0 Colline Fiorentine di Empoli all'ultimo pronipote del Conte Lapo Passerini, Alessandro assieme ai figli Lapo Lorenzo e Federico Guelfo .\nVoluto dai Passerini e risalente al XIX secolo, \u00e8 locato esattamente dietro la villa e scende bruscamente verso Scandicci creando un giardino che sfocia poi in un folto bosco di lecci.\nDedicata alla Sacra Conversazione e a sant'Ignazio, non \u00e8 visitabile ed \u00e8 attualmente in pessime condizioni.\nCuriosit\u00e0.\nLa formazione professionale dell'istituto agrario di Scandicci contribu\u00ec a rivalutare la figura del fattore a capo delle fattorie, nella innovativa e pi\u00f9 professionale figura del tecnico agronomo, poi dottore in agraria, che riusc\u00ec gi\u00e0 nei primi del Novecento, a riorganizzare il comparto agricolo del paese ivi compreso l'introduzione della mezzadria che vedeva coinvolti direttamente nella vita produttiva delle aziende i lavoratori agricoli stessi."}
{"id": "1843343", "revid": "216538", "url": "https://it.wikipedia.org/wiki?curid=1843343", "title": "Herbie il supermaggiolino", "text": ""}
{"id": "1843344", "revid": "436907", "url": "https://it.wikipedia.org/wiki?curid=1843344", "title": "The Court of the Crimson King", "text": "The Court of the Crimson King \u00e8 un singolo del gruppo musicale britannico King Crimson, pubblicato nel 1969 come unico estratto dal primo album in studio \"In the Court of the Crimson King\".\nLa canzone fa parte della colonna sonora del film \"I figli degli uomini\", di Alfonso Cuar\u00f3n. Inoltre \u00e8 la traccia presente durante i titoli di coda del videogioco \"Natural Doctrine\".\nTracce.\nTesti e musiche di Peter Sinfield e Ian McDonald."}
{"id": "1843345", "revid": "3115", "url": "https://it.wikipedia.org/wiki?curid=1843345", "title": "Ibirama", "text": "Ibirama \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul.\nPrima dell'emancipazione, il comune si chiamava Ham\u00f4nia ed apparteneva alla citt\u00e0 di Blumenau. Nel 1934 con l'emancipazione amministrativa, \u00e8 stata ribattezzata con il nome di Ibirama. \"Ibirama\": \u00e8 una parola Tupi (lingua indigena) significa \"Terra di abbondanza\", attraverso la giunzione dei termini YBY ( \"Terra\" ) e Rams (\"Promettente\").\nStoria.\nFino al XVI secolo, la regione dove si trova la citt\u00e0, era situata al confine tra il territorio tradizionale degli indiani Carij\u00f3 e territorio costiero e tradizionale degli indiani Caingang. Con l'arrivo degli esploratori europei, le popolazioni indigene furono perseguitate e ridotte in schiavit\u00f9.\nIl 30 marzo 1897 le terre sono state donate dallo Stato di Santa Catarina alle Societ\u00e0 di Colonizzazione Anseatiche (\"Hanseatsche Kolonizations-Gesellschaft mit Besch\u00e4nkter Haftung\"), societ\u00e0 fondata ad Amburgo in Germania con la missione di colonizzare il Sud America.\nL'8 novembre 1897 - Dopo un lungo sondaggio, \u00e8 stato ufficialmente trovato il luogo ideale per ospitare la nuova citt\u00e0 Ham\u00f4nia, la citt\u00e0 proibita.\nL'identit\u00e0 del municipio si basa fondamentalmente sulle culture e architetture tedesche e italiane.\nEconomia.\nLe principali attivit\u00e0 economiche del comune sono:\nTurismo.\nLa citt\u00e0 \u00e8 frequentata dagli amanti degli sport estremi e si trova all'interno della \"Vale do Itaja\u00ed\".\nLe attrazioni sportive ecologiche:\nWeihnachtsmarkt.\nLa \"Weihnachtsmarkt\" \u00e8 una festa tradizionale natalizia. Dal 1899 \u00e8 entrata a far parte della storia di Ibirama poich\u00e9 con questo avvento la colonia ha incominciato a prendere vita. Fu idealizzato e creato da Ruth Fritsche all'epoca anche coordinatrice del gruppo folk \"Neu Bremen\".\nLa tradizione vuole che la festa abbia inizio con una camminata verso il centro della citt\u00e0, con in mano una lanterna accesa.\n\"S\u00f3 h\u00e1 uni\u00e3o entre todos os filhos da Luz, quando todos realmente aceitarem a verdadeira luz\".\nLista dei sindaci.\nDopo l'emancipazione del municipio di Blumenau in 1934: 4"}
{"id": "1843348", "revid": "216538", "url": "https://it.wikipedia.org/wiki?curid=1843348", "title": "Che pasticcio Bridget Jones", "text": ""}
{"id": "1843349", "revid": "216538", "url": "https://it.wikipedia.org/wiki?curid=1843349", "title": "Neverland - Un Sogno per la vita", "text": ""}
{"id": "1843350", "revid": "110157", "url": "https://it.wikipedia.org/wiki?curid=1843350", "title": "Lontras", "text": "Lontras \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1843353", "revid": "287204", "url": "https://it.wikipedia.org/wiki?curid=1843353", "title": "Mirim Doce", "text": "Mirim Doce \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1843355", "revid": "110157", "url": "https://it.wikipedia.org/wiki?curid=1843355", "title": "Pouso Redondo", "text": "Pouso Redondo \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1843356", "revid": "119991", "url": "https://it.wikipedia.org/wiki?curid=1843356", "title": "Stazione meteorologica di San Felice Circeo-Torre Olevola", "text": ""}
{"id": "1843358", "revid": "110157", "url": "https://it.wikipedia.org/wiki?curid=1843358", "title": "Goddamnit", "text": "Goddamnit \u00e8 l'album di debutto della band pop punk/emo Alkaline Trio, pubblicato nel 1998 dalla Asian Man Records."}
{"id": "1843362", "revid": "110157", "url": "https://it.wikipedia.org/wiki?curid=1843362", "title": "Maybe I'll Catch Fire", "text": "Maybe I'll Catch Fire \u00e8 il secondo album in studio della band pop punk/emo Alkaline Trio, pubblicato il 29 febbraio 2000 dalla Asian Man Records.\nL'album contiene la famosa canzone \"Radio\", molto apprezzata dai fan della band e immancabile nei concerti."}
{"id": "1843364", "revid": "110157", "url": "https://it.wikipedia.org/wiki?curid=1843364", "title": "Alkaline Trio (album)", "text": "Alkaline Trio \u00e8 una raccolta della band pop punk/emo Alkaline Trio, pubblicata il 18 aprile 2000 dalla Asian Man Records."}
{"id": "1843366", "revid": "339392", "url": "https://it.wikipedia.org/wiki?curid=1843366", "title": "Stazione meteorologica di Venezia Centro", "text": ""}
{"id": "1843370", "revid": "119991", "url": "https://it.wikipedia.org/wiki?curid=1843370", "title": "Stazione meteorologica di Sigonella", "text": ""}
{"id": "1843374", "revid": "110157", "url": "https://it.wikipedia.org/wiki?curid=1843374", "title": "Good Mourning", "text": "Good Mourning \u00e8 il quarto album della band pop punk/emo Alkaline Trio, pubblicato il 13 maggio 2003 dalla Vagrant Records."}
{"id": "1843380", "revid": "767487", "url": "https://it.wikipedia.org/wiki?curid=1843380", "title": "Vogliamo anche le rose", "text": "Vogliamo anche le rose \u00e8 un film documentario del 2007 scritto e diretto da Alina Marazzi e presentato al Locarno Film Festival\nIl film analizza la nascita e gli sviluppi del movimento femminista nell'Italia degli anni settanta, attraverso i diari e le vicende intime di tre donne cresciute in ambienti sociali e culturali diversi fra loro. La narrazione, realizzata attraverso tre voci narranti che rappresentano le scrittrici dei diari, \u00e8 inframezzata da riprese e interviste che mostrano lo sviluppo di una nuova coscienza in quegli anni: i cortei, il dibattito sull'aborto, il divorzio, i rapporti di coppia, il lavoro della donna, la sessualit\u00e0 femminile vissuta in maniera totalmente nuova, le riunioni femministe. La pellicola mette anche in risalto come il modello stesso della donna sia cambiato nel corso degli anni.\nTrama.\nAnita \u00e8 una ragazza proveniente da una buona famiglia che, con l'arrivo dell'adolescenza, tenta di scoprire l'amore e i rapporti con l'altro sesso, rimanendo per\u00f2 confusa e destabilizzata. Il sesso, e l'idea stessa di essere toccata da un ragazzo, la spaventano al punto da convincerla a rivolgersi a dei medici che sembrano incapaci di risolvere la sua innata repressione.\nTeresa viene dal Sud, e a soli vent'anni rimane incinta del suo fidanzato: all'improvviso le discussioni sull'aborto con le \"compagne\" non sono pi\u00f9 qualcosa di lontano dalla sua vita, ma qualcosa che la riguarda intimamente, profondamente e che modificher\u00e0 per sempre le sue idee sul sesso.\nInfine, Valentina \u00e8 una donna matura, impegnata nel movimento femminista: si interroga soprattutto sul rapporto delle femministe con le altre donne, con altre visioni del mondo al femminile.\nQueste tre vicende differenti sono lo spunto per raccontare un cambiamento radicale che investe tutta la societ\u00e0: la famiglia tradizionale in cui la moglie \u00e8 al servizio del marito, la struttura fondata sulla patria potest\u00e0, con le sue considerazioni distorte sull'adulterio e il delitto d'onore, la liberazione sessuale e il suo significato reale, la contraccezione e il rapporto con la religione, i pregiudizi e i condizionamenti della societ\u00e0 riguardo al matrimonio. Il film si conclude con una breve cronologia delle trasformazioni sociali avvenute alla fine del Novecento.\nProduzione.\nLa produzione di \"Vogliamo anche le rose\" parte da un desiderio della regista di scoprire nuovamente il movimento femminista degli anni '70 e di trovare una sua espressione nel mondo moderno. Le scene sono provenienti soprattutto da scorci di interviste, spot o filmati amatoriali, raccolti da archivi cinematografici (Rai Teche, Aamod, Cineteca di Bologna, Cineteca Italiana, Centro Sperimentale di Cinematografia, Cineteca del Friuli, Cinefiat) o nelle case di persone coinvolte negli eventi mostrati nel documentario. Esse sono unite alle voci narranti delle tre protagoniste che raccontano la propria vita intima e le loro sensazioni di fronte a un mondo che sta cambiando ed \u00e8 pronto a mettere in discussione tutte le convenzioni sociali. Lidia Ravera riferendosi ai contenuti del film, commenta: \"Me la ricordo bene l'eccitazione, ma anche l'ansia. Dovevamo inventarci un modo nuovo di essere donne\" (Introduzione a \"Le rose\", a cura di Alina Marazzi, Feltrinelli Real Cinema).\nColonna sonora.\nLe musiche originali del film sono composte da Bruno Dorella ed eseguite dal gruppo Ronin."}
{"id": "1843381", "revid": "152416", "url": "https://it.wikipedia.org/wiki?curid=1843381", "title": "Sistema ad anello chiuso", "text": ""}
{"id": "1843382", "revid": "152416", "url": "https://it.wikipedia.org/wiki?curid=1843382", "title": "Sistemi ad anello chiuso", "text": ""}
{"id": "1843385", "revid": "1573940", "url": "https://it.wikipedia.org/wiki?curid=1843385", "title": "Hirundo tahitica", "text": "La rondine del Pacifico o rondine di collina (Hirundo tahitica ) \u00e8 un piccolo uccello passeraceo della famiglia delle rondini.\nDescrizione.\nSi tratta di una piccola rondine di 13 cm. Ha il dorso azzurro, le ali e la coda di colore pi\u00f9 bruno, la faccia e la gola rosse e il ventre color cenere. Si differenzia dalla rondine dei fienili e dalla strettamente imparentata \"Hirundo neoxena\" per la coda pi\u00f9 breve e meno forcuta.\nBiologia.\nLa rondine del Pacifico costruisce un nido a forma di coppa, con pallottole di fango raccolte col becco, sotto scogliere o costruzioni umane, come edifici, ponti o gallerie. Il nido viene foderato con materiale pi\u00f9 soffice e la covata varia tra le due e le tre uova, ma in Sri Lanka possono essere perfino quattro. Nel comportamento \u00e8 simile agli altri insettivori aerei, come le altre rondini e i rondoni, con i quali non ha per\u00f2 alcuna parentela. \u00c8 una veloce volatrice e si nutre di insetti, specialmente mosche, mentre \u00e8 in volo.\nDistribuzione e habitat.\nNidifica nelle regioni tropicali dell'Asia meridionale, dall'India meridionale e dallo Sri Lanka fino all'Asia sud-orientale e alle isole del Pacifico meridionale. Esclusi alcuni spostamenti stagionali locali, si tratta di una specie stanziale. Questo uccello vive lungo le coste, ma si sta diffondendo notevolmente verso le foreste dell'interno."}
{"id": "1843388", "revid": "155634", "url": "https://it.wikipedia.org/wiki?curid=1843388", "title": "Isola Farnese", "text": "Isola Farnese \u00e8 la cinquantacinquesima zona di Roma nell'Agro Romano, indicata con Z. LV.\nIl toponimo indica anche una frazione di Roma Capitale che sorge al km 17.8 di via Cassia.\nGeografia fisica.\nTerritorio.\nSi trova nell'area nord di Roma, a ridosso del confine con il comune di Formello.\nLa zona confina:\nStoria.\nGi\u00e0 dalla fine del X secolo si hanno notizie del castello come appartenente al territorio di Veio.\nIl borgo, di propriet\u00e0 della famiglia Orsini, sorge in posizione isolata, fra la valle della Storta e la valle di San Sebastiano, su una rupe tufacea. Questa conformazione gli valse il nome di \"Insula\".\nNel 1567, il cardinale Alessandro Farnese acquist\u00f2 il borgo dagli Orsini, e lo inser\u00ec nel ducato di Castro assegnandogli l'appellativo familiare di Farnese.\nHa preso il nome attuale nei primi anni dell'Ottocento.\nGeografia antropica.\nUrbanistica.\nNel territorio di Isola Farnese si estende parte della zona urbanistica 20I Santa Cornelia.\nSuddivisioni storiche.\nDel territorio di Isola Farnese fa parte la frazione omonima."}
{"id": "1843398", "revid": "287204", "url": "https://it.wikipedia.org/wiki?curid=1843398", "title": "Citt\u00e0 dell'Illinois", "text": "Lista delle citt\u00e0 dell'Illinois, Stati Uniti d'America, comprendente i comuni (\"city\" e \"village\") e i census-designated place (CDP).\nI dati sono dell'USCB riferiti al censimento del 2000 e ad una stima del 01-07-2006 (tranne che per i CDP)."}
{"id": "1843399", "revid": "599013", "url": "https://it.wikipedia.org/wiki?curid=1843399", "title": "Danny Fonseca", "text": ""}
{"id": "1843400", "revid": "697352", "url": "https://it.wikipedia.org/wiki?curid=1843400", "title": "Elah", "text": " "}
{"id": "1843401", "revid": "76069", "url": "https://it.wikipedia.org/wiki?curid=1843401", "title": "Contea di De Witt", "text": ""}
{"id": "1843407", "revid": "94647", "url": "https://it.wikipedia.org/wiki?curid=1843407", "title": "Sir George Gilbert Scott", "text": ""}
{"id": "1843411", "revid": "89688", "url": "https://it.wikipedia.org/wiki?curid=1843411", "title": "Golia e Melchiorre", "text": ""}
{"id": "1843415", "revid": "416175", "url": "https://it.wikipedia.org/wiki?curid=1843415", "title": "Lupus eritematoso cutaneo subacuto", "text": "Per lupus eritematoso cutaneo subacuto (in sigla SCLE), si intende una forma di lupus eritematoso cutaneo con caratteristiche cliniche e sierologiche specifiche che si verifica preferibilmente nelle donne caucasiche. Fu discusso per la prima volta come entit\u00e0 distinta da Gilliam nel 1977. Negli anni successivi la sua descrizione \u00e8 stata estesa ed approfondita da Sontheimer e altri.\nI soggetti affetti da SCLE hanno tipicamente problemi cutanei, che si presentano generalmente con eritema rosso, rialzato, squamoso nelle aree del corpo esposte al sole, e muscoloscheletrici.\nGeneralmente non sviluppano gravi malattie sistemiche, e solo la met\u00e0 di loro ha quattro o pi\u00f9 dei criteri dell'\"American Reumatism Association\" per la diagnosi di lupus eritematoso sistemico.\nIl SCLE pu\u00f2 essere considerato una malattia relativamente benigna con una gravit\u00e0 intermedia tra il lupus eritematoso cutaneo acuto e quello cronico.\nSCLE farmaco indotto.\nL'associazione tra alcuni farmaci ed il rischio di sviluppare il SCLE non \u00e8 stata ben definita e non \u00e8 stato individuato un chiaro meccanismo causale. Alcune ricerche epidemiologiche associano quasi un terzo dei casi di SCLE alla precedente esposizione a farmaci sospetti in soggetti geneticamente predisposti o con alti titoli di anticorpi antinucleari (ANA) e anticorpi anti-istone.\nI farmaci che sono stati associati all'insorgenza e/o esacerbazione di questa malattia sono: idroclorotiazide, inibitori dell'enzima di conversione dell'angiotensina, bloccanti dei canali del calcio, terbinafina, inibitori TNF-a, antiepilettici e inibitori della pompa protonica.\nSCLE neonatale.\nEsiste anche una forma neonatale di SCLE dovuta al passaggio attraverso la barriera placentare di autoanticorpi materni specifici. Nei neonati con autoimmunit\u00e0 derivata dalla madre il SCLE si presenta con una distribuzione delle lesioni cutanee diversa da quella tipica negli adulti. La malattia del neonato (lupus neonatale) si risolver\u00e0 dopo pochi mesi, quando il neonato avr\u00e0 gradualmente eliminato tutti gli anticorpi materni. Non si tratta quindi di una malattia infettiva, n\u00e9 di una malattia ereditaria.\nClassificazione.\nIn funzione della tipo di lesioni cutanee prevalenti si possono considerare due forme di SCLE:\nClinica.\nIl SCLE mostra una significativa associazione con specifici profili immunogenetici (HLA-DR2 o HLA-DR3) e con manifestazioni sovrapposte della sindrome di Sj\u00f6gren o alti livelli di anticorpi anti-Ro/SSA.\nInizialmente, le lesioni del SCLE si presentano come macchie e papule eritematose che si evolvono in placche papulosquamose o anulari/policicliche squamose. Alcuni studi hanno osservato una predominanza delle lesioni papulosquamose (39-50% dei casi), mentre altri hanno mostrato un'abbondanza di quelle anulari-policliche (42-50% dei casi). Varie ricerche hanno rilevato la presenza di entrambi i tipi di lesione (circa il 16% dei casi).\nGeneralmente, le lesioni del SCLE non hanno esiti cicatriziali ma possono esserci modificazioni durevoli e permanenti della pigmentazione, simili a quelle della vitiligine.\nIl SCLE ha una distribuzione caratteristica delle lesioni prevalentemente nelle aree esposte al sole, in particolare la parte superiore del torace e della schiena, l'area del collo, gli avambracci, il dorso delle mani.\nI dati sulla frequenza delle lesioni sul viso sono controversi (20-66% dei casi) e sorprendentemente varie ricerche indicano una minor frequenza delle lesioni in altre aree pi\u00f9 esposte al sole: cuoio capelluto, polpacci.\nUna alta percentuale (27-100%) di soggetti con SCLE \u00e8 stata segnalata come anormalmente fotosensibile e gli studi sperimentali hanno mostrato risultati positivi nei test di fotoprovocazione con UVA e/o U VB nel 63% dei casi. Tuttavia, alcuni gruppi etnici, come quello giapponese e quello cinese, sembrano essere meno fotosensibili.\nIl SCLE nei neonati \u00e8 caratterizzato da placche fotosensibili anulari, eritematose, non screpolate, talvolta associate a ipopigmentazione. Occasionalmente, si verificano lesioni che ricordano la cute marmorata congenita. L'esordio \u00e8 generalmente nelle prime settimane di vita, sebbene in molti casi siano state notate lesioni alla nascita.\nAltre lesioni cutanee non specifiche del lupus eritematoso sono state descritte in pazienti con SCLE Le pi\u00f9 frequentemente riscontrate includono alopecia, mucinosi dermica, livedo reticularis, teleangiectasie periunguali, fenomeno di Raynaud e vasculite.\nTerapia.\nCome farmaci si somministrano corticosteroidi (esempio il prednisone 0,5 mg/kg al giorno). Anche alcuni farmaci antimalarici provocano effetti benefici."}
{"id": "1843416", "revid": "123678768", "url": "https://it.wikipedia.org/wiki?curid=1843416", "title": "La Gazette de Berlin", "text": "La Gazette de Berlin \u00e8 il mensile generico francofono pubblicato in Germania. Fondato nel 2006 da Pr\u00e9sent-Griot, \u00e8 destinato ai 400.000 francofoni che secondo le stime vivono in Germania. La redazione, composta da francesi, svizzeri e tedeschi, ha sede a Berlino-Prenzlauer Berg.\nIl nome ed il logo del giornale (un'aquila che tiene negli artigli una pergamena ed una piuma per scrivere) provengono dall'omonimo periodico francofono fondato in Prussia nel 1743.\n\"La Gazette de Berlin\" \u00e8 distribuita nei chioschi a Berlino, Amburgo, Monaco di Baviera, Francoforte sul Meno, Colonia, D\u00fcsseldorf, Bonn ed in numerose altre citt\u00e0 della Germania. Il primo numero \u00e8 stato stampato il 1\u00ba giugno 2006."}
{"id": "1843418", "revid": "729019", "url": "https://it.wikipedia.org/wiki?curid=1843418", "title": "Sclerodattilia", "text": "Per sclerodattilia in campo medico, si intende una deformazione del corpo umano (a livello delle mani) conseguente a sclerodermia.\nSintomatologia.\nI sintomi e i segni clinici mostrano calcificazione alle dita che rimangono in una posizione anomala (semiflesse), il polso mostra ispessimento mentre le punte delle dita della mano interessata possono andare incontro ad ulcerazioni. Un altro sintomo associato alla condizione \u00e8 l'atrofia."}
{"id": "1843419", "revid": "135229", "url": "https://it.wikipedia.org/wiki?curid=1843419", "title": "Piano imperiale", "text": ""}
{"id": "1843421", "revid": "125748413", "url": "https://it.wikipedia.org/wiki?curid=1843421", "title": "Christian Bola\u00f1os", "text": "Carriera.\nClub.\nCristian Bola\u00f1os giunge all'Odense Boldklub (OB) durante l'estate del 2007, con cui firm\u00f2 per tre stagioni, dal Deportivo Saprissa.\nCon il \"Monstruo Morado\" ha partecipato al Mondiale per Club del 2005 in Giappone, torneo in cui segn\u00f2 un gol al Sydney.\nIl 9 agosto 2006 firm\u00f2 per il Charlton Athletic: prestito di un anno dal Saprissa.\nIl suo passaggio al club inglese tuttavia salt\u00f2 quando gli fu negato un permesso di lavoro dal Home Office.\nNell'autunno del 2008, lascia l'Odense e si vincola per tre anni all'I.K. Start in Norvegia.\nDal 2010 gioca nel Copenaghen. Alla fine della stagione 2013-2014 il giocatore costaricano lascia la squadra danese.\nL'8 settembre 2014 firma ufficialmente per il Cartagin\u00e9s, facendo cos\u00ec ritorno in patria.\nIl 19 agosto 2020 torna in Norvegia, per giocare nello Start.\nNazionale.\nBola\u00f1os giocatore veloce e di buona finitura, ha esperienza di un certo numero di partite internazionali.\nViene convocato per la Copa Am\u00e9rica Centenario negli Stati Uniti."}
{"id": "1843422", "revid": "1005847", "url": "https://it.wikipedia.org/wiki?curid=1843422", "title": "Antonino Anile", "text": "Biografia.\nAntonino Anile, scienziato, poeta ed esponente di rilievo del Partito popolare italiano, nacque a Pizzo Calabro il 20 novembre del 1869, in una famiglia numerosa della piccola borghesia.\nNegli anni in cui frequent\u00f2 il liceo classico presso il Real Collegio Vibonese \"Filangieri\" a Monteleone, dimostr\u00f2 sensibilit\u00e0 e interesse per le lettere, ma i familiari, piccoli proprietari terrieri attivi anche nel campo del commercio, condizionarono le sue scelte universitarie, orientandolo agli studi di medicina. Dopo la laurea, conseguita all'Universit\u00e0 di Napoli nel 1894, divenne assistente del professor Giovanni Antonelli, e dal 1908 al 1911 insegn\u00f2 la disciplina di Anatomia descrittiva e topografica. Consegu\u00ec la libera docenza in anatomia umana nel 1903. Nel 1912 ottenne la cattedra di anatomia artistica all'Accademia di Belle Arti di Napoli e successivamente a quella di Roma. \nDurante gli anni della sua professione di medico e di ricercatore, Anile fu autore di un'ampia trattatistica scientifica. La sua passione letteraria, tuttavia, non venne mai meno. Agli anni 1889-1939 risale infatti una costante attivit\u00e0 poetica che si tradusse nelle raccolte: Primum mane (1889); Intermezzo di sonetti (1893); Ultimo sogno (1901); Poesie (1921), che raccoglie Primi tumulti, Sonetti dell'anima e La croce e le rose (1902-1909); Sonetti religiosi (1923); Nuovi sonetti religiosi (1931); Bellezza e verit\u00e0 delle cose (1935); Le ore sacre (1937); L'ombra della montagna (1939); e l'inedito Estuari, che la famiglia Galati e il professor Carlo Bo avrebbero curato, alla fine degli anni Ottanta, in un'edizione critica non ancora pubblicata. \nNegli anni che precedettero la prima guerra mondiale, collabor\u00f2 con il \u00abGiornale d'Italia\u00bb, scrivendo articoli di carattere scientifico e anche letterario. In essi, l'autore espresse la sua visione del mondo, basata sull'idea di provvidenza e spiritualit\u00e0. Il suo impegno come intellettuale cattolico lo indusse a intraprendere anche la carriera politica. Nel 1919 si iscrisse al Partito popolare italiano. Il 16 novembre 1919 fu eletto deputato della Camera nelle liste del Collegio di Catanzaro per la XXV Legislatura e venne rieletto nel 1921 e nel 1924. \nDurante il periodo di attivit\u00e0 politica, concentr\u00f2 la sua attenzione sulla scuola e in particolare sul rapporto tra Stato e scuola privata cattolica. Segu\u00ec il movimento riformatore promosso da G. Lombardo Radice; ader\u00ec al Fascio di educazione nazionale e al Gruppo di azione per la scuola nazionale. Nel 1920, si un\u00ec a Piero Gobetti, V. Cento e E. Codignola nel manifestare il proprio dissenso verso una gestione statale troppo accentratrice e poco attenta al ruolo della scuola nella societ\u00e0 quale guida morale e civile. Anile tratt\u00f2 tale questione, anche durante il Congresso del Ppi, svoltosi a Napoli il 10 aprile del 1920, sostenendo la necessit\u00e0 di varare una riforma che, con l'istituzione dell'esame di Stato, determinasse una condizione paritaria tra scuola pubblica e scuola privata.\nFu sottosegretario alla pubblica istruzione nel primo governo di Ivanoe Bonomi (4 luglio 1921 - 26 febbraio 1922) e Ministro alla pubblica istruzione nei due governi Facta (27 febbraio-11 agosto; 12 agosto-30 ottobre 1922), il 23 maggio del 1922, present\u00f2 un disegno di legge relativo al problematico rapporto tra Stato e scuola privata cattolica, ma la crisi di governo ne imped\u00ec la discussione in aula e in seguito la proposta non fu pi\u00f9 approvata. Anile fu sempre coerente con i suoi principi e sostenne in ogni occasione l'idea che la societ\u00e0, e quindi anche la scuola, si dovesse fondare su valori saldi, ispirati alla fede e tali da prevenire il degrado culturale del tempo. Dal 1923 al 1925 Anile fu capo redattore della terza pagina del giornale del partito, \u00abIl Popolo\u00bb, diretto da Donati, e collabor\u00f2 a \u00abPolitica nazionale\u00bb di Fuschini. Dal 1923 divenne membro dell'Accademia pontificia dei Nuovi lincei su nomina di papa Pio XI.\nSi ritir\u00f2 dalla politica attiva con l'avvento del fascismo; fu uno dei firmatari del Manifesto degli intellettuali antifascisti. Da quando Mussolini assunse il potere (17 novembre 1922), Anile non segu\u00ec l'orientamento dichiaratamente antifascista del suo partito. Infatti, dopo il delitto Matteotti, non si un\u00ec agli aventiniani e quindi non perse il mandato parlamentare; ma da questo momento in poi prefer\u00ec ritirarsi dalla vita politica. Mor\u00ec nel paese peligno di Raiano, presso il Palazzo Rossi-Sagaria, dov'era ospite da tempo, il 26 settembre del 1943. Le sue spoglie furono traslate nella Chiesa di San Giorgio a Pizzo Calabro l'11 maggio del 1952. \nL'epitaffio \"Antonino Anile poeta di Dio\", scritto dall'amico Vito Giuseppe Galati, esprime in pieno la personalit\u00e0 e la sensibilit\u00e0 di Anile. Intellettuale attivo e versatile, si applic\u00f2 con sincero impegno alle scienze come alla letteratura e all'attivit\u00e0 politica.\nArchivio.\nIl fondo Antonino Anile \u00e8 stato donato all'Istituto Luigi Sturzo nel 1999 dalla professoressa Anna Galati, figlia di Vito Giuseppe Galati , insieme al pi\u00f9 consistente archivio Galati. L'archivio di Antonino Anile nasce dalla raccolta documentaria che Vito Giuseppe Galati cur\u00f2 nell'intento di studiare le carte dell'amico, per elaborare su di lui una biografia poi pubblicata nel 1952 con il titolo \"Antonino Anile\". \u00c8 presente documentazione relativa a Galati o alla signora Maria Pekle, vedova dell'Anile. Si potrebbe quindi ritenere che questi documenti, dato anche il loro carattere eterogeneo, costituiscano un'appendice del pi\u00f9 grande archivio Galati.\nOpere.\nCattolico, scrisse numerose opere di divulgazione scientifica con l'intento di dimostrare l'assoluta mancanza di contraddizione fra la religione cattolica e la ricerca scientifica. Scrisse anche delle raccolte di versi di argomento religioso."}
{"id": "1843428", "revid": "1568601", "url": "https://it.wikipedia.org/wiki?curid=1843428", "title": "Penisola di Thatcher", "text": "La penisola di Thatcher (in inglese \"Thatcher peninsula\", in spagnolo \"pen\u00ednsula Thatcher\") \u00e8 un'insenatura montuosa nella parte nord-occidentale della Georgia del Sud; termina a nord con punta Mai, un promontorio che si eleva fra la baia di Cumberland occidentale a ovest e la baia di Cumberland orientale a est; collegata a sud e a sud-ovest tramite il ghiacciaio Lyell e il ghiacciaio Hamberg. L'insenatura di Re Edoardo nella parte est della penisola \u00e8 sede della stazione di Grytviken del British Antarctic Survey (BAS) e dell'omonima stazione baleniera, ora in disuso.\nVenne cos\u00ec chiamata dall'UK-APC (UK Antarctic Place-Names Committee, ossia Comitato britannico per i toponimi antartici) nel 1991, su suggerimento dei membri della Royal Geographical Society, dal nome di Margaret Thatcher, primo ministro del Regno Unito dal 1979 al 1990, forse per il suo ruolo nella guerra delle Falkland. Secondo gli amici, la Thatcher era \"lusingata e divertita\" da questo onore.\nCollegamenti esterni.\n "}
{"id": "1843429", "revid": "320578", "url": "https://it.wikipedia.org/wiki?curid=1843429", "title": "Andrej Arshavin", "text": ""}
{"id": "1843433", "revid": "599013", "url": "https://it.wikipedia.org/wiki?curid=1843433", "title": "Mauricio Sol\u00eds", "text": "Carriera.\nClub.\nSol\u00eds inizi\u00f2 la sua carriera professionale con l'Herediano. Nel 1997 gioc\u00f2 con Paulo Wanchope nel Derby County in Inghilterra collezionando 11 presenze, nel 1999 pass\u00f2 ai San Jose Earthquakes (30 presenze con 4 gol) negli Stati Uniti, ha giocato anche con Alajuelense in Costa Rica, CD Irapuato del Messico e il club guatemalteco del Comunicaciones, che lasci\u00f2 per tornare in patria all'Herediano.\nNazionale.\nSol\u00eds \u00e8 stato un membro della Selezione Nazionale della Costa Rica, con la quale ha collezionato 110 presenze e ha competuto nel Mondiale di Corea-Giappone 2002 e nella Coppa del Mondo FIFA del 2006 in Germania; inoltre partecip\u00f2 alla Coppa America 1997 in Bolivia e alla Coppa America 2001 in Colombia. Debutt\u00f2 con la Selezione Nazionale contro l'Arabia Saudita nel settembre 1993 in Damm\u00e1n."}
{"id": "1843434", "revid": "20090", "url": "https://it.wikipedia.org/wiki?curid=1843434", "title": "Rivolta ungherese del 1956", "text": ""}
{"id": "1843443", "revid": "2219808", "url": "https://it.wikipedia.org/wiki?curid=1843443", "title": "Acradina", "text": "Acradina (o anche Akradina, \u1f08\u03c7\u03c1\u03b1\u03b4\u03af\u03bd\u03b7), il cui nome tradotto dal greco significa \"terra dei peri selvatici\", \u00e8 il nome di quello che era uno dei quartieri della Pentapoli, e di quella che \u00e8 la circoscrizione dell'attuale Siracusa. \nSi trova a nord di Ortigia e si estende sino alla costa est, al confine con gli odierni quartieri della Borgata Santa Lucia e di Grottasanta. \u00c8 separato da Tiche dalle mura dette \"di Gelone\" (attualmente rintracciabili nei pressi della via Mazzanti). Oltre alle mura difensive che costeggiavano il mare, in Acradina sono presenti le latomie dei cappuccini storicamente utilizzate come cave di pietra, su cui si eleva la balza omonima, cio\u00e8 un piccolo rilievo ibleo di altrettanto interesse storico vista la presenza di ipogei sepolcrali e di nicchie greche. \nOltre a queste, pi\u00f9 in basso ci sono altre latomie, denominate \"Navanteri\" e \"del casale\", e pi\u00f9 avanti le limitrofe catacombe di San Giovanni. \nLa parte pi\u00f9 moderna di Akradina \u00e8 costituita dai quartieri di Bosco Minniti, Tisia e Zecchino. "}
{"id": "1843444", "revid": "729019", "url": "https://it.wikipedia.org/wiki?curid=1843444", "title": "Nikolai Volkoff", "text": "\u00c8 membro della WWE Hall of Fame, introdotto da Jim Ross durante la cerimonia del 2 aprile 2005. Durante il suo periodo da lottatore in WWF/E, Volkoff impersonava il personaggio del russo comunista sovietico cattivo, e spesso combatteva in coppia con un altro odiatissimo heel dell'epoca, The Iron Sheik, con il quale vinse anche il titolo di coppia a \"WrestleMania I\".\nCarriera.\nPeruzovi\u0107 crebbe nella Repubblica Socialista di Croazia, all'epoca parte della Jugoslavia. Sua madre era ucraina mentre il padre era croato. Lott\u00f2 nella squadra olimpica di lotta greco-romana jugoslava fino al 1967, quando fugg\u00ec in Canada mentre era impegnato in un torneo di lotta a Vienna, in Austria. Nel 1970 si trasfer\u00ec negli Stati Uniti e si allen\u00f2 a Calgary con il leggendario Stu Hart.\nWorld Wide Wrestling Federation.\nPoco dopo il suo arrivo in America, inizi\u00f2 a combattere nella World Wide Wrestling Federation (WWWF) (attualmente nota come WWE). In questo periodo utilizzava il ring name Bepo Mongol, ed aveva come manager \"Captain\" Lou Albano lottando in coppia con Geto Mongol. Il duo si aggiudic\u00f2 i titoli WWWF International Tag Team sconfiggendo Tony Marino e Victor Rivera il 15 giugno 1970. Dopo aver perso i titoli in favore di Luke Graham e Tarzan Tyler in un match che unific\u00f2 il WWF International e il WWE World Tag Team Championship, Peruzovi\u0107 si spost\u00f2 nella competizione singola adottando il nome d'arte Nikolai Volkoff che gli avrebbe dato la fama.\nIn 1974, Volkoff apparve in un memorabile match (perso) svoltosi al Madison Square Garden dove affront\u00f2 Bruno Sammartino.\nAmerican Wrestling Association; Mid-South.\nAlla fine del 1974, Volkoff pass\u00f2 alla AWA dove lott\u00f2 con il nome Boris Breznikoff; con manager Bobby \"The Brain\" Heenan, utilizzando la stessa gimmick del russo comunista cattivo. Ritorn\u00f2 al nome Volkoff per il suo ritorno in WWWF nel 1976. Durante questo periodo in WWWF, Volkoff veniva introdotto come originario della Mongolia. Ebbe un lungo feud di successo con Bruno Sammartino. La faida inizi\u00f2 quando Volkoff attacc\u00f2 Sammartino durante un'intervista. Sempre nello stesso periodo, Volkoff inizi\u00f2 a stritolare una mela sul ring con una mano, per dimostrare come avrebbe ridotto il proprio avversario.\nAll'inizio degli anni ottanta, Volkoff lott\u00f2 per breve tempo nella Mid South di Bill Watts.\nWorld Wrestling Federation.\nNel 1984, Volkoff ritorn\u00f2 in WWF dove cre\u00f2 un tag team insieme a Iron Sheik. Fu a questo punto che Volkoff divenne veramente noto come wrestler heel e inizi\u00f2 a cantare l'inno nazionale dell'Unione Sovietica in mezzo al ring prima di ogni match, sempre sommerso da un diluvio di fischi da parte del pubblico.\nWorld Tag Team Championship (1985).\nVolkoff &amp; The Iron Sheik conquistarono le cinture WWF Tag Team Championship battendo gli U.S. Express (Mike Rotundo &amp; Barry Windham) a WrestleMania I, il 31 marzo 1985. Dopo la perdita dei titoli nella rivincita contro Rotundo &amp; Windham tre mesi dopo, Volkoff inizi\u00f2 competere con lottatore singolo, affrontando avversari come Hulk Hogan, che sfid\u00f2 per il titolo WWF World Heavyweight Championship in svariate occasioni nel 1985 e 1986, senza per\u00f2 riuscire mai a prevalere, e Corporal Kirchner.\nA fine 1986, il manager di Volkoff, \"Classy\" Freddy Blassie vendette il suo contratto al \"Doctor of Style\" Slick (kayfabe). Sheik &amp; Volkoff si scontrarono quindi con Hacksaw Jim Duggan per gran parte del 1987, un lottatore che interpretava il ruolo del grande patriota americano.\nThe Bolsheviks e turn face (1987-1994).\nNel 1987, Volkoff cre\u00f2 un tag team con Boris Zhukov, altro wrestler con la gimmick del russo sovietico (in realt\u00e0 un wrestler americano di nome James Harrell), denominato The Bolsheviks. I due \"russi\" si scontrarono con i Powers of Pain, perdendo nel corso della prima edizione del pay-per-view \"SummerSlam\", tuttavia i Bolsheviks non riscossero lo stesso successo della coppia Volkoff-Iron Sheik. Dopo diverse sconfitte, furono abbandonati da Slick e vennero utilizzati prevalentemente come coppia comica nel corso di alcune scenette perdendo molti incontri con i Bushwhackers (altro tag team prevalentemente \"comico\"). I Bolsheviks non detennero mai nessuna cintura in WWF, e sono maggiormente ricordati per aver perso un match in appena 19 secondi venendo sconfitti dalla Hart Foundation a WrestleMania VI. Nel 1990, la coppia si divise. Volkoff rese pubblica la fine del tag team prima di un match iniziando poi a cantare l'inno nazionale statunitense trasformandosi all'istante in un face.\nVolkoff trasform\u00f2 la sua gimmick in quella di un ex sovietico ora ricredutosi che aveva abbracciato gli ideali occidentali rinnegando il comunismo. Ci\u00f2 port\u00f2 ad un feud con l'allora heel Sgt. Slaughter (nel suo periodo da simpatizzante dell'Iraq di Saddam Hussein). Quando la squadra di Volkoff sconfisse quella di Slaughter a \"Survivor Series 1990\" (Tito Santana fu l'unico sopravvissuto), Volkoff lasci\u00f2 la WWF alla fine del 1990. Fece un breve ritorno nel 1992 per partecipare all'annuale Royal Rumble, senza per\u00f2 impressionare troppo.\nNel 1994, Volkoff ritorn\u00f2 nuovamente in WWF da \"cattivo\" come \"messaggero\" della Million Dollar Corporation di Ted DiBiase. Interpretava per\u00f2 il ruolo del \"tirapiedi\" disprezzato e maltrattato da DiBiase, costretto a combattere in match che nessun altro membro della Corporation voleva. Dopo qualche tempo, Volkoff entr\u00f2 in un periodo di semi-ritiro dal ring apparendo in maniera sporadica.\nCircuito indipendente (1991-1994).\nDopo aver lasciato la WWF, Volkoff cominci\u00f2 a lottare in varie federazioni minori facenti parte del circuito indipendente. Nell'aprile 1991 partecip\u00f2 al torneo indetto dalla Universal Wrestling Federation di Herb Abrams per l'assegnazione del titolo SportsChannel Television Championship, venendo sconfitto al primo round da Steve Williams. Il 3 maggio 1991 sconfisse l'ex partner nei Bolsheviks Boris Zhukov nella Trans World Wrestling Federation a Newington, Connecticut. L'8 agosto 1992 si rec\u00f2 a Porto Rico per lottare nella World Wrestling Council all'evento WWC Aniversario 1992 dove fu sconfitto da The Patriot. Il 4 aprile 1993 lott\u00f2 contro il vecchio compagno di tag team Iron Sheik in un match che termin\u00f2 con un doppio conteggio fuori dal ring nel corso dello show \"Wrestling in the USA\" svoltosi a Livingston, New Jersey.\nSemi-ritiro.\nDa questo punto in poi, Volkoff, giunto ad una certa et\u00e0, viene impiegato principalmente come \"macchietta\" in WWE smettendo di essere un wrestler attivo. Egli fece un breve cameo nel corso di una puntata di \"Shotgun Saturday Night\" dove Todd Pettengill lo trov\u00f2 che dormiva per strada a New York ridotto come un barbone (kayfabe). Inoltre apparve anche a WrestleMania X-Seven partecipando alla Gimmick Battle Royal (vinta dal suo ex compagno di tag team The Iron Sheik).\nIl 3 febbraio 2005, Volkoff venne annunciato come prossimo ammesso alla WWE Hall of Fame come membro della \"Classe del 2005\". Venne introdotto il 2 aprile 2005 da Jim Ross nello Universal Amphitheatre di Los Angeles.\nNel 2006, Volkoff prese parte al pay-per-view \"6:05 The Reunion\" della World Wrestling Legends. Con Iron Sheik come manager al suo fianco, egli lott\u00f2 in un match contro \"Hacksaw\" Jim Duggan. Prima dell'incontro, si esib\u00ec ancora una volta sul ring cantando l'inno nazionale dell'Unione Sovietica (ormai scomparsa da tempo) come ai vecchi tempi.\nNell'agosto 2007, Volkoff fece la sua prima apparizione in WWE in oltre due anni, prendendo parte ad una scenetta comica ispirata al talent-show \"American Idol\".\nIl 10 marzo 2008, Iron Sheik apparve insieme a Nikolai Volkoff per lottare contro gli U.S. Express (Barry Windham &amp; Mike Rotunda) nel rematch del loro celebre incontro di WrestleMania I. Il match non ebbe per\u00f2 mai luogo, in quanto l'annunciatrice Jillian Hall interruppe Volkoff mentre cantava l'inno sovietico per cimentarsi lei stessa nel cantare \"Born in the U.S.A.\" di Bruce Springsteen, brano utilizzato come musica d'entrata dagli U.S. Express nel 1984-85.\nIl 15 novembre 2010, durante una puntata di \"Raw\", Volkoff riapparve con Iron Sheik, anche questa volta la sua esecuzione dell'inno sovietico venne bruscamente interrotta da Santino Marella &amp; Vladimir Kozlov. Kozlov si esib\u00ec poi in duetto con Volkoff cantando l'inno nazionale russo.\nVita privata.\nPeruzovi\u0107 \u00e8 stato sposato per 35 anni ed \u00e8 padre di due figlie. Nella sua autobiografia \"Listen, You Pencil Neck Geeks\", Freddie Blassie, descrisse Peruzovi\u0107 come un \"buon padre di famiglia\" che lo aiut\u00f2 a riprendere i contatti con una figlia che aveva abbandonato da parecchi anni. Nel corso di un'intervista del 2009, Peruzovi\u0107 discusse a fondo del suo rapporto di amicizia con Blassie.\nMorte.\nPeruzovi\u0107 \u00e8 morto il 29 luglio 2018 all'et\u00e0 di 70 anni a causa di una grave forma di disidratazione.\nTitoli e riconoscimenti.\nChampionship Wrestling from Florida\nGeorgia Championship Wrestling\nMid-Atlantic Championship Wrestling\nMid-South Wrestling\nNWA Detroit\nWorld Wrestling Federation\nPro Wrestling Illustrated\nAltri titoli"}
{"id": "1843448", "revid": "287204", "url": "https://it.wikipedia.org/wiki?curid=1843448", "title": "Fredrik Stromstad", "text": ""}
{"id": "1843449", "revid": "287204", "url": "https://it.wikipedia.org/wiki?curid=1843449", "title": "Emilio Peixe", "text": ""}
{"id": "1843450", "revid": "287204", "url": "https://it.wikipedia.org/wiki?curid=1843450", "title": "Mickael Madar", "text": ""}
{"id": "1843451", "revid": "287204", "url": "https://it.wikipedia.org/wiki?curid=1843451", "title": "Vincent Guerin", "text": ""}
{"id": "1843452", "revid": "287204", "url": "https://it.wikipedia.org/wiki?curid=1843452", "title": "Zmago Jelin\u010di\u010d", "text": "\u00c8 l'attuale presidente del Partito Nazionale Sloveno (\"Slovenska Nacionalna Stranka\", SNS).\nSi candid\u00f2 alle elezioni presidenziali del 2002, ottenendo l'8,49% dei voti al primo turno e arrivando terzo su nove candidati. Si candid\u00f2 anche alle elezioni presidenziali del 2007, finendo al quarto posto con quasi il 20% dei voti."}
{"id": "1843460", "revid": "6923", "url": "https://it.wikipedia.org/wiki?curid=1843460", "title": "Broncopneumopatia cronica ostruttiva", "text": "La broncopneumopatia cronica ostruttiva (BPCO) \u00e8 un'affezione cronica polmonare caratterizzata da una ostruzione bronchiale, con limitazione del flusso aereo solo parzialmente o per nulla reversibile, lentamente progressiva, causata da un'infiammazione cronica delle vie aeree e del parenchima polmonare. \u00c8 considerata la quarta causa di morte in Europa e negli Stati Uniti d'America (almeno morti all'anno) ed \u00e8 stata caratterizzata da un aumento della mortalit\u00e0 a livello mondiale negli anni 2000. I sintomi principali sono dispnea, tosse e produzione di espettorato. La maggior parte delle persone affette da bronchite cronica ha BPCO.\nIl fumo di tabacco \u00e8 la causa pi\u00f9 comune della condizione insieme ad altri fattori, quali l'inquinamento dell'aria e la genetica, che rivestono un ruolo minore. Nel mondo in via di sviluppo, una delle fonti pi\u00f9 comuni di inquinamento atmosferico sono le cucine scarsamente ventilate e i fuochi utilizzati per il riscaldamento. L'esposizione a lungo termine a queste sostanze irritanti provoca una risposta infiammatoria nei polmoni con conseguente restringimento delle piccole vie aeree e la rottura del tessuto polmonare, una condizione conosciuta come enfisema. La diagnosi si basa sulla scarsa circolazione dell'aria, misurata tramite test di funzionalit\u00e0 polmonare. A differenza dell'asma, il volume del flusso d'aria respiratorio non aumenta in modo significativo con la somministrazione di farmaci.\nIn tutto il mondo, la BPCO colpisce 329 milioni di persone, quasi il 5% della popolazione mondiale. Nel maggio 2014 \u00e8 classificata come la terza causa di morte, essendo responsabile di oltre 3 milioni di decessi. Il numero dei morti \u00e8 destinato ad aumentare per gli alti tassi di fumatori e per l'invecchiamento della popolazione riscontrabile in molti paesi.\nStoria.\nIl termine \"bronchite cronica\" \u00e8 entrato in uso nel 1808, mentre si ritiene che la dizione di \"broncopneumopatia cronica ostruttiva\" sia stata introdotta a partire dal 1965. In precedenza la condizione era conosciuta con diverse nomenclature, tra cui: \"malattia cronica ostruttiva broncopolmonare\", \"malattia respiratoria cronica ostruttiva\", \"ostruzione cronica\", \"limitazione cronica del flusso d'aria\", \"malattia polmonare cronica ostruttiva\", \"malattia polmonare cronica aspecifica\" e \"sindrome polmonare ostruttiva diffusa\".\nI termini \"bronchite cronica\" ed \"enfisema\" (dal greco \u1f10\u03bc\u03c6\u03cd\u03c3\u03b7\u03bc\u03b1, \"emphysema\") sono stati formalmente definiti nel 1959, durante il simposio della CIBA e nel 1962 in occasione della riunione della commissione sulle norme diagnostiche dell\"'American Thoracic Society\".\nLe prime descrizioni di probabili casi risalgono al 1679, quando T. Bonet scrisse di una condizione di \"polmoni voluminosi\" e nel 1769 per opera di Giovanni Battista Morgagni che annota polmoni \"turgidi in particolare nell'inspirio\". Nel 1721 i primi disegni di un enfisema vennero eseguiti da Ruysh. Essi furono poi, nel 1797, seguiti dalle illustrazioni di Matthew Baillie accompagnate da descrizioni della natura distruttiva della condizione. Nel 1814, Charles Badham, us\u00f2 il termine \"catarro\" per descrivere la tosse e l'eccesso di muco nella bronchite cronica. Ren\u00e9 Laennec, il medico che invent\u00f2 lo stetoscopio, utilizz\u00f2 il termine \"enfisema\" nel suo libro \"A Treatise on the Diseases of the Chest and of Mediate Auscultation\" (1837) in cui descrisse polmoni che non collassano quando il torace viene aperto durante l'autopsia. Egli osserv\u00f2 che il mancato collasso era dovuto al fatto che erano pieni d'aria e che le vie respiratorie erano ostruite dal muco. Nel 1842, John Hutchinson invent\u00f2 lo spirometro che permise di misurare la capacit\u00e0 vitale dei polmoni. Tuttavia, il suo strumento era in grado di misurare il volume e non il flusso d'aria. Tiffeneau e Pinelli, nel 1947, descrissero i principi di misurazione del flusso d'aria.\nTra i vari, i primi trattamenti includevano aglio, cannella e ipecacuana. Trattamenti pi\u00f9 moderni sono stati sviluppati durante la seconda met\u00e0 del XX secolo. Prove a sostegno per l'uso di steroidi nella BPCO sono stati pubblicati alla fine del 1950. I broncodilatatori sono entrati in uso nel 1960 in seguito ai promettenti risultati offerti dall'utilizzo della isoprenalina. Ulteriori broncodilatatori, come il salbutamolo, sono stati sviluppati nel 1970 e il ricorso ai \nbeta-agonisti a lunga azione (LABA) \u00e8 incominciato a met\u00e0 degli anni 1990.\nEpidemiologia.\nGlobalmente, a partire dal 2010, la BPCO ha colpito circa 329 milioni di persone (il 4,8% della popolazione) ed \u00e8 leggermente pi\u00f9 frequente negli uomini rispetto alle donne. Si stima che nel 2004 vi fossero 64 milioni di individui colpiti dalla condizione. Si ritiene che l'aumento dei casi nei paesi in via di sviluppo, riscontrato tra il 1970 e il 2000, sia correlato all'aumento in queste regioni del tabagismo, a un aumento della popolazione e al suo invecchiamento per via dei minori decessi associati ad altre cause come le malattie infettive. Anche alcuni paesi sviluppati hanno visto un aumento dei casi, altri sono invece rimasti stabili e alcuni hanno sperimentato una diminuzione della prevalenza della condizione. Tuttavia, a livello globale, si prevede che il numero complessivo dei casi dovrebbe aumentare se rimarranno i fattori di rischio e se la popolazione continuer\u00e0 a invecchiare.\nTra il 1990 e il 2010, il numero di morti per BPCO \u00e8 leggermente diminuito, da 3,1 a 2,9 milioni. In generale rappresenta la quarta causa di morte. In alcuni paesi, la mortalit\u00e0 \u00e8 diminuita negli uomini ma \u00e8 aumentata nelle donne. Ci\u00f2 probabilmente si spiega ai tassi di tabagismo che sono diventati simili nei due sessi. Fino al 1960, infatti, il numero delle fumatrici era considerato bassissimo, ma tale rapporto cambi\u00f2 rapidamente negli anni successivi, fino alla fine del 1990 quando si stim\u00f2 che pi\u00f9 di una donna su cinque fumava regolarmente. verso la fine del XX secolo, la malattia ebbe una crescita esponenziale, in sette anni la sua presenza nella sola Inghilterra \u00e8 aumentata del 25% negli uomini e del 69% nelle donne.\nLa BPCO \u00e8 pi\u00f9 comune nelle persone anziane, a seconda della popolazione esaminata, colpisce infatti dai 34 ai 200 individui su 1000 di et\u00e0 superiore ai 65 anni.\nSi stima che in Inghilterra, su 50 milioni di persone, 0,84 milioni abbiano ricevuto una diagnosi di BPCO e ci\u00f2 si traduce in circa una nuova diagnosi di BPCO ogni 59 persone. Nelle zone socio-economicamente pi\u00f9 svantaggiate del paese, una persona su 32 viene indicata come sofferente di BPCO, rispetto a una su 98 nelle zone pi\u00f9 ricche. Negli Stati Uniti, circa il 6,3% della popolazione adulta, pari a circa 15 milioni di persone, \u00e8 stata diagnosticata con BPCO. Nel 2011, negli soli Stati Uniti, vi sono state circa ospedalizzazioni dovute alla condizione.\nMolti sistemi sanitari lamentano difficolt\u00e0 a garantire l'identificazione del caso, la diagnosi e la cura delle persone con BPCO. Il dipartimento della salute britannico, ha identificato questa situazione come una priorit\u00e0 e ha introdotto una strategia specifica per affrontarla.\nAspetti economici.\nGlobalmente, a partire dal 2010, si stima che la BPCO comporti costi economici per miliardi di dollari, met\u00e0 dei quali a carico dei paesi in via di sviluppo.\nTra questi, una cifra stimata di miliardi di dollari sono costi diretti quali l'assistenza sanitaria, mentre 200 miliardi di dollari sono costi indiretti, come quelli relativi alla perdita del lavoro. Queste cifre dovrebbero pi\u00f9 che raddoppiare nei prossimi 20 anni. In Europa, la BPCO rappresenta il 3% della spesa sanitaria complessiva. Negli Stati Uniti, i costi della malattia sono stimati in 50 miliardi di dollari, la maggior parte dei quali dovuti alle riacutizzazioni. Nel 2011, la BPCO risultava essere tra le condizioni pi\u00f9 costose affrontate negli ospedali degli Stati Uniti, con un costo complessivo di circa 5,7 miliardi di dollari.\nEziologia.\nAll'origine della malattia vi \u00e8 un processo infiammatorio di carattere cronico che perdura per anni e che interessa le vie respiratorie del paziente. Ci\u00f2 comporta una graduale perdita della funzionalit\u00e0 dei polmoni con una disfunzione non completamente reversibile anche se viene trattata.\nLa causa principale della BPCO \u00e8 il fumo di tabacco, mentre l'esposizione professionale e l'inquinamento da incendi possono essere cause significative in alcuni paesi. In genere, queste esposizioni avvengono diversi decenni prima che i sintomi si manifestino. Il corredo genetico di una persona pu\u00f2 altres\u00ec influire sul rischio.\nFumo.\nIl principale fattore di rischio a livello mondiale per la BPCO \u00e8 il fumo di tabacco. Circa il 20% di coloro che fumano andr\u00e0 incontro a questa condizione, mentre tra coloro che hanno fumato permanentemente circa la met\u00e1 ne soffrir\u00e0. Negli Stati Uniti e nel Regno Unito, tra coloro che convivono con tale condizione, tra l'80% e il 95% sono fumatori o lo sono stati. La probabilit\u00e0 di sviluppare la BPCO aumenta con il numero di sigarette fumate. Inoltre, le donne risultano essere pi\u00f9 suscettibili agli effetti nocivi del fumo rispetto agli uomini. Nei non fumatori, il fumo passivo \u00e8 causa di circa il 20% dei casi. Anche fumare la marijuana, il sigaro e la pipa pu\u00f2 aumentare il rischio. Le donne che fumano durante la gravidanza possono causare un aumento del rischio di BPCO nel loro bambino.\nInquinamento atmosferico.\nFuochi di cottura in luoghi scarsamente ventilati, spesso alimentati a carbone o a biomasse, come legno e sterco animale, portano all'inquinamento dell'aria e sono una delle cause pi\u00f9 comuni della BPCO nei paesi in via di sviluppo. Questi fuochi sono il metodo di cottura e riscaldamento utilizzato da quasi 3 miliardi di persone e i loro effetti negativi sulla salute si ripercuotono maggiormente tra le donne a causa della loro maggior esposizione. Essi sono utilizzati come principale fonte di energia nell'80% delle case in India, in Cina e in Africa sub-sahariana.\nLe persone che vivono nelle grandi citt\u00e0 presentano un pi\u00f9 alto tasso di BPCO, rispetto a coloro che vivono nelle zone rurali. Mentre l'inquinamento atmosferico urbano \u00e8 un fattore che contribuisce alle riacutizzazioni, il suo ruolo globale come causa della BPCO non \u00e8 chiaro. Zone con cattiva qualit\u00e0 dell'aria presentano in genere tassi pi\u00f9 alti di BPCO tra i propri residenti. L'effetto complessivo, in comparazione con il fumo, si ritiene che sia comunque inferiore.\nEsposizioni professionali.\nL'esposizione intensa e prolungata alle polveri, agli agenti chimici e ai fumi, aumenta il rischio di BPCO sia nei fumatori sia nei non fumatori. Le esposizioni sul posto di lavoro sono ritenute essere la causa del 10-20% dei casi. Negli Stati Uniti si ritiene che queste cause possano essere correlate a pi\u00f9 del 30% dei casi tra coloro che non hanno mai fumato e, probabilmente, rappresentano un rischio maggiore nei paesi sprovvisti di sufficienti regole in materia.\nUn certo numero di tipologie di industrie e di attivit\u00e0 sono responsabili, tra cui gli elevati livelli di polvere riscontrabili nelle miniere di carbone, nelle miniere d'oro e nell'industria tessile del cotone, le attivit\u00e0 che comportano l'esposizione a cadmio e isocianati e ai fumi di saldatura. Anche l'attivit\u00e0 agricola comporta dei rischi. Per alcune professioni i rischi sono stati stimati equivalenti a quelli di fumare da mezzo pacchetto a due pacchetti di sigarette al giorno. L'esposizione alla polvere di silicio pu\u00f2 anche portare alla BPCO, con il rischio correlato a quello per la silicosi. Gli effetti negativi dell'esposizione a polvere e dell'esposizione al fumo di sigaretta sembrano essere additivi o forse pi\u00f9 che additivi.\nGenetica.\nLa genetica gioca un ruolo importante nello sviluppo della BPCO. La condizione risulta infatti essere pi\u00f9 comune tra i parenti delle persone con BPCO che fumano, rispetto ai fumatori senza familiarit\u00e0. L'unico fattore di rischio ereditario conosciuto \u00e8 legato al deficit di alfa 1-antitripsina (AATD). Il deficit \u00e8 responsabile di circa tra l'1% e il 5% dei casi e la condizione \u00e8 presente in circa 3-4 individui su . Ulteriori fattori genetici sono oggetto di indagine e si ritiene che molti altri possano essere correlabili alla malattia.\nAltri fattori.\nUn certo numero di altri fattori sono meno strettamente legati alla BPCO. Il rischio \u00e8 maggiore in chi vive in povert\u00e0, sebbene non sia chiaro se ci\u00f2 sia dovuto alla stessa povert\u00e0 e alla conseguente carente prevenzione o a fattori a essa associati, come l'inquinamento dell'aria e la malnutrizione. Non vi \u00e8 evidenza sperimentale che gli individui affetti da asma e iperreattivit\u00e0 bronchiale siano pi\u00f9 a rischio di BPCO. Fattori correlati alla nascita, come un peso inferiore alla media, possono anche svolgere un ruolo, come anche alcune malattie infettive come l'HIV/AIDS e la tubercolosi. Infezioni respiratorie come la polmonite non sembrano aumentare il rischio di BPCO, almeno negli adulti.\nPatogenesi.\nLa broncopneumopatia cronica ostruttiva \u00e8 un tipo di malattia polmonare ostruttiva in cui vi \u00e8 una cronica e non reversibile limitazione del flusso d'aria nei polmoni e l'incapacit\u00e0 di espirare completamente. La scarsit\u00e0 del flusso d'aria \u00e8 il risultato della rottura del tessuto polmonare (noto come enfisema) e la relativa malattia delle vie aeree \u00e8 chiamata bronchiolite ostruttiva. I contributi di questi due fattori alla condizione variano tra gli individui. Alcune persone accusano anche un certo grado di ipersuscettibilit\u00e0 delle vie aeree a sostanze irritanti simile a quello che si riscontra nell'asma.\nLa BPCO si sviluppa come una significativa risposta infiammatoria cronica agli agenti irritanti inalati. Inoltre, possono anche aggiungersi infezioni batteriche croniche. Le cellule responsabili della risposta infiammatoria coinvolte sono i granulociti neutrofili e i macrofagi, due tipi di globuli bianchi. Coloro che fumano presentano inoltre il coinvolgimento dei linfociti T citotossici e altri ancora di eosinofili similmente ai casi di asma. Parte di questa risposta cellulare \u00e8 causata da mediatori infiammatori come i fattori chemiotattici. Altri processi coinvolti e che comportano un danno polmonare includono lo stress ossidativo dovuto alle alte concentrazioni di radicali liberi nel fumo di tabacco e rilasciati dalle cellule infiammatorie e la rottura del tessuto connettivo dei polmoni dovuto a proteasi che \u00e8 insufficientemente inibita dagli inibitori. Tale distruzione porta a sviluppare enfisema che poi contribuisce allo scarso scambio dei gas attraverso il respiro. L'atrofia muscolare generalizzata, che spesso accompagna la BPCO, pu\u00f2 essere dovuta in parte ai mediatori infiammatori rilasciati dai polmoni nel sangue.\nIl restringimento delle vie aeree che si verifica a causa dell'infiammazione e dell'instaurarsi di cicatrici al loro interno, porta all'incapacit\u00e0 di respirare a pieni polmoni: la maggior riduzione del flusso d'aria si verifica quando vi \u00e8 un espiro, cio\u00e8 quando la pressione del torace comprime le vie aeree. Ci\u00f2 pu\u00f2 comportare la presenza di un quantitativo eccessivo di aria residua nei pomoni al momento di compiere il respiro successivo, con il risultato di avere un aumento del volume totale di aria nei polmoni: un processo chiamato iperinalazione. L'iperinalazione da sforzo \u00e8 correlata alla mancanza di respiro essendo facile respirare quando i polmoni sono gi\u00e0 parzialmente pieni d'aria.\nBassi livelli di ossigeno e, infine, elevati livelli di anidride carbonica nel sangue, possono instaurarsi a causa di un cattivo scambio di gas dovuto alla ridotta ventilazione dovuta, a sua volta, dall'ostruzione delle vie aeree, dall'iperinalazione e da un ridotto desiderio di respirare. Durante le riacutizzazioni, l'infiammazione delle vie aeree aumenta, con conseguente aumento dell'iperinalazione, ridotto flusso espiratorio e peggioramento del trasferimento dei gas. Questo pu\u00f2 anche portare a dispnea e, infine, a bassi livelli di ossigeno nel sangue (ipossia). I bassi livelli di ossigeno, se presenti per un periodo prolungato, possono causare il restringimento delle arterie nei polmoni, mentre l'enfisema porta alla rottura dei capillari. Entrambe queste situazioni causano un aumento della pressione sanguigna nelle arterie polmonari, che possono evolvere in una condizione conosciuta come \"cuore polmonare\".\nClinica.\nLa diagnosi di BPCO dovrebbe essere presa in considerazione in ogni persona, di et\u00e0 superiore a 35-40 anni, che lamenta mancanza di respiro, tosse cronica, espettorazione, raffreddori invernali frequenti e una storia di esposizione a fattori di rischio per la malattia. Per la conferma della diagnosi, viene utilizzato principalmente l'esame spirometrico.\nSegni e sintomi.\nI sintomi pi\u00f9 comuni della BPCO sono la produzione di espettorato, mancanza di respiro e tosse produttiva. Questi sintomi si presentano per un periodo prolungato e di solito peggiorano nel tempo. Non \u00e8 chiaro se esistono diversi tipi di BPCO anche se storicamente si tendeva a suddividere in enfisema e bronchite cronica. Tuttavia, l'enfisema \u00e8 solo una descrizione dei cambiamenti polmonari piuttosto che una malattia in s\u00e9 e la bronchite cronica \u00e8 semplicemente un descrittore dei sintomi che possono o non possono verificarsi nella BPCO.\nA un paziente affetto da BPCO pu\u00f2 essere necessario pi\u00f9 tempo per compiere l'espiro che per l'inspiro. Si pu\u00f2 percepire un senso di oppressione toracica, ma non \u00e8 comune e pu\u00f2 essere causato anche da altre patologie.\nLe persone con ostruzione al flusso d'aria possono avere un respiro sibilante o i suoni inspiratori possono risultare diminuiti all'esame del torace con uno stetoscopio.\nLa presenza di un torace a botte \u00e8 un segno caratteristico della BPCO, ma \u00e8 relativamente raro.\nTosse.\nSolitamente, il primo sintomo che si verifica \u00e8 la presenza di una tosse cronica. Quando essa persiste per pi\u00f9 di tre mesi all'anno e per pi\u00f9 di due anni, in combinazione con la produzione di espettorato e senza che vi sia un'altra spiegazione, per definizione vi \u00e8 la presenza di una bronchite cronica. Questa condizione pu\u00f2 verificarsi prima che la BPCO si sviluppi completamente. La quantit\u00e0 di espettorato prodotto pu\u00f2 cambiare nel corso della giornata. In alcuni casi la tosse pu\u00f2 non essere presente o si verifica solo occasionalmente e pu\u00f2 essere non produttiva. Alcune persone con BPCO descrivono i sintomi di una \"tosse da fumatore\". L'espettorato pu\u00f2 essere ingerito o sputato fuori, spesso a seconda dei fattori sociali e culturali. Una tosse molto forte pu\u00f2 portare a fratture costali o a una breve perdita di coscienza. Coloro che presentano BPCO hanno spesso una storia di \"raffreddori comuni\" che durano a lungo.\nDispnea.\nLa dispnea, cio\u00e8 la sensazione di mancanza di respiro, \u00e8 spesso il sintomo pi\u00f9 fastidioso. Viene comunemente descritto come: \"una respirazione che richiede uno sforzo\", \"sentirsi a corto di fiato\" o \"non riuscire a ottenere abbastanza aria\". In genere la mancanza di respiro \u00e8 peggiore quando si \u00e8 sotto sforzo e peggiora nel tempo. Negli stadi avanzati si verifica anche durante il riposo e pu\u00f2 essere presente costantemente. Si tratta di una fonte di ansia per il paziente e comporta una scarsa qualit\u00e0 della vita. Molte persone con BPCO avanzato respirano attraverso le labbra serrate e ci\u00f2 per alcuni pu\u00f2 migliorare i sintomi della dispnea.\nAltri segni.\nLa BPCO avanzata conduce a un aumento di pressione nelle arterie polmonari. Questa situazione viene indicata come cuore polmonare e porta a segni clinici come il gonfiore delle gambe e la sporgenza delle vene del collo. La BPCO \u00e8 pi\u00f9 comune di qualsiasi altra malattia polmonare come causa di cuore polmonare. La presenza di questa condizione \u00e8 diventata tuttavia meno comune da quando si ricorre all'ossigenoterapia.\nLa BPCO si verifica spesso insieme a un certo numero di altre condizioni dovute in parte a fattori di rischio comuni. Queste condizioni includono: cardiopatia ischemica, ipertensione arteriosa, diabete mellito, atrofia muscolare, osteoporosi, cancro del polmone, disturbi d'ansia e depressione. In coloro che accusano una grave malattia \u00e8 comune la sensazione di affaticamento. La presenza di dita ippocratiche non \u00e8 un segno specifico per la BPCO e deve indurre a compiere delle indagini per verificare l'eventuale presenza di un tumore al polmone sottostante.\nEsami di laboratorio e strumentali.\nGli esami utili alla diagnosi e all'indice prognostico di mortalit\u00e0 sono:\nLa misurazione del picco di flusso espiratorio, comunemente utilizzata nell'asma, non \u00e8 sufficiente per la diagnosi di BPCO.\nSpirometria.\nLe valutazioni spirometriche vengono effettuate allo scopo di stimare il grado di ostruzione delle vie aeree; generalmente seguono l'assunzione di un broncodilatatore, cio\u00e8 un farmaco in grado di dilatare le vie aeree.\nPer raggiungere una diagnosi vengono indagate due componenti principali: il volume espiratorio forzato in un secondo (VEMS o FEV1), che \u00e8 il massimo volume di aria emesso nel primo secondo di un'espirazione forzata, e la capacit\u00e0 vitale forzata (FVC), il massimo volume d'aria che pu\u00f2 essere emesso con un unico grande respiro.\nNormalmente, nel primo secondo si espira tra il 75% e l'80% della FVC; in un individuo che presenta sintomi di BPCO, un rapporto FEV1/FVC (chiamato \"indice di Tiffeneau\") inferiore al 70% \u00e8 indice di malattia; inoltre il \"National Institute for Health and Care Excellence\" richiede anche che la FEV1 sia inferiore all'80% del normale.\nBisogna per\u00f2 anche tenere conto che sulla base di questi soli parametri, nei soggetti anziani la spirometria porterebbe a un eccesso di diagnosi di BPCO.\nLa misurazione spirometrica viene ripetuta, dopo la somministrazione di 400\u00a0\u00b5g di \u03b22 agonista (un broncodilatatore), a distanza di 40 minuti.\nNon vi \u00e8 una evidenza certa che consigli di utilizzare la spirometria, nel tentativo di diagnosticare la malattia, in coloro che non presentano sintomi; pertanto tale pratica non \u00e8 raccomandata.\nAltri esami.\nUna radiografia del torace e un esame emocromocitometrico completo possono essere utili per escludere altre condizioni patologiche presenti al momento della diagnosi.\nI segni caratteristici alla radiografia sono polmoni iper-espansi, diaframma appiattito, aumento dello spazio aereo retrosternale e la presenza di bolle. La presenza di tali segni pu\u00f2 aiutare a escludere altre malattie polmonari, come la polmonite, l'edema polmonare o uno pneumotorace.\nNella tomografia computerizzata ad alta risoluzione del torace si possono notare le localizzazioni dell'enfisema nei polmoni e ci\u00f2 pu\u00f2 essere utile per escludere altre malattie polmonari.\nTuttavia, se non \u00e8 previsto l'intervento chirurgico, tale segno raramente pu\u00f2 influenzare il trattamento.\nUn'analisi del sangue arterioso viene richiesta per determinare l'eventuale necessit\u00e0 di ossigeno supplementare. Questo esame \u00e8 consigliato in coloro che presentano una FEV1 inferiore al 35% del normale, in coloro che presentano una saturazione arteriosa periferica inferiore al 92% e in coloro che hanno sintomi di insufficienza cardiaca congestizia. Nelle zone del mondo in cui \u00e8 comune il deficit di alfa 1-antitripsina, si consiglia di effettuare questo esame a chi soffre di BPCO (in particolare in coloro con una et\u00e0 inferiore ai 45 anni e con un enfisema che interessa le porzioni inferiori dei polmoni).\nDiagnosi differenziale.\n\u00c8 necessario operare una diagnosi differenziale di BPCO da altre possibili cause di dispnea, come l'insufficienza cardiaca, l'embolia polmonare, la polmonite o il pneumotorace.\nMolte persone con BPCO erroneamente pensano di soffrire di asma; la distinzione tra asma e BPCO, tuttavia, non sempre pu\u00f2 essere effettuata tramite la sola spirometria.\nLa tubercolosi pu\u00f2 anche presentarsi con una tosse cronica, e dovrebbe essere presa in considerazione nei luoghi dove \u00e8 comune.\nCondizioni meno comuni che si possono presentare in modo simile, includono displasia broncopolmonare e la bronchiolite obliterante.\nLa bronchite cronica pu\u00f2 verificarsi con un normale flusso d'aria e questa situazione non \u00e8 classificata come BPCO.\nStadiazione clinica della gravit\u00e0.\nPer determinare quanto la BPCO colpisca un dato individuo esistono una serie di metodi.\nLa \"scala MRC modificata\" e il \"test di valutazione BPCO\" (CAT) sono semplici questionari, che possono essere utilizzati per determinare la gravit\u00e0 della sintomi. I punteggi del CAT vanno da 0 a 40, con il punteggio pi\u00f9 alto che corrisponde a una condizione pi\u00f9 grave.\nLa spirometria pu\u00f2 aiutare a determinare la gravit\u00e0 della limitazione del flusso di aria. Ci\u00f2 si basa tipicamente sul FEV1 espresso come una percentuale del valore considerato \"normale\" per l'et\u00e0 della persona, per il sesso, per l'altezza e il peso.\nEntrambe le linee guida statunitense ed europea sul trattamento della patologia si basano sul valore del FEV1. Le linee guida GOLD dividono i pazienti in quattro categorie, sulla base della valutazione dei sintomi e sulla limitazione del flusso d'aria.\nAnche la perdita di peso e la debolezza muscolare, nonch\u00e9 la presenza di altre malattie, dovrebbero essere prese in considerazione.\nLe riacutizzazioni.\nUna riacutizzazione della BPCO \u00e8 definita come l'aumento della dispnea, l'aumento della espettorazione, un cambiamento del colore dell'espettorato da chiaro a verde o giallo o un aumento della tosse, in un paziente affetto da BPCO, in generale quindi come un improvviso peggioramento dei sintomi.\nCi\u00f2 pu\u00f2 presentarsi con segni di un aumentato lavoro respiratorio, come la tachipnea, un ritmo cardiaco accelerato (tachicardia), sudorazione, utilizzo attivo dei muscoli del collo, ipercapnia, un colorito della pelle bluastro (cianosi) e confusione mentale nei casi di riacutizzazione pi\u00f9 gravi. Possono essere anche ascoltati, tramite uno stetoscopio, dei crepitii nei polmoni.\nUna riacutizzazione si verifica comunemente in seguito a infezioni, all'esposizione a inquinanti ambientali o per mezzo di altri fattori quali l'uso improprio di farmaci. Le infezioni sembrano essere la causa del 50%-75% dei casi, con i batteri responsabili nel 25% delle riacutizzazioni, i virus nel 25% ed entrambi sempre nel 25%.\nGli inquinanti ambientali comprendono una scarsa qualit\u00e0 dell'aria sia esterna sia interna. L'esposizione al fumo, sia attivo sia passivo, aumenta il rischio. Anche le temperature pi\u00f9 fredde possono svolgere un ruolo, con le riacutizzazioni che si verificano pi\u00f9 comunemente in inverno. Quelli che soffrono di una condizione di base pi\u00f9 grave hanno riacutizzazioni pi\u00f9 frequenti. Nei casi lievi, si stimano 1,8 riacutizzazioni all'anno, da 2 a 3 nei casi moderati e 3,4 nelle situazioni pi\u00f9 gravi. coloro che sperimentano molteplici riacutizzazioni, hanno un tasso pi\u00f9 veloce di deterioramento della loro funzione polmonare. L'embolia polmonare (coaguli di sangue nei polmoni) pu\u00f2 peggiorare i sintomi nei pazienti con BPCO preesistente.\nTrattamento.\nNon esiste una cura nota per la BPCO, ma i sintomi sono trattabili e la sua progressione pu\u00f2 essere ritardata. I principali obiettivi della gestione sono comunque finalizzati a ridurre i fattori di rischio, a stabilizzare la condizione, a prevenire e trattare le riacutizzazioni e gestire le malattie associate. Le uniche misure che hanno dimostrato di ridurre la mortalit\u00e0 sono la sospensione dal fumo e l'assunzione ossigeno. L'astinenza dal fumo diminuisce il rischio di morte del 18%. Altre raccomandazioni includono: vaccinazione annuale contro l'influenza, la vaccinazione pneumococcica una volta ogni 5 anni e riduzione all'esposizione all'inquinamento atmosferico ambientale. In coloro che presentano una condizione di malattia avanzata, le cure palliative possono ridurre i sintomi, con la morfina in grado di alleviare la sensazione di mancanza di respiro. La ventilazione non invasiva pu\u00f2 essere utilizzata come supporto per la respirazione. Essere o sottopeso o sovrappeso pu\u00f2 influire sui sintomi, sul grado di disabilit\u00e0 e sulla prognosi della malattia. Le persone con BPCO che sono sottopeso possono migliorare la loro forza respiratoria aumentando l'apporto calorico. Quando ci\u00f2 viene combinato con un regolare esercizio fisico o un programma di riabilitazione respiratoria, pu\u00f2 portare a miglioramenti nei sintomi della malattia. Una nutrizione supplementare pu\u00f2 essere utile in coloro che sono malnutriti.\nRiabilitazione respiratoria.\n\"La riabilitazione respiratoria migliora i sintomi, la qualit\u00e0 della vita e la partecipazione fisica ed emotiva alle attivit\u00e0 quotidiane\"\".\"La riabilitazione respiratoria seguita da un fisioterapista specializzato ha come obiettivo il miglioramento della tolleranza allo sforzo attraverso programmi di esercizio fisico aerobico e potenziamento muscolare. Attivit\u00e0 di consulenza e di gestione della malattia, coordinate da un team multidisciplinare pu\u00f2 portare beneficio al paziente. In coloro che hanno accusato una recente riacutizzazione, la riabilitazione respiratoria sembra essere in grado di migliorare la qualit\u00e0 complessiva della vita, di aumentare la capacit\u00e0 di svolgere attivit\u00e0 e di ridurre la mortalit\u00e0. \u00c8 stato anche dimostrato il miglioramento del controllo del paziente sulla malattia, cos\u00ec come sulle proprie emozioni. I soli esercizi di respirazione individuali sembrano non avere una efficacia rilevante.\nI programmi di riabilitazione respiratoria prevedono:\nTrattamento farmacologico.\nBroncodilatatori.\nBroncodilatatori per via inalatoria sono i farmaci maggiormente utilizzati e portano a leggeri benefici complessivi. Vi sono due tipologie principali: gli agonisti \u03b22 e gli anticolinergici; entrambi esistono sia in forma a lunga durata sia a breve durata d'azione. Il loro utilizzo riduce la mancanza di respiro, limita il respiro sibilante e rende pi\u00f9 facile compiere attivit\u00e0, migliorando conseguentemente la qualit\u00e0 della vita. Non \u00e8 chiaro se vi sia anche un cambiamento nel decorso della malattia di base.\nIn quelli che presentano una malattia lieve, farmaci a breve durata d'azione sono raccomandati in base alle necessit\u00e0. In quelli con una condizione pi\u00f9 grave si raccomandano invece agenti a lunga durata. Se i broncodilatatori a lunga durata appaiono insufficienti, vengono aggiunti anche corticosteroidi sempre per via inalatoria. Per quanto riguarda gli agenti a lunga durata d'azione non \u00e8 chiaro se il tiotropio (un anticolinergico a lunga azione) o i beta-agonisti a lunga azione (LABA) portino a risultati migliori, e pu\u00f2 essere indicato provarli entrambi per capire quelli che funzionano meglio. Entrambi gli agenti sembrano ridurre il rischio di riacutizzazioni del 15-25%.\nVi sono diversi \u03b22 agonisti a breve azione disponibili, tra cui il salbutamolo (Ventolin) e la terbutalina. Essi forniscono un sollievo dai sintomi per 4-6 ore. \u03b22 agonisti a lunga durata, come il salmeterolo e il formoterolo, sono spesso usati come terapia di mantenimento. Alcuni ritengono che i benefici dal loro utilizzo siano limitati, mentre altri sostengono il contrario. L'uso a lungo termine appare sicuro nella BPCO, gli effetti collaterali includono tremori e palpitazioni. Quando vengono utilizzati insieme a steroidi inalatori aumentano il rischio di polmonite. Sebbene gli steroidi e i LABA possano lavorare meglio insieme, non \u00e8 chiaro se questo leggero vantaggio superi i maggiori rischi.\nCi sono due anticolinergici principali utilizzati nella BPCO, l'ipratropio e il tiotropio. L'ipratropio \u00e8 un agente a breve durata d'azione, mentre il tiotropio a lunga. Il tiotropio \u00e8 associato a una diminuzione delle riacutizzazioni e una migliore qualit\u00e0 della vita. Non sembra tuttavia influenzare la mortalit\u00e0 i il tasso di ospedalizzazione. Gli anticolinergici possono causare secchezza alla bocca e sintomi del tratto urinario. Essi sono anche associati a un aumentato del rischio di malattie cardiache e ictus.\nCorticosteroidi.\nI corticosteroidi vengono di solito utilizzati in forma inalatoria, ma possono essere trovati anche come compresse per trattare e prevenire le riacutizzazioni. Mentre i corticosteroidi per via inalatoria (ICS) non hanno mostrato benefici per le persone con BPCO lieve, si \u00e8 dimostrato che sono in grado di diminuire il numero di riacutizzazioni nella patologia moderata o grave. Quando utilizzati in combinazione con un LABA, diminuiscono la mortalit\u00e0 pi\u00f9 di degli ICS e dei LABA assunti da soli. Presi singolarmente non hanno alcun effetto sulla mortalit\u00e0 complessiva a un anno e sono associati a un aumento dei tassi di polmonite. Non \u00e8 chiaro se essi influenzino la progressione della malattia. Il trattamento a lungo termine con steroidi in compresse \u00e8 associato a significativi effetti collaterali.\nAltri farmaci.\nAntibiotici a lungo termine, in particolare quelli appartenenti alla famiglia dei macrolidi, come l'eritromicina, riducono la frequenza delle riacutizzazioni in coloro che hanno due o pi\u00f9 anni. Questa pratica pu\u00f2 essere conveniente in alcune aree del mondo. Tuttavia destano alcune preoccupazioni riguardo alla resistenza agli antibiotici e ai problemi all'udito, dovuto alla somministrazioni di antibiotici con azitromicina. Le metilxantine, come la teofillina, generalmente causano pi\u00f9 danni che benefici e quindi solitamente non sono raccomandati, ma possono essere usati come agente di seconda linea in quelli che hanno alcun beneficio con gli altri farmaci. Mucolitici possono essere utili nelle persone che hanno una mucosa spessa, ma generalmente non sono necessari. I farmaci antitosse sono sconsigliati.\nOssigenoterapia.\nLa somministrazione di ossigeno supplementare \u00e8 raccomandato nei soggetti con bassi livelli di ossigeno a riposo (pressione parziale di ossigeno inferiore a 50-55 mmHg o saturazione arteriosa inferiore all'88%). In questo gruppo di persone diminuisce il rischio di insufficienza cardiaca e di morte, se utilizzato per 15 ore al giorno. In persone con livelli normali o lievemente bassi di ossigeno, pu\u00f2 essere necessario valutare il livello di saturazione sotto sforzo, ad esempio con il test del cammino 6 minuti, in tal caso la supplementazione di ossigeno pu\u00f2 migliorare la dispnea e migliorare la capacit\u00e0 di esercizio.\nVi \u00e8 il rischio di incendi e di scarsi benefici in coloro che continuano a fumare nonostante la condizione. In questa situazione spesso si sconsiglia l'ossigeno.\nDurante le riacutizzazioni, \u00e8 importante non somministrare alte concentrazioni di ossigeno senza tenere conto dei valori di saturazione sanguigna, ci\u00f2 pu\u00f2 portare a un aumento dei livelli di anidride carbonica, peggiorando la prognosi. In coloro che sono ad alto rischio di livelli di biossido di carbonio, una saturazione di ossigeno tra l'88% e il 92% \u00e8 raccomandata, mentre per coloro senza questo rischio, i livelli corretti dovrebbero essere tra il 94% e il 98%.\nTrattamento chirurgico.\nIn coloro che presentano una condizione estremamente grave, \u00e8 possibile prendere in considerazione la chirurgia e questa pu\u00f2 includere un trapianto polmonare o la riduzione del volume polmonare. La chirurgia di riduzione del volume polmonare consiste nel rimuovere le parti del polmone pi\u00f9 danneggiate da enfisema permettendo alla porzione restante di espandersi relativamente meglio. Il trapianto polmonare \u00e8 talvolta eseguita per casi di BPCO molto severa e soprattutto negli individui pi\u00f9 giovani.\nGestione delle riacutizzazioni.\nLe riacutizzazioni sono tipicamente trattate aumentando l'uso dei broncodilatatori a breve durata d'azione. Ci\u00f2 include generalmente una combinazione di un agonista a breve durata d'azione per via inalatoria e un beta anticolinergici. Questi farmaci possono essere somministrati sia tramite un inalatore predosato con un distanziatore sia tramite un nebulizzatore; entrambi i sistemi appaiono ugualmente efficaci. Le nebulizzazione risultano pi\u00f9 semplici per coloro che accusano una condizione non particolarmente grave.\nI corticosteroidi orali migliorano la possibilit\u00e0 di recupero e riducono la durata complessiva dei sintomi. In coloro che sperimentano una grave forma di riacutizzazione, l'assunzione di antibiotici migliora i risultati. Un certo numero di differenti antibiotici pu\u00f2 essere usato, come: l'amoxicillina, la doxiciclina o l'azitromicina, non \u00e8 chiaro se uno \u00e8 migliore degli altri non vi \u00e8 alcuna chiara evidenza che suggerisca il loro uso in coloro che hanno una forma pi\u00f9 lieve.\nLa ventilazione artificiale a pressione positiva non invasiva in coloro con livelli di CO2 in rilievo (insufficienza respiratoria di tipo 2), diminuisce la probabilit\u00e0 di morte o la necessit\u00e0 di ricovero in terapia intensiva. Inoltre, la teofillina pu\u00f2 avere un ruolo in coloro che non rispondono ad altre terapie. Meno del 20% delle riacutizzazioni richiedono il ricovero ospedaliero. In coloro che non presentano acidosi da insufficienza respiratoria, l'assistenza domiciliare pu\u00f2 essere in grado di evitare il ricovero.\nPrognosi.\nLa BPCO solitamente peggiora nel tempo, e in ultima analisi, pu\u00f2 portare alla morte. Si stima che il 3% di tutte le disabilit\u00e0 siano legate alla BPCO. La sopravvivenza a 10 anni dall'insorgenza \u00e8 del 40%.\nLa percentuale di invalidit\u00e0 da BPCO a livello mondiale \u00e8 diminuita tra il 1990 e il 2010, grazie al miglioramento della qualit\u00e0 dell'aria all'interno delle abitazione, principalmente per quanto riguarda l'Asia; il numero complessivo di anni vissuti con disabilit\u00e0 da BPCO, tuttavia, \u00e8 aumentato.\nLa velocit\u00e0 con cui la condizione peggiora varia a seconda della presenza di fattori negativi, quali una grave ostruzione del flusso d'aria, la scarsa capacit\u00e0 di compiere sforzi, la mancanza di respiro, un significativo sottopeso o sovrappeso (una importante perdita di peso \u00e8 un indice molto negativo), la presenza di insufficienza cardiaca congestizia, il continuare a fumare e il verificarsi di frequenti riacutizzazioni.\nGli esiti a lungo termine nella BPCO possono essere stimati utilizzando l'indice BODE (o \"BODE index\"), che fornisce un punteggio da 0 a 10 a seconda dei valori di FEV1, dell'indice di massa corporea, della distanza percorsa in sei minuti e tramite la scala di dispnea mMRC.\nI risultati della spirometria possono essere un buon indice predittivo per la prognosi della malattia, ma mai quanto l'indice BODE.\nPrevenzione.\nLa maggior parte dei casi di BPCO sono potenzialmente prevenibili attraverso una riduzione dell'esposizione al fumo e al miglioramento della qualit\u00e0 dell'aria. Le vaccinazioni antinfluenzali annuali in coloro che soffrono di BPCO riducono le probabilit\u00e0 delle riacutizzazioni, di incorrere in ospedalizzazioni e di decesso. Anche la vaccinazione contro lo pneumococco pu\u00f2 essere utile.\nPolitiche contro il fumo.\nEvitare che le persone incomincino a fumare \u00e8 un aspetto fondamentale della prevenzione della BPCO. Le politiche dei governi, delle agenzie di sanit\u00e0 pubblica e delle organizzazioni anti-fumo, possono ridurre i tassi di tabagismo scoraggiando le persone da incominciare o motivandole a smettere. I divieti di fumo nelle aree pubbliche e nei luoghi di lavoro sono importanti misure per ridurre l'esposizione al fumo passivo.\nPer chi fuma, smettere di farlo \u00e8 l'unica misura dimostrata in grado di rallentare il decorso della BPCO. Anche in una fase avanzata della malattia si pu\u00f2 ridurre il progressivo peggioramento della funzione polmonare e ritardare l'insorgenza di ulteriori disabilit\u00e0 e della morte. Spesso sono necessari vari tentativi prima di raggiungere una completa astinenza dal fumo. Tentativi protratti per oltre cinque anni portano al successo in quasi il 40% delle persone.\nAlcuni fumatori possono smettere attraverso la sola forza di volont\u00e0. Fumare, tuttavia, \u00e8 molto coinvolgente e molti fumatori necessitano di un aiuto. La probabilit\u00e0 di riuscire a smettere aumenta grazie al supporto sociale, all'impegno in un programma e grazie all'uso di farmaci, come la terapia sostitutiva della nicotina basata sul bupropione o sulla vareniclina.\nSalute sul lavoro.\nUna serie di misure sono state adottate per ridurre la probabilit\u00e0 che i lavoratori dei settori a rischio, come quelli impiegati nelle miniere di carbone, dell'edilizia e nella lavorazione della pietra, sviluppino BPCO. Esempi di tali misure includono: creazione di una sorveglianza pubblica, formazione dei lavoratori e gestione dei rischi, promozione della cessazione del fumo di tabacco, \"screening\" dei lavoratori ai primi segni di BPCO, utilizzo di respiratori e controllo delle polveri. Quest'ultimo pu\u00f2 essere ottenuto migliorando la ventilazione, utilizzando spruzzi d'acqua e tecnologie impiantistiche che ne riducano la produzione. Se un lavoratore sviluppa BPCO ulteriori danni ai polmoni possono essere ridotti, per esempio, cambiandone il ruolo nel lavoro.\nInquinamento atmosferico.\nSia la qualit\u00e0 dell'aria interna sia quella esterna possono essere migliorate e ci\u00f2 pu\u00f2 impedire lo sviluppo della BPCO o rallentare il peggioramento in una condizione gi\u00e0 esistente. Questo pu\u00f2 essere ottenuto mediate interventi di politica pubblica, con cambiamenti culturali e grazie al coinvolgimento personale.\nUn certo numero di paesi sviluppati hanno potuto migliorare con successo la qualit\u00e0 dell'aria esterna attraverso l'adozione di regolamenti. Ci\u00f2 ha portato a miglioramenti della funzione polmonare della loro popolazione. Se le persone affette da BPCO rimangono in casa nei giorni in cui l'aria esterna \u00e8 di scarsa qualit\u00e0, i sintomi ne possono trarre un beneficio.\nUn impegno fondamentale \u00e8 quello di ridurre l'esposizione al fumo prodotto dalla cottura degli alimenti e dal riscaldamento attraverso una migliore ventilazione delle abitazioni o ricorrendo all'utilizzo di stufe e camini pi\u00f9 efficienti. L'utilizzo di fonti energetiche alternative, come la cucina solare e il riscaldamento elettrico, sono misure efficaci, come utilizzare combustibili come il kerosene o il carbone, piuttosto che la biomassa.\nRicerca.\nPer il trattamento della BPCO \u00e8 stato testato l'infliximab, un anticorpo immunosoppressore, tuttavia la sperimentazione ha evidenziato la possibilit\u00e0 di produrre dei danni, senza peraltro trarre alcun beneficio.\nIl roflumilast si \u00e8 dimostrato promettente nel ridurre i tassi di riacutizzazione, ma non sembra cambiare la qualit\u00e0 di vita dei pazienti.\nSono inoltre in fase di sviluppo anche un certo numero di nuovi agenti a lunga durata d'azione.\nAltri animali.\nAnche in alcuni animali possono verificarsi casi di broncopneumopatia cronica ostruttiva e ci\u00f2 essere causata dall'esposizione passiva al fumo di sigaretta. Nella maggior parte dei casi si manifesta comunque in una forma relativamente mite.\nNei cavalli \u00e8 conosciuta come ostruzione ricorrente delle vie aeree (RAO), tipicamente dovuta a una reazione allergica alla paglia contenente funghi.\nCasi di BPCO si trovano comunemente nei cani anziani."}
{"id": "1843462", "revid": "204012", "url": "https://it.wikipedia.org/wiki?curid=1843462", "title": "BPCO", "text": ""}
{"id": "1843463", "revid": "204012", "url": "https://it.wikipedia.org/wiki?curid=1843463", "title": "Pneumopatia cronica ostruttiva", "text": ""}
{"id": "1843464", "revid": "122246", "url": "https://it.wikipedia.org/wiki?curid=1843464", "title": "Valentina Arrighetti", "text": "Carriera.\nClub.\nNel 2000 Valentina Arrighetti entra a far parte del , ma la sua carriera professionistica inizia solamente nella stagione 2002-03 esordendo in Serie A2 con la maglia del ; nelle due stagioni successive rimane sempre nella serie cadetta prima con il e poi con il .\nNella stagione 2005-06 viene ingaggiata dal , in Serie A1, club con il quale resta legata per due stagioni.\nNella stagione 2007-08 passa al , dove resta per cinque stagioni, ottenendo due successi consecutivi in Champions League, una vittoria in Coppa Italia, un campionato ed una Supercoppa italiana.\nNella stagione 2012-13 viene ingaggiata dal , dove resta per due annate, con la quale si aggiudica la Supercoppa italiana; per il campionato 2014-15 si trasferisce in Azerbaigian, nella , militante in Superliqa, prima di far ritorno in Italia nella stagione successiva per vestire la maglia dell' di Conegliano, aggiudicandosi il suo secondo scudetto, mentre in quella 2016-17 \u00e8 alla , dove resta per due annate. Per il campionato 2018-19 si accasa al , mentre in quello successivo, \u00e8 all' di Novara, sempre in Serie A1.\nNella stagione 2020-21 firma per l', in Serie B1.\nNazionale.\nNel 2006 ottiene le prime convocazioni in nazionale, con la quale vince una medaglia di bronzo al World Grand Prix 2007.\nNel 2009 vince, seppur come riserva, la medaglia d'oro al campionato europeo e alla Grand Champions Cup, mentre l'anno seguente si aggiudica di bronzo al World Grand Prix; nel 2011 vince l'oro alla Coppa del Mondo e due anni dopo conquista la medaglia d'oro ai XVI Giochi del Mediterraneo."}
{"id": "1843465", "revid": "729019", "url": "https://it.wikipedia.org/wiki?curid=1843465", "title": "Lactorati", "text": "I Lactorati erano un popolo aquitano che abitava la citt\u00e0 di \"Lactora\", l'attuale Lectoure. Era uno dei nove popoli d'Aquitania che formava la novempopulana. Sono menzionati nella tavola Peutingeriana\nTerritorio.\nI Lactorati confinavano con i Soziati a ovest, i Soziati al nord, gli Ausci a sud e i Volci Tectosagi ad est. Il loro territorio aveva un'area di circa 98.000 ha."}
{"id": "1843467", "revid": "30909", "url": "https://it.wikipedia.org/wiki?curid=1843467", "title": "Noccoliere", "text": ""}
{"id": "1843468", "revid": "30909", "url": "https://it.wikipedia.org/wiki?curid=1843468", "title": "Noccoliera", "text": ""}
{"id": "1843469", "revid": "287204", "url": "https://it.wikipedia.org/wiki?curid=1843469", "title": "Cesc Fabregas", "text": ""}
{"id": "1843470", "revid": "1876278", "url": "https://it.wikipedia.org/wiki?curid=1843470", "title": "Gino Grimaldi", "text": "Conosciuto come \"il pittore del manicomio di Cogoleto\", svolse la parte pi\u00f9 importante della sua attivit\u00e0 artistica nell'ex-ospedale psichiatrico di localit\u00e0 Pratozanino, nel quale fu internato dal 1933 fino alla morte per cardiopatia. \u00c8 da alcuni considerato come uno dei primi e pi\u00f9 compiuti esempi di arteterapia, mentre altri esperti hanno considerato l'espressione artistica di Grimaldi come preesistente a qualsivoglia progetto di tipo terapeutico.\nLa sua opera \u00e8 connotata da un'iconografia dell'omosessualit\u00e0 che miscela simbologia cristiana e immaginario erotico forse ispirato dalla visione di bagnanti adolescenti osservati sulla spiaggia di Cogoleto. La riscoperta dell'artista si deve alla critica d'arte Giovanna Rotondi Terminiello, l'allora Sovrintendente dei Beni Artistici a Genova, che, oltre ad essere stata l'autrice di uno scritto su di lui, nel 2007 ha curato l'esposizione delle opere di Grimaldi nell'Oratorio di San Lorenzo di Cogoleto.\nBiografia.\nGino Giulietto Grimaldi nacque in una famiglia di modeste condizioni economiche ad Isola della Scala, in provincia di Verona, ma all'et\u00e0 di due anni si trasfer\u00ec prima a Torino, poi a Feltre, Treviglio e infine a Bergamo, citt\u00e0 che prediligeva, poich\u00e9 usava firmarsi \"Bergamensis\". Il nucleo famigliare era composto dalla madre Natalia Pitteri, che lo preferiva all'unica sorella minore Alice, e dal padre Innocenzo, con il quale viveva rapporti assai pi\u00f9 difficili, poich\u00e9 il genitore non apprezzava la vena artistica del figlio e lamentava il fatto che non riuscisse a contribuire adeguatamente alle necessit\u00e0 di casa, soprattutto dal punto di vista economico. \nPer motivazioni non ben identificate, il padre Innocenzo venne ricoverato nell'ospedale psichiatrico di Bergamo e l\u00ec mor\u00ec, quando Gino aveva vent'anni, che nel frattempo aveva completato le scuole elementari superiori e al termine si era iscritto all'Accademia di belle arti di Carrara, senza tuttavia portarla a termine. Come riporta Paola Zallio, nel registro dell'Anno Accademico 1910/1911 vi \u00e8 proprio una riga nera che cancella il nome di Gino Grimaldi, con la seguente motivazione: \"Dal secondo semestre non si present\u00f2 pi\u00f9 alle lezioni\". Proprio al 1910 risale la sua adesione alla Societ\u00e0 Teosofica di Milano.\nRiformato alla visita militare per la debolezza della vista e dopo aver cercato disperatamente un posto di lavoro, venne assunto dall'Istituto della Arti Grafiche di Bergamo in qualit\u00e0 di pittore litografo, per cui realizz\u00f2 dieci almanacchi da muro e dodici copertine della rivista \"Emporium\", fonte di ispirazione per la sua produzione artistica. Infatti in questo ambiente approfond\u00ec la conoscenza del simbolismo francese e dei preraffaelliti. \nAveva ventiquattro anni quando il 2 agosto 1913 venne arrestato per furto, e il medico che lo visit\u00f2 in Questura decise di ricoverarlo all'ospedale psichiatrico di Venezia per tenere sotto osservazione la sua psicosi maniaco-depressiva, \"per gli atti commessi, per i discorsi fatti, per i propositi di suicidio espressi\" e lo \"stato di eccitazione e di confusione mentale\" che potevano renderlo pericoloso \"per s\u00e9 e per gli altri\". Il giorno dopo l'internamento, uno psichiatra riport\u00f2 le parole del paziente, descritto come ordinato, tranquillo e superficialmente corretto: \nQualche mese dopo, il 2 dicembre del medesimo anno, un medico invece trascrisse lo stupore dello stesso Grimaldi nell'aver visto la prova della sua firma \"Rubens\" apposta a molti suoi scritti. Il degente avrebbe riconosciuto il suo stato di allucinazione, attribuendolo \"alla vita piena di disappunti, di dolori e di privazioni che ha sempre condotto per gli scarsi guadagni che la sua professione di pittore gli procurava\". Raccont\u00f2 inoltre della morte del padre, della sorella disinteressata alle sue sorti e lament\u00f2 la scarsit\u00e0 dei mezzi a disposizione per eseguire disegni e figure di un certo valore. Dimesso il 3 aprile 1915, si trasfer\u00ec a Milano. \nIn seguito chiese volontariamente di essere di nuovo ricoverato al manicomio di Mombello a Limbiate. Il primo si svolse dal 25 febbraio 1916 e il 24 dicembre 1918, periodo in cui dipinse la cappella dell'ospedale psichiatrico consacrata nel 1915 al Sacro Cuore di Ges\u00f9. Quando usc\u00ec, venne chiamato a decorare cappelle, ville e palazzi dell'Italia settentrionale, in particolare nell'area intorno a Bellagio, realizzando copie di celebri quadri e inventandone altre; dei buoni compensi ricevuti, tuttavia, spendeva quasi tutto vivendo in albergo e saziandosi di cibo e bevande. Tra il 1920 e il 1924 scrisse una ventina di articoli di critica artistica e letteraria sul \"Lavoratore Comasco\" firmandosi \"Abate Grimm\".\nI registri del manicomio di Mombello per\u00f2 riportano le date di successivi internamenti: dal 28 ottobre 1925 al 26 giugno 1928; dal 6 ottobre 1928 al 5 settembre 1929; dal 25 gennaio 1930 al 19 dicembre 1931; dal 30 dicembre 1931 al 2 settembre del 1932; dal 3 ottobre 1932 al 15 aprile 1933.\nPochi giorni dopo questa sua ultima dimissione ripar\u00f2 a Genova nella convinzione di essere ricercato dalla polizia a causa della propria omosessualit\u00e0. In precedenza aveva avuto qualche rapporto anche con delle prostitute, ma il suo timore incessante era quello che una polizia segreta stesse raccogliendo le prove delle relazioni fugaci che aveva avuto con alcuni uomini per poi condannarlo, subendo cos\u00ec lo stigma dell'omosessualit\u00e0. Grimaldi si rifugiava quindi in manicomio, cos\u00ec da sentirsi padrone degli eventi che riguardano la sua vita.\nDopo aver tentato il suicidio, venne prima ricoverato all'Ospedale San Martino di Genova e poi trasferito al manicomio provinciale di Pratozanino, frazione di Cogoleto. Il conseguente nuovo ricovero per psicosi nevrastenica, il 28 aprile del 1933, port\u00f2 i medici che lo avevano in cura a consentirgli l'esercizio della pittura a fini terapeutici, ma solo dopo averlo trasferito dal padiglione agitati a quello dei lavoratori, passando per un periodo di prova in quello dei tranquilli. \nFu cos\u00ec che il pittore inizi\u00f2 a decorare la \"chiesa di Santa Maria Addolorata\", interna all'ospedale, chiedendo di poter lavorare dalle 7 del mattino alle 7 di sera, possibilmente senza accompagnamento del personale. Si ricordano gli scatti d'ira per l'eccessivo controllo e l'esigenza di nascondere dietro alcuni teli tutto ci\u00f2 che era in corso di realizzazione.\nSubito dopo aver completato la \"Carit\u00e0 di San Vincenzo\" in data 10 luglio 1936, Grimaldi realizz\u00f2 un catalogo completo di tutte le opere da lui realizzate a partire dal 1910, classificandole per qualit\u00e0: solo una ha i tre asterischi che spettano a quello che riteneva costituire il suo capolavoro: una rappresentazione del Dottor Faust. Tuttavia quell'anno rifiut\u00f2 la dimissione dallo stesso nosocomio, per poter terminare nel 1937 i lavori nella Chiesa dell'ospedale psichiatrico di Pratozanino; l'artista vi appose la firma con la scritta \"Ultima Opus. Addio mia Arte\". Dopo la dimissione, fu affidato alla famiglia del capo del personale dell'ospedale psichiatrico, che per\u00f2 a sua volta si trasfer\u00ec all'interno della stessa struttura; ricoverato nuovamente nel 1941, mor\u00ec a causa di un attacco cardiaco il 28 luglio dello stesso anno.\nRiguardo alla presenza di Grimaldi all'ospedale psichiatrico di Cogoleto, l'esposizione inaugurata nel 2007 ne ha ricordato con un pannello descrittivo i termini della vicenda umana, dopo la fuga \"a Genova in preda ad una sofferenza depressiva divenuta intollerabile\":\nOpere.\nLe sue opere principali a noi giunte sono due grandi tele, parte di un ciclo di dipinti destinati alla piccola \"Chiesa di Santa Maria Addolorata\" dell'ospedale psichiatrico di Pratozanino; esse rappresentano la \"Carit\u00e0 di San Camillo de Lellis\" (1935) e la \"Carit\u00e0 di San Vincenzo de' Paoli\" (1936). Di grandi dimensioni e con la sommit\u00e0 ogivale, erano disposte in modo simmetrico entro le finte finestre che, lungo la parete del presbiterio, fiancheggiano le finestre reali.\nDal 2007 le due \"Carit\u00e0\" sono esposte all'interno dell'Oratorio di San Lorenzo di Cogoleto, assieme ad altre opere dell'artista: tre lunette ad olio, dipinte su supporti costituiti da una lastra di malta cementizia e sostenute da un telaio metallico, e un conopeo copritabernacolo. Le lunette erano destinate ai tre portali d'accesso alla Chiesa; le due minori raffigurano \"Il Buon Pastore\" (1939) e una \"Madonna con il Bambino\", mentre quella principale \u00e8 dedicata alla \"Piet\u00e0\". Vi \u00e8 inoltre una quarta lunetta, non esposta, che costituisce un abbozzo della medesima Piet\u00e0. Il copritabernacolo, con un'impostazione pi\u00f9 tradizionale rispetto ad altre opere, mostra due angeli, uno bruno e l'altro biondo, riccamente vestiti e genuflessi di fronte al Santissimo; tuttavia il pittore si \u00e8 permesso di inserire alcune dita sovrabbondanti alle mani giunte in preghiera. \nI dipinti della chiesa sono rimasti a lungo in stato di abbandono e quasi illeggibili, ma di essi rimane traccia preziosa nella campagna fotografica curata dal fotografo Michele Ferraris nel 1997. \nLe scene che si ritrovano nelle testate del transetto sono il \"Miracolo dell'Indemoniato\" e la \"Nativit\u00e0\", che al contempo \u00e8 anche \"Adorazione dei Magi\"; in controfacciata invece un \"Cristo Risorto\". La Nativit\u00e0 \u00e8 caratterizzata da un intenso arcobaleno che separa l'imponente figura di Ges\u00f9, alle cui spalle ci sono molti Santi, compreso San Pietro in ginocchio, dal lato dei dannati, dal quale l'Indemoniato \u00e8 tratto in salvo; vi \u00e8 un leone solo, nel quale il pittore si identifica mediante un cartiglio azzurro: \"SOLO E' IL LEONE E SOL SON IO\". La \"Nativit\u00e0\" \u00e8 una scena in cui i personaggi sono ancora pi\u00f9 sovrapposti ed \u00e8 al contempo anche un\"'Adorazione dei Magi\". Tra gli innumerevoli simboli, sono presenti richiami alle famiglie di Genova, citt\u00e0 personificata anche da San Giorgio e il drago. \nTra le caratteristiche iconografiche, si segnala la tendenza ad \"occupare senza soluzione di continuo tutto lo spazio disponibile\", non solo segno di \"bourrage\" (termine utilizzato in psichiatria per indicare i riempimenti del foglio da parte di pazienti psicotici) ma di vero e proprio \"horror vacui\" da riempire con un significato esistenziale. Le rappresentazioni sembrano inscenare una realt\u00e0 parallela in cui rifugiarsi, con un'alternanza tra visi perfetti, solcati dall'inespressivit\u00e0 della malinconia, e altri grottescamente deformi. Le biografie dei Santi e le scene evangeliche contengono tutti gli elementi della tradizione agiografica - nella \"Carit\u00e0 di San Vincenzo\", ad esempio, inserisce il ritratto del cardinal Richelieu e quello di Luigi XIV di Francia realizzato da Hyacinthe Rigaud - aggiungendo tocchi estemporanei, autoritratti inquietanti e volti che riempiono ogni singolo centimetro quadrato della tela con simbologie d'ogni tipo. Il monogramma con due \"G\" incrociate, reiterato ogni volta in foggia differente, rappresenta il timbro dell'artista. \nLo psicoanalista Carmelo Conforto ha rintracciato nell'opera di Gino Grimaldi i \"tentativi di descrivere i turbamenti d'una sessualit\u00e0 ambigua, ossessionante, immagino, quando \u00e8 dispersa nei frammenti di coatta anatomia sessuale, o disperante, forse, quando desiderio, amore, bisogno di attenzione e sostegno sono mostrati, resi evidenti ad un potenziale interlocutore in grado di accoglierli\".\nNel 2014 un finanziamento ha permesso di effettuare indagini non-distruttive sui dipinti murali e alcune operazioni di preconsolidamento che potranno essere funzionali in vista di un futuro restauro completo del ciclo pittorico di Grimaldi. Dalle analisi \u00e8 emerso che non si tratta propriamente di affreschi ma di dipinti a secco in cui la tecnica preponderante \u00e8 la tempera proteica, che in alcune stesure viene associata a una modesta aggiunta di olio siccativo e in un caso analizzato quest'ultimo \u00e8 miscelato anche con cera."}
{"id": "1843472", "revid": "126257", "url": "https://it.wikipedia.org/wiki?curid=1843472", "title": "Baiocassi", "text": "I Baiocassi furono un'antica trib\u00f9 gallica.\nErano apparentemente una sottotrib\u00f9 dei Lexovi, ed erano stanziati nella provincia romana della Gallia Lugdunense, a est dei Venelli ed a ovest della trib\u00f9 belga dei Veliocassi. \nIl loro territorio era conosciuto come \"Pagus Baiocensis\", e corrispondeva all'area della Normandia conosciuta oggi come le Bessin. Questa localit\u00e0 \u00e8 oggi sede della citt\u00e0 di Bayeux, che prende il nome da questa trib\u00f9."}
{"id": "1843473", "revid": "486946", "url": "https://it.wikipedia.org/wiki?curid=1843473", "title": "EMA (casa editrice)", "text": ""}
{"id": "1843474", "revid": "30909", "url": "https://it.wikipedia.org/wiki?curid=1843474", "title": "MTV Anime Night", "text": ""}
{"id": "1843475", "revid": "182193", "url": "https://it.wikipedia.org/wiki?curid=1843475", "title": "Nazionale Under-17 di calcio della Spagna", "text": "La Nazionale di calcio spagnola Under-17 \u00e8 la rappresentativa calcistica nazionale Under-17 della Spagna ed \u00e8 posta sotto l'egida della Real Federaci\u00f3n Espa\u00f1ola de F\u00fatbol. Nella gerarchia delle Nazionali calcistiche giovanili spagnole \u00e8 posta prima della Nazionale Under-16.\nOgni stagione l'obiettivo di questa Nazionale \u00e8 di partecipare, attraverso il superamento di due fasi di qualificazione, al Campionato europeo Under-17, che negli anni dispari qualifica le migliori nazionali europee al Mondiale Under-17 dello stesso anno.\nDal 2018 la Nazionale \u00e8 allenata da David Gordo, che ha sostituito il ct ad interim Albert Celades.\nHa vinto il Campionato europeo Under-17 nelle edizioni 2007, 2008 e 2017. Ha inoltre disputato la finale nelle edizioni 2003, 2004, 2010 e 2016, ed \u00e8 giunta al terzo posto nel 2006, arrivando quindi sul podio in otto delle tredici edizioni del torneo sin qui disputate.\nPrimatista sia di presenze che di reti \u00e8 Abel Ruiz, il quale \u00e8 rientrato nelle file della nazionale U-17 dal 2015 al 2017."}
{"id": "1843478", "revid": "6923", "url": "https://it.wikipedia.org/wiki?curid=1843478", "title": "Viducassi", "text": "I Viducassi (\"Viducasses\" in francese) furono un antico popolo gallico della Gallia Lugdunense. Il nome deriva da \"vidu\" (\u201clegno\u201d) e \"casse\" (\u201cpopolo\u201d). La capitale dei Viducassi era Araegenus o Aregenua situata nel territorio che oggi \u00e8 occupato da Vieux.\nQui vi \u00e8 conservata una pietra che contiene l'iscrizione \"ORDO CIVITATIS VIDVCAS\" trovata nel 1580, come piedeistallo ad una statua dedicata a T. Sennius Solemnis."}
{"id": "1843481", "revid": "648716", "url": "https://it.wikipedia.org/wiki?curid=1843481", "title": "Ancaliti", "text": "Gli Ancaliti furono una trib\u00f9 celtica che viveva nella valle del Tamigi attorno al I secolo a.C. Sono ricordati solo dagli scritti di Gaio Giulio Cesare.\nDove fossero esattamente stanziati non \u00e8 chiaro: non esistono prove archeologiche che attestino la loro ubicazione."}
{"id": "1843485", "revid": "838137", "url": "https://it.wikipedia.org/wiki?curid=1843485", "title": "Bibroci", "text": "I Bibroci furono una trib\u00f9 celtica incontrata da Giulio Cesare durante la sua seconda spedizione in Britannia nel 55 a.C. . \nSi arresero a lui durante la sua campagna contro Cassivellauno, e questo suggerisce che fossero stanziati nel sud-est della Britannia."}
{"id": "1843487", "revid": "834", "url": "https://it.wikipedia.org/wiki?curid=1843487", "title": "Fronte Popolare di Liberazione della Palestina", "text": ""}
{"id": "1843488", "revid": "277947", "url": "https://it.wikipedia.org/wiki?curid=1843488", "title": "Cassi", "text": "I Cassi furono una delle cinque trib\u00f9 incontrate da Gaio Giulio Cesare durante la seconda spedizione in Britannia nel 55 a.C., quando attravers\u00f2 il Tamigi a Kew. \nGli archeologi Graham Webster e Barry W. Cunliffe concordano sull'impossibilit\u00e0 di sapere molto su di loro, ma si suppone che tra la seconda spedizione di Cesare (54 a.C.) e quella di Claudio nel 43 d.C. i Cassi si siano uniti con i vicini Ancaliti e Bibroci per formare i Catuvellauni; lo stesso Cassivellauno potrebbe essere un membro della trib\u00f9 dei Cassi."}
{"id": "1843489", "revid": "287204", "url": "https://it.wikipedia.org/wiki?curid=1843489", "title": "Ibague", "text": ""}
{"id": "1843491", "revid": "486946", "url": "https://it.wikipedia.org/wiki?curid=1843491", "title": "Commentarii de Bello Gallico", "text": ""}
{"id": "1843493", "revid": "1318658", "url": "https://it.wikipedia.org/wiki?curid=1843493", "title": "Internet in Africa", "text": "Situazione attuale.\nI dati relativi alla penetrazione di Internet in Africa, misurata secondo diversi parametri (numero di abbonamenti a ISP, numero di host, traffico di rete, larghezza di banda disponibile e via dicendo) forniscono un quadro sostanzialmente omogeneo. Il Sudafrica \u00e8 di gran lunga il paese pi\u00f9 vicino ai livelli di penetrazione europei e nordamericani. Dati percentuali paragonabili si trovano solo in nazioni molto piccole e fortemente turistiche, come Seychelles e Mauritius. Un secondo blocco di paesi relativamente avanzati si trova in Nordafrica, dove spiccano Marocco ed Egitto. Contrariamente a quanto ci si potrebbe aspettare, per la maggior parte degli altri paesi dell'area del Mediterraneo la situazione non \u00e8 molto diversa da quella che si registra nell'Africa subsahariana, dove la penetrazione di Internet \u00e8 ai livelli minimi del pianeta. Fanno eccezione solo un piccolo gruppo di paesi particolarmente sviluppati sul piano industriale o turistico, come Nigeria e Kenya.\nContesto generale.\nI tre ostacoli principali alla penetrazione di Internet in Africa sono la scarsa alfabetizzazione informatica, la mancanza di infrastrutture adeguate, e gli elevati costi dei servizi Internet. La stragrande maggioranza della popolazione africana non \u00e8 in grado di usare un computer e ha difficolt\u00e0 a leggere o scrivere inglese o altre lingue europee. La stessa fornitura di energia elettrica \u00e8 aleatoria o assente in molte regioni dell'Africa, e anche grandi citt\u00e0 come Dar es Salaam soffrono di ricorrenti black out.\nL'Africa \u00e8 in generale fortemente arretrata per quanto riguarda la diffusione delle reti fisse, anche telefoniche; nel 2000, in tutta l'Africa subsahariana si contavano meno linee telefoniche fisse che nella sola Manhattan, e nel 2006 contribuiva solo per il 2% al numero di linee telefoniche totali nel mondo. La scarsa interconnettivit\u00e0 fa s\u00ec che una quantit\u00e0 di traffico di rete stimata fra il 70% e l'85% sia instradato attraverso server collocati in altri continenti (soprattutto Europa).\nLa larghezza di banda \u00e8 complessivamente scarsa in Africa, e la sua distribuzione irregolare rivela chiaramente il divario digitale interno al continente. Nel 2007, 16 paesi in Africa disponevano di una sola connessione Internet internazionale, a 10 Mbps o inferiore, mentre il solo Sudafrica disponeva di oltre 800 Mbps. Le principali dorsali che collegano l'Africa al resto del mondo attraverso cavi sottomarini, SAT-2 e SAT-3, forniscono una larghezza di banda molto limitata. Complessivamente, nel 2007 l'Africa aveva a disposizione circa 28.000\u00a0Mbit/s contro gli oltre 800.000\u00a0Mbit/s dell'Asia e gli oltre 3.000.000 dell'Europa. La larghezza di banda disponibile nell'intera Africa risultava inferiore, per esempio, a quella della sola Norvegia (dotata di 49.000\u00a0Mbit/s di banda, 1 volta e mezza l'Africa).\nUn mezzo molto utilizzato per far fronte alla scarsa banda disponibile \u00e8 la comunicazione attraverso costosi collegamenti satellitari. Tutti questi elementi fanno s\u00ec che l'uso di Internet sia economicamente proibitivo per la maggioranza della popolazione; questo a maggior ragione se ci si riferisce all'accesso a banda larga. Agli elevati costi contribuisce probabilmente anche la mancanza di una regolamentazione internazionale adeguata degli aspetti economici della gestione della rete; mentre le direttive ITU garantiscono che il costo delle connessioni telefoniche fra l'Africa e l'Europa sia ripartito al 50% fra gli operatori coinvolti, l'associazione degli ISP del Kenya ha denunciato nel 2002 il fatto che il costo del traffico Internet in ingresso e in uscita dall'Africa fosse totalmente a carico dei provider africani.\nAccesso a Internet.\nLa penetrazione di Internet presso la popolazione registra in Africa i minimi mondiali. Secondo le stime del 2007 e 2008, gli africani che hanno accesso a Internet sono il 4%. Pur ospitando il 14,3% della popolazione mondiale, l'Africa contribuisce solo per il 3,6% al numero totale di accessi Internet. Si stima che gli africani che dispongono di connessioni a banda larga siano l'1% o meno. Al settembre 2007 risultavano in Africa solo 1.097.200 abbonamenti a linee broadband, da ricondursi principalmente a grandi aziende e istituzioni.\nCoerentemente con gli altri parametri, l'accesso a Internet \u00e8 distribuito in modo molto disomogeneo nel continente. I 2/3 dell'attivit\u00e0 online dell'Africa sono generati dal Sudafrica, che per contro contribuisce solo per il 5% alla popolazione del continente. Il rimanente 1/3 \u00e8 fortemente concentrato in alcuni paesi del Nordafrica come Marocco ed Egitto. I massimi tassi percentuali di penetrazione di Internet si rilevano comunque nelle piccole economie fortemente turistiche, come le Seychelles, dove il 37% della popolazione dispone di una connessione Internet (contro l'11% del Sudafrica e l'8% dell'Egitto).\nQuesti dati statistici sono basati essenzialmente sul numero di abbonamenti a ISP, che \u00e8 solo un dato parziale. Il numero reale di utenti Internet in Africa, e l'impatto che Internet ha sulla vita degli africani, sono elementi di pi\u00f9 difficile valutazione. In molti paesi i \"cybercafe\" e gli Internet point sono estremamente diffusi e frequentati. Inoltre, ci sono accessi indiretti a Internet che avvengono con mezzi informali, come corrieri che stampano le email e le consegnano a mano nelle zone non raggiunte dalla rete, o emittenti radio che trasmettono informazioni ottenute attraverso Internet (per esempio meteo) dopo averle tradotte nelle lingue locali.\nNumero di host.\nAnche la distribuzione degli host Internet in Africa riproduce la situazione generalmente arretrata e disomogenea della diffusione degli accessi. Alla fine del 2007, il numero di host in Africa era attestato intorno a 1.800.000, contro i 120 milioni dell'Europa, i 67 milioni dell'Asia e i 27 milioni del Sudamerica. L'intera Africa dispone di un numero di host inferiore a quello della sola Finlandia; la Nigeria, con 140 milioni di abitanti, ha un terzo degli host del Liechtenstein (35.000 abitanti). All'\"hostcount\" contribuiscono per l'80% 3 paesi (Sudafrica, Marocco ed Egitto), la cui popolazione complessiva ammonta appena al 9% di quella del continente.\nLa seguente tabella riporta il numero di host dei paesi africani in cui tale numero supera il valore 1000. Tutti insieme, questi paesi contribuiscono per il 99,6% all'hostcount complessivo per il continente. I dati sono aggiornati al dicembre 2007. I valori percentuali sono arrotondati all'intero pi\u00f9 vicino. L'ultima colonna riporta la densit\u00e0 di host, misurata come numero di host per 1000 abitanti; per paragone, si consideri che la densit\u00e0 media mondiale \u00e8 43.\nTraffico IXP.\nUn parametro che viene talvolta utilizzato come misura indiretta della penetrazione di Internet in un'area geografica \u00e8 il volume del traffico dati sugli IXP (Internet Exchange Point). Anche questo dato conferma la posizione arretrata dell'Africa: sugli IXP africani il volume di traffico rilevato \u00e8 nell'ordine dei kbps (kilobit al secondo) o in Mbps (megabit al secondo), mentre nel resto del mondo si misura tipicamente in centinaia di Gbps (gigabit al secondo). JINX, il pi\u00f9 importante IXP di Johannesburg e uno dei principali del continente, smista circa 450\u00a0Mbit/s (dato del 2008).\nLa valutazione del traffico IXP, comunque, \u00e8 indicativa solo del traffico esclusivamente locale (principalmente email), mentre la maggior parte del traffico riferibile all'Africa \u00e8 instradato attraverso altri continenti, e la maggior parte dei contenuti Web creati e gestiti in Africa si trova su server remoti. Inoltre, i dati rilevabili non tengono conto del peering diretto fra ISP (\"private peering\"), ovvero dello scambio di traffico fra ISP che non utilizza IXP. La principale rete accademica sudafricana TENET, per esempio, \u00e8 in peering con l'ISP Internet Solutions per 10 Gbit/s sia a Citt\u00e0 del Capo che a Johannesburg.\nRegolamentazione.\nLa liberalizzazione del mercato delle telecomunicazioni e la regolamentazione della concorrenza, in Africa, sono a uno stadio molto arretrato rispetto all'Occidente. L'Africa \u00e8 il continente con la percentuale pi\u00f9 bassa di incumbent privati nel settore della telefonia fissa e delle reti fisse (dato del 2007). La tendenza alla privatizzazione \u00e8 comunque in corso: per esempio il Kenya e il Botswana si stanno orientando a privatizzare Telekom Kenya e Botswana Telecommunications Corporation (BTC), rispettivamente.\nTuttavia, il mercato della telefonia mobile, che nella maggior parte dei casi \u00e8 stato aperto da compagnie private e non da incumbent statali, \u00e8 generalmente pi\u00f9 competitivo, e quello di Internet lo \u00e8 ancora di pi\u00f9.\nQuesta tabella mostra le percentuali di paesi africani dove esiste concorrenza totale, parziale o monopolio (\"de iure\" o \"de facto\") per le tre tecnologie (telefonia fissa, telefonia mobile, Internet).\nL'importanza di una regolamentazione di settore e della creazione di authority che garantiscano la competizione \u00e8 ampiamente riconosciuta dalle autorit\u00e0 africane. Un modello importante \u00e8 quello del Marocco, che dopo l'istituzione di un'authority (1998) e l'ingresso sul mercato di un forte competitor del principale incumbent (Meditel, entrata sul mercato nel 1999 e principale rivale di Morocco Telecom), ha visto un rapidissimo sviluppo del settore. Sulla base di questa e altre esperienze simili, nonch\u00e9 delle indicazioni dell'ITU, la maggior parte dei paesi africani si sono dotati di authority e stanno raffinando la regolamentazione di settore. Nel 2007, l'83% dei paesi africani aveva un'authority sui servizi Internet e il traffico dati.\nApplicazioni di Internet in Africa.\nLa penetrazione di Internet nella societ\u00e0 \u00e8 caldeggiata per molti motivi in tutto il mondo, ed \u00e8 stata inclusa negli Obiettivi di Sviluppo del Millennio dalle Nazioni Unite. Il World Summit on the Information Society (WSIS) delle Nazioni Unite \u00e8 una chiara rappresentazione dell'impegno esplicito a livello globale per l'abbattimento del divario digitale che separa i paesi poveri da quelli ricchi.\nPer l'Africa, la disponibilit\u00e0 di Internet rappresenta un'opportunit\u00e0 pi\u00f9 importante che altrove, perch\u00e9 potrebbe contribuire a mitigare alcuni dei problemi pi\u00f9 gravi e diffusi nel continente. Alcune delle applicazioni specifiche che Internet potrebbe avere in Africa sono rese evidenti da iniziative gi\u00e0 in corso. Organizzazioni come RANET (RAdio and interNET for The communication of Hydro-Meteorological and Climate-Related Information) e ACMAD (African Centre of Meteorological Applications for Development), per esempio, usano Internet per lo sviluppo di modelli climatici attendibili per il Sahel e altre aree dell'Africa, con notevoli benefici per l'agricoltura nella regione. La Worldspace Foundation diffonde via satellite programmi sulla salute, l'agricoltura e l'ambiente, e dati meteorologici forniti da RANET.\nTelemedicina e istruzione a distanza potrebbero giocare un ruolo determinante nel migliorare la qualit\u00e0 della vita nelle zone pi\u00f9 remote. Sempre nel settore dell'istruzione, l'accesso alla rete, analogamente, pu\u00f2 compensare la carenza di altre fonti, come le biblioteche pubbliche e universitarie.\nApplicazioni di amministrazione digitale potrebbero contribuire a ridurre il gap che oggi divide la popolazione dagli organi di governo in gran parte dell'Africa, e che favorisce l'autoritarismo e la corruzione politica. Gi\u00e0 oggi, la maggior parte delle applicazioni Web 2.0 sviluppate in Africa sono realizzate dalle istituzioni governative.\nDal punto di vista economico, soprattutto la diffusione della banda larga consentirebbe alle aziende africane di godere dei benefici dei modelli di business basati sul commercio elettronico e l'esternalizzazione, da cui Europa e Nordamerica stanno traendo vantaggio ormai da diversi decenni.\nEvoluzione del mercato.\nPenetrazione di Internet.\nIl mercato delle telecomunicazioni in Africa \u00e8 in crescita con ritmi molto superiori al resto del mondo. Negli anni 2000 questa crescita ha riguardato soprattutto il settore della telefonia mobile, che ha avuto fra il 2004 e il 2007 un'espansione tre volte superiore alla media mondiale. Nel 2005 sono stati investiti in Africa oltre 5 milioni di dollari in infrastrutture per le telecomunicazioni.\nUna crescita persino superiore riguarda il settore di Internet. Il numero di utenze Internet in Africa \u00e8 cresciuto fra il 2000 e il 2008 del 1030,2%, contro il 290,6% di media mondiale. Nel 2006 \u00e8 stata superata la soglia del milione di host. AfriNIC, che \u00e8 il Regional Internet Registry per l'Africa (con sede a Mauritius) ha assegnato fra il 2004 e il 2008 16 milioni di indirizzi IP, 5 milioni dei quali nel 2007; si stima che nell'arco di 3 anni questo numero possa raddoppiare a 32 milioni.\nLa seguente tabella riporta dati statistici sulla penetrazione di Internet in Africa in termini di utenze e sulla crescita di questo parametro nell'arco di tempo compreso fra il 2000 e il 2011. I dati sono basati su stime del 2011. I valori percentuali sono arrotondati all'intero pi\u00f9 vicino, con l'eccezione dei valori inferiori a 1, arrotondati per eccesso.\nInnovazioni strutturali.\nSono in corso numerosi progetti il cui scopo \u00e8 quello di aumentare la disponibilit\u00e0 di banda larga in Africa, e di conseguenza consentire una riduzione dei costi di Internet per gli operatori e l'utenza. Almeno tre di questi progetti riguardano la realizzazione di una dorsale per la banda larga nell'Oceano Indiano. Il progetto EASSy (East African Submarine cable System), finanziato dalla Banca Mondiale e dalla Banca per lo Sviluppo dell'Africa Meridionale, dovrebbe collegare Mtunzini (Sudafrica) e Port Sudan (Sudan), con diramazioni verso diversi paesi della costa orientale. Il progetto \u00e8 stato rallentato da problemi burocratici e polemiche fra il Kenya e il Sudafrica. Il governo del Kenya ha nel frattempo lanciato un altro progetto simile denominato TEAMS (The East Africa Marine System), in collaborazione con Etisalat (Emirati Arabi). Dopo numerose vicissitudini, entrambi i progetti sembrano in via di completamento.\nAttualmente, il progetto di dorsale oceanica che sembra pi\u00f9 prossimo all'entrata in servizio \u00e8 quello di Seacom, di propriet\u00e0 completamente africana. Si prevede che la dorsale Seacom sia completata fra il giugno del 2009 e il giugno del 2010, in tempo per servire la richiesta di larghezza di banda prevista per i Campionati del Mondo di Calcio del Sudafrica. La dorsale principale collegher\u00e0 su fibra/SDH Sudafrica, Mozambico, Madagascar, Tanzania e Kenya, e una seconda dorsale collegher\u00e0 direttamente Kenya e Sudafrica. Questi due collegamenti complessivamente avranno una capacit\u00e0 di 1280 Gbit/s. Due ulteriori connessioni a 640 Gbit/s verranno create rispettivamente fra il Kenya e la Francia (Marsiglia) e fra la Tanzania e l'India (Mumbai). La rete \u00e8 in fase di completamento, e la banda \u00e8 gi\u00e0 stata acquistata da diversi ISP africani, a prezzi notevolmente inferiori rispetto a quelli attuali di mercato; la rete accademica TENET, per esempio, ha gi\u00e0 acquistato da Seacom un STM-64 (10 Gbps) a un prezzo 400 volte inferiore.\nSempre in Sudafrica \u00e8 in corso di realizzazione la rete SANReN, che con un core di 500 Gbit/s potrebbe diventare la pi\u00f9 veloce rete accademica del mondo; le universit\u00e0 di Witwatersrand e Johannesburg utilizzano gi\u00e0 le nuove strutture per una capacit\u00e0 di 10 Gbit/s.\nDiffusione dell'accesso.\nLa disponibilit\u00e0 di maggiore larghezza di banda e la conseguente riduzione del suo costo, in generale, si rifletter\u00e0 in primo luogo sulle istituzioni e sulle aziende, che gi\u00e0 dispongono di accesso alla rete. Per facilitare la diffusione di Internet presso la popolazione, occorrono soluzioni strutturali al problema dell'ultimo miglio, ovvero strumenti forniscono all'utente finale l'accesso alla banda disponibile. Questo problema va affrontato tenendo conto del fatto che in Africa una porzione significativa della popolazione non \u00e8 raggiunta dalla rete telefonica fissa, in particolari nelle zone rurali. Delle circa 400.000 localit\u00e0 rurali in Africa, meno del 3% hanno accesso a una linea telefonica fissa (e meno dello 0,4% hanno accesso a Internet). La connessione in rete delle comunit\u00e0 rurali, tra l'altro, \u00e8 uno degli obiettivi espliciti del WSIS per il nuovo millennio.\nLa maggior parte degli studi nel settore vedono nelle tecnologie BWA (Broadband Wireless Access) come WiMAX la principale opportunit\u00e0 per la diffusione capillare dell'accesso a Internet. Queste tecnologie consentirebbero anche di sfruttare in parte l'infrastruttura delle rete telefonica mobile, che negli anni 2000 ha conosciuto in Africa uno sviluppo rapidissimo, superando ampiamente la rete fissa in termini di utenza e di copertura geografica. Esempio paradigmatico sono le Seychelles, che sono il paese africano con la massima penetrazione percentuale di Internet in Africa, e dove la maggior parte dell'utenza si collega alla rete attraverso GSM. Gi\u00e0 nel 2006, circa il 45% delle comunit\u00e0 rurali africane erano raggiunte dal GSM. Comore, Kenya, Malawi, Mauritius, Seychelles, Sudafrica e Uganda hanno gi\u00e0 il 90% di copertura cellulare delle zone rurali, mentre in Botswana, Burkina Faso, Burundi, Capo Verde, Guinea, Namibia, Ruanda, Senegal, Swaziland e Togo si \u00e8 superato il 50%.\nPer vari motivi, fra cui l'elevato costo dei terminali, le reti 2.5G gi\u00e0 presenti in Africa non sono considerate sufficienti a fornire l'accesso Internet all'utenza finale. D'altra parte, gli operatori dotati di licenze 3G potranno fornire servizi WiMAX.\nAlcune sperimentazioni stanno gi\u00e0 avendo luogo in diversi paesi. In Kenya, il progetto Digital Village Scheme si propone di rendere disponibili servizi governativi nelle aree rurali attraverso accesso wireless. Horizon Wireless ha lanciato una rete wireless a banda larga (3.5 GHz) in Nigeria. MTN Ruanda pianificava nel 2007 la creazione di un servizio di accesso broadband wireless a Kigali. L'ISP algerino Icosnet ha firmato un contratto con Aperto Networks per una soluzione WiMAX orientata alle aziende. L'authority sudafricana ICASA ha gi\u00e0 assegnato licenze WiMAX a diversi operatori, e Neotel \u00e8 in procinto di implementare soluzioni WiMAX per l'ultimo miglio a Johannesburg, Pretoria, Citt\u00e0 del Capo e Durban."}
{"id": "1843496", "revid": "28402", "url": "https://it.wikipedia.org/wiki?curid=1843496", "title": "Composto di coordinazione", "text": ""}
{"id": "1843497", "revid": "767487", "url": "https://it.wikipedia.org/wiki?curid=1843497", "title": "Codona", "text": "Codona \u00e8 un gruppo musicale jazz, costituitosi nel 1977 e formato da Collin Walcott (sitar, tabla, sanza, dulcimer, timpani e voce), Don Cherry (tromba, flauto, doussn'gouni, melodica, organo e voce) e Nan\u00e1 Vasconcelos (berimbau, cu\u00edca, percussioni e voce).\nIl nome Codona deriva dalla sillaba iniziale dei nomi (Collin, Don, Nan\u00e0) dei tre componenti.\nProbabilmente fu il primo gruppo che mescol\u00f2 elementi di tradizioni folk latino americane e africane. Codona realizz\u00f2 l'unione di tre importanti talenti della musica jazz. Il percussionista Nan\u00e1 Vasconcelos contribuiva con i ritmi tipici della musica brasiliana, Collin Walcott aggiungeva strumenti musicali indiani, mentre Don Cherry sosteneva la musica del gruppo con altri strumenti, fra cui la tromba di cui era un virtuoso.\nIl gruppo registr\u00f2 tre album nel periodo 1978-1982.\nIl gruppo si form\u00f2 su suggerimento di Manfred Eicher, fondatore della casa discografica ECM. Cherry aveva collaborato alla realizzazione dell'album di Walcott, dal titolo \"Grazing Dreams\" e Walcott aveva incontrato Vasconcelos durante la registrazione del disco di Egberto Gismonti \"Sol do Medio Dia\".\nI tre album registrati dal trio Codona ebbero un accoglimento favorevole da parte della critica e del pubblico e furono considerati come l'inizio del movimento che diede origine negli anni ottanta alla world music."}
{"id": "1843500", "revid": "2730", "url": "https://it.wikipedia.org/wiki?curid=1843500", "title": "Teodoro Mayer", "text": "Biografia.\nNato Biniamin David Vita, figlio di Ladislao e Zenobia Ascoli, nacque in una famiglia ebraica di commercianti (ungherese da parte di padre, senigalliese da parte di madre). All'inizio degli anni 1870, tuttavia, le loro imprese subirono un tracollo finanziario e Teodoro, abbandonati gli studi, cominci\u00f2 a cercare un lavoro.\nSin dall'inizio si rivolse all'editoria, campo che proprio in quegli anni, grazie a una popolazione sempre pi\u00f9 alfabetizzata, offriva delle interessanti prospettive economiche. Nel 1876, ad appena sedici anni, acquis\u00ec la propriet\u00e0 del \"Corriere dei francobolli\" di cui fu direttore sino al 1879. Successivamente si dedic\u00f2 all\"'Inevitabile\", un foglio pubblicitario gratuito, finch\u00e9 il 29 dicembre 1881 fond\u00f2 \"Il Piccolo\", che sarebbe diventato il principale quotidiano di Trieste. In principio la pubblicazione si mantiene su posizioni neutrali, ma con l'ingresso di nuovi soci diviene progressivamente filoitaliano.\nNegli anni 1890 Mayer entrer\u00e0 a far parte del partito liberalnazionale e verr\u00e0 eletto consigliere comunale a Trieste due volte, tra 1906 e il 1909 e dal 1913 fino allo scioglimento del comune in seguito allo scoppio della prima guerra mondiale. Coerentemente con le sue posizioni liberali e di laicismo, nel 1902 richiede la cancellazione dalla comunit\u00e0 ebraica di Trieste.\nDiventato azionista della Agenzia Stefani si avvicina a posizioni pi\u00f9 irredentiste e con lui il Piccolo. La sede del giornale, visto ormai come un simbolo dei filoitaliani, all'entrata in guerra dell'Italia nel maggio del 1915, viene devastata e data alle fiamme e il giornale cessa la pubblicazione.\nIl giornale riapre a guerra finita, nel 1919, dopo che viene costituita allo scopo una societ\u00e0 per azioni composta per il 50% da Mayer e per la restante parte del capitale sociale da piccoli azionisti e dalla Banca Commerciale Triestina. La direzione del giornale viene affidata a Rino Alessi che, di comune accordo con il detentore della maggioranza del pacchetto azionario, lo gestisce fino al luglio del 1943, quando la direzione viene temporaneamente assegnata al critico Silvio Benco.\nMassone, Teodoro Mayer fu membro del Grande Oriente d'Italia, del quale fu gran tesoriere e membro della giunta esecutiva dell'Ordine fino al 1924, quando decise di lasciare la massoneria; il 30 marzo 1895 fond\u00f2 la loggia di Trieste \"Alpi Giulie\" e il 25 ottobre 1895 fu Maestro nella loggia \"La Pace\" di Padova. Tra il 1908 e il 1917 fu grande ispettore del Rito scozzese antico ed accettato.\nNel settembre del 1920 fu nominato senatore su sollecitazione del ministro della Guerra Ivanoe Bonomi, collaboratore del Piccolo. Prender\u00e0 la tessera del Partito Nazionale Fascista nel 1929.\nA Roma, dove s'incontra settimanalmente con Mussolini, cresce la sua influenza fino a portarlo alla presidenza dell'Istituto Mobiliare Italiano (IMI) nel 1931.\nCon l'emanazione delle leggi razziali il Mayer fu riconosciuto \"ebreo discriminato per benemerenze eccezionali\" ma dovette lasciare ogni incarico pubblico. Dietro esplicita richiesta del Duce e con l'appoggio dei ministri Galeazzo Ciano e Dino Alfieri, fu costretto a vendere \"Il Piccolo\" - ad un prezzo stracciato rispetto all'effettivo valore di mercato - a Rino Alessi, direttore del quotidiano voluto da lui stesso sin dal 1919. Da questo momento \"Il Piccolo\", gi\u00e0 espressione del ceto dirigente triestino, assunse delle posizioni sempre pi\u00f9 allineate al fascismo."}
{"id": "1843503", "revid": "57342", "url": "https://it.wikipedia.org/wiki?curid=1843503", "title": "Biniamin David Vita", "text": ""}
{"id": "1843512", "revid": "121837", "url": "https://it.wikipedia.org/wiki?curid=1843512", "title": "Stella sottonana", "text": ""}
{"id": "1843514", "revid": "2110845", "url": "https://it.wikipedia.org/wiki?curid=1843514", "title": "Bernard Eastlund", "text": "Ha conseguito il \"Bachelor of Science\" in fisica presso il MIT ed il dottorato di ricerca, sempre in fisica, presso la Columbia University. \nNel 1970 gli \u00e8 stato conferito lo \"Special Achievement Certificate\" dalla \"U. S. Atomic Energy Commission\" per l'invenzione della \"Fusion Torch\".\nEastlund ha fondato la \"Eastlund Scientific Enterprises Corporation (ESEC)\", una piccola azienda a Houston, in Texas, che fornisce servizi di ricerca scientifica, ingegneristica e tecnica.\nRecentemente \u00e8 stato coautore di due \"papers\" relativi alle stelle pulsar, pubblicati su \"Astrophysical Journal\" ed ha presentato un articolo sui Gamma ray burst.\nNegli ultimi mesi di vita Eastlund ha continuato il suo lavoro di ricerca anche tenendo incontri e riunioni presso la sua stanza d'ospedale."}
{"id": "1843520", "revid": "487039", "url": "https://it.wikipedia.org/wiki?curid=1843520", "title": "Segnaletica", "text": ""}
{"id": "1843523", "revid": "123927375", "url": "https://it.wikipedia.org/wiki?curid=1843523", "title": "Andr\u00e9 Albault", "text": "Esperantista dal 1939, era membro onorario dell'UEA dal 1998. \nBiografia.\nAlbault durante la guerra inizi\u00f2 a Parigi gli studi di matematica che abbandon\u00f2 in seguito a favore di quelli di medicina, conclusi a Tolosa con la specializzazione in oftalmologia. Nel 1951 si spos\u00f2 con un'esperantista francese e da questa unione nacquero tre bambini: Albault divent\u00f2 cos\u00ec un pioniere nel campo del denaskismo, scrivendo numerose opere su questo tema. Dopo la morte della moglie (1973) si dedic\u00f2 allo studio della sofrologia e di medicine alternative. \nAlbault nel 1963 divenne segretario dell'Akademio de Esperanto, poi direttore della sezione dedicata alla costruzione del vocabolario comune (1965-1976) e presidente per quattro mandati (1983-1995). Ha ricoperto anche la carica di vicepresidente dell'Universala Medicina Esperanto-Asocio (1974-1976), presidente dell'Unuigxo Franca por Esperanto (1967-1974) e membro del consiglio direttivo (1957-1969) dell'UEA.\nL'opera letteraria.\nAlbault collabor\u00f2 con le riviste Internacia Pedagogia Revuo (1958-1959) e Monda Kulturo (1964-1966) e scrisse numerosi articoli per Scienca Revuo, Monato, Esperanto (organo ufficiale dell'UEA), La Letero de la Akademio, Franca Esperantisto, Heroldo de Esperanto. Ha contribuito alla redazione della nona e della decima edizione del Fundamento de Esperanto, del Plena Ilustrita Vortaro, di \"Voja\u011do tra la landoj\" e del \"Multlingva glosaro pri landnomoj\" (1991)."}
{"id": "1843527", "revid": "287204", "url": "https://it.wikipedia.org/wiki?curid=1843527", "title": "IC 5086", "text": "IC 5086 \u00e8 una galassia visibile nella costellazione del Microscopio.\nDi forma irregolare, pur non essendo luminossissima, \u00e8 uno degli oggetti non stellari principali del Microscopio; si individua mezzo grado a NE della stella , un astro di sesta magnitudine. Difficile da individuare, appare in un grande telescopio come un oggetto simile ad una stessa sfocata. Un suo nome alternativo \u00e8 PGC 66179."}
{"id": "1843529", "revid": "204012", "url": "https://it.wikipedia.org/wiki?curid=1843529", "title": "Pneumopatia ostruttiva cronica", "text": ""}
{"id": "1843530", "revid": "125875472", "url": "https://it.wikipedia.org/wiki?curid=1843530", "title": "David Ospina", "text": "Caratteristiche tecniche.\nPortiere con un'ottima capacit\u00e0 di giocare la palla con i piedi, impostazione e disimpegno.\nCarriera.\nClub.\nAtl\u00e9tico Nacional e Nizza.\nDal gennaio 2005 al luglio 2008, gioca con i colombiani dell'. In 3 anni Ospina totalizza 97 presenze con il club biancoverde. Il 9 luglio 2008 passa per 2 milioni di euro ai francesi del , dove rimane per sei stagioni, totalizzando 199 apparizioni e subendo 237 reti.\nArsenal.\nIl 27 luglio 2014 passa per circa 3,5 milioni di euro all'. Inizia la stagione 2014-2015 partendo come riserva di Szcz\u0119sny, debutta la sua prima presenza con i gunners l'11 gennaio 2015 nella ventunesima giornata di campionato contro lo , match vinto per 3-0 in favore dei biancorossi. Con migliori prestazioni soffia il posto al polacco Szcz\u0119sny, quest'ultimo per altro ha dovuto affrontare alcuni problemi esterni che gli hanno fatto perdere la titolarit\u00e0 tra i pali, diventando cos\u00ec il nuovo portiere titolare dei Gunners. Da qui disputa cos\u00ec il resto delle 17 partite della Premier League. Nella prima stagione il portiere colombiano quindi disputa 18 presenze con 11 reti subite.\nLa stagione successiva, con l'ingaggio di Petr \u010cech da parte dell', Ospina retrocede come dodicesimo, facendo il vice di quest'ultimo per le successive 3 stagioni. Nonostante ci\u00f2 in 3 stagioni riesce comunque a totalizzare altre 11 presenze. Nell'ottobre 2015 le sue prestazioni con la squadra londinese gli permettono di entrare nei migliori 60 in lizza per il Pallone d'oro.\nNapoli.\nIl 17 agosto 2018 si trasferisce al in prestito con opzione di riscatto. Ad inizio stagione, visto l'infortunio del titolare designato Alex Meret, Ospina gioca titolare alternandosi per\u00f2 con l'altro compagno di reparto Orest\u012bs Karnez\u012bs. Esordisce con la maglia del Napoli il 25 agosto dello stesso anno, nella seconda di campionato vinta dalla squadra partenopea per 3-2 sul Milan.\nA dicembre, con il ritorno nei ranghi di Meret, Ospina scala definitivamente a \"dodicesimo\". Il 13 gennaio 2019 gioca titolare per gli ottavi di finale di Coppa Italia contro il , match vinto per 2-0 ai danni dei neroverdi. Il 17 marzo, durante il match casalingo contro l', poi vinto 4-2, a inizio gara viene colpito alla testa dall'avversario Ignacio Pussetto: rimasto comunque sul terreno di gioco, al 41' si accascia privo di sensi sicch\u00e9 viene dunque portato d'urgenza al vicino ospedale San Paolo. All'inizio di maggio, il portiere colombiano \u00e8 costretto a lasciare l'Italia a causa di alcuni problemi familiari, tornando cos\u00ec in patria; da qui conclude in anticipo la sua prima stagione con la maglia azzurra totalizzando 24 presenze complessive.\nIl 4 luglio 2019 il Napoli riscatta il calciatore dall' sborsando 3,5 milioni di euro. Nella stagione 2019-2020, dopo l'arrivo di Gennaro Gattuso al posto di Ancelotti, viene preferito a Meret per la sua maggiore abilit\u00e0 con i piedi e nelle uscite, divenendo il portiere pi\u00f9 utilizzato. Salta tuttavia per squalifica la finale di Coppa Italia, che viene vinta dalla squadra partenopea.\nNazionale.\nDebutta ufficialmente il 7 febbraio 2007, con la nazionale colombiana, in un'amichevole a C\u00facuta, contro l' subentrando al minuto 13\u00ba a Miguel Calero. Ha inoltre partecipato con la Colombia al e alla Copa Am\u00e9rica 2015.\nViene convocato per la Copa Am\u00e9rica Centenario negli Stati Uniti.\nIl 7 settembre 2019, in occasione dell'amichevole pareggiata per 2-2 contro il Brasile, raggiunge quota 100 presenze in nazionale.\nIl 4 luglio 2021 supera Carlos Valderrama come numero di presenze in nazionale (112) nella semifinale contro l' in cui \u00e8 protagonista del passaggio del turno dei colombiani in quanto, a seguito dello 0-0 dei regolamentari, ha parato due rigori agli uruguagi. In semifinale i cafeteros affrontano l': la partita finisce 1-1 e si va nuovamente ai rigori, ma questa volta \u00e8 la ad avere la peggio.\nStatistiche.\nPresenze e reti nei club.\n\"Statistiche aggiornate al 17 gennaio 2022.\""}
{"id": "1843537", "revid": "287204", "url": "https://it.wikipedia.org/wiki?curid=1843537", "title": "John Stanley", "text": "Biografia.\nStanley, che era cieco fin dall'adolescenza, studi\u00f2 musica con Maurice Greene e dal 1726 inizi\u00f2 l'attivit\u00e0 organistica a Londra.\nFu un amico di George Frideric Handel, dopo la morte del quale si dedic\u00f2 alla continuazione della serie di concerti oratorio del compositore insieme a John Christopher Smith e poi con Thomas Linley.\nTra le sue opere si ricordano \"Teraminta\", la cantata drammatica \"La scelta di Ercole\", dodici cantate con testi di John Hawkins, gli oratori \"Jephtha\", \"La caduta dell'Egitto\" e \"Zimri\". \nDegni di menzione anche i \u201cvoluntaries\u201d, termine traducibile con preludio, composizioni di origine tipicamente inglese, eseguite durante le funzioni liturgiche anglicane, in cui accompagnavano con l'organo il canto dell'assemblea. Tra il 1748 ed il 1754 furono pubblicate tre serie di \"voluntaries\"."}
{"id": "1843539", "revid": "114795215", "url": "https://it.wikipedia.org/wiki?curid=1843539", "title": "Olio minerale", "text": "Con il termine oli minerali si indicano dei fluidi che si trovano in natura, creatisi in milioni di anni. Dal punto di vista chimico, gli oli minerali sono delle miscele costituite per la maggior parte da alcani a catena lunga (contenenti circa 15-40 atomi di carbonio).\nCaratteristiche.\nQuesti oli provengono dal petrolio ma, a differenza degli idrocarburi, solitamente non sono combustibili (se non dopo un riscaldamento e vaporizzazione, come in certi bruciatori) e quindi non vengono adoperati per l'alimentazione di macchine termiche. Quindi vengono estratti dall'uomo, raffinati ma non frazionati per raccoglierne gradualmente le componenti con un differente livello di volatilit\u00e0.\nUso.\nTra i pi\u00f9 importanti impieghi di questi oli minerali si deve menzionare quello di lubrificanti, per il cambio, il sistema valvole-punterie e i manovellismi in certi motori a combustione interna: quelli studiati per questo uso vengono classificati in base alla loro viscosit\u00e0. Vengono impiegati nel raffreddamento (per il loro altissimo livello di ebollizione e la scarsissima espansione termica) di diversi tipi di macchinari, come motori e grosse macchine utensili, oppure per grosse apparecchiature elettriche, come trasformatori delle reti ad alta e media tensione e certi tipi di conduttori, come certi cavi, che essendo percorsi da altissime tensioni e correnti, producono talmente tanto calore che la sola aria circostante non sarebbe sufficiente per dissiparlo. Sempre nel campo dell'elettrotecnica questi oli sono utilissimi per la loro praticamente nulla conducibilit\u00e0 elettrica, infatti vengono usati come isolanti \"liquidi\" tra tralicci e cavi, ad esempio al posto degli isolanti in vetro o ceramica, per impedire che anche il traliccio stesso venga elettrificato dal cavo che supporta. Vengono inoltre adoperati dai collezionisti di pietre preziose per rendere queste ultime pi\u00f9 lucide.\nNegli ultimi anni si \u00e8 assistito all'utilizzo di oli minerali per il raffreddamento di personal computer. I vantaggi legati all'utilizzo di questi sistemi sono diversi. La paraffina liquida consente un assorbimento di calore sei volte pi\u00f9 veloce rispetto all'aria. Il sistema risulta pi\u00f9 silenzioso per la mancanza di ventole di raffreddamento. Il sistema risulta pi\u00f9 affidabile in quanto la mancanza di ventoline o sistemi di raffreddamento a liquido preclude la possibilit\u00e0 che questi si guastino improvvisamente portando ad un conseguente guasto delle componenti interne al PC non pi\u00f9 raffreddate. L'utilizzo di case trasparenti in questi tipi di sistemi ha portato anche alla creazione di personal computer con un forte impatto estetico.Tra gli elementi a sfavore di questa pratica concorre il fatto che l'olio minerale degrada l'integrit\u00e0 delle plastiche con cui \u00e8 a contatto."}
{"id": "1843540", "revid": "112767937", "url": "https://it.wikipedia.org/wiki?curid=1843540", "title": "Ferriere di Sassello", "text": "Nel territorio di Sassello vi era una manodopera preparata ed affinata per quasi due secoli sotto la signoria dei Doria; disponeva di estese foreste, per la produzione del carbone, e di corsi d'acqua che creavano dei \u201csalti\u201d di quasi dieci metri. Questo permetteva un efficiente sviluppo di forza motrice per azionare maglio e maglietto e forniva l'uso di un dispositivo che forniva \u201cl'aria soffiata\u201d da spingere nel basso fuoco in quantit\u00e0 maggiore.\nLa grande importanza delle ferriere di Sassello \u00e8 stata ricordata anche nell'arte dal pittore Paolo Gerolamo Brusco (1742-1820), che ha preso undici barbuti ferrieri come modelli dei suoi Apostoli nell'affresco del catino dell'abside della SS.Trinit\u00e0. \nStoria.\nNel XV secolo, l\u2019economia di Sassello viene radicalmente trasformata dall\u2019apertura della prima ferriera. Aveva abbondanza di legno da trasformare in carbone vegetale e di acqua per movimentare mantici e magli.\nDall\u2019isola d\u2019Elba il minerale di ferro arrivava ad Albisola Capo e a Celle dove carovane di muli lo prelevavano ai depositi costieri per trasferirlo alle ferriere del Sassello e, al ritorno, i muli venivano caricati da barre di ferro.\nQuesti opifici raggiunsero il numero di sette ed arricchirono i Badano, i Grasso, i Ramognino, gli Spinelli, i Romano,i Caviglia, i Perrando, i Garbarino e diedero lavoro per quattro secoli a tutta la popolazione attiva\ndel Sassello. Intenso era il lavoro dei carbonai (bisogna tenere presente quando si erige una carbonaia che produceva carbone dalla legna dei boschi, dalla primavera all\u2019autunno) . IL trasporto del carbone era fatto anche da donne, vecchi e ragazzi, i quali scendevano dalle colline in lunghe file con i loro sacchi sulle spalle . \nIl benessere portato al paese permise la costruzione dell\u2019Ospedale e al Sassello di risorgere quando le truppe dei Savoia, in guerra con Genova, lo incendiarono nel 1625 e lo distrussero nel 1672.\n\u00c8 molto probabile che l'impianto delle prime ferriere sia stato fatto sotto la guida di un membro di quella famiglia Pizzorno, che aveva fama di aver introdotto questa industria nella vallata dello Stura, e precisamente a Rossiglione, verso la met\u00e0 del Trecento.\n\u00c8 anche quasi certo che, cessato il monopolio dei Doria, siano stati altri membri della famiglia Pizzorno a creare i nuovi impianti.\nIl periodo d'oro della siderurgia sassellese and\u00f2 dal 1570 al 1670.\nLa fase discendente inizi\u00f2 con la distruzione del paese nel 1672 ad opera delle truppe di Carlo Emanuele II di Savoia.\nL'eccezionale siccit\u00e0 del 1722-23 rese inattive tutte le ferriere.\nMa le cause principali che determinarono il crollo dei bassi fuochi di Sassello furono tre: \nPassato il paese sotto il Regno di Sardegna nel 1815, il lavoro cess\u00f2 completamente, e nel 1858 Cavour fece chiudere le ferriere.\nDa un'economia di carattere preindustriale Sassello torn\u00f2 ad un'economia puramente agricola e molti furono costretti ad emigrare in altre regioni, o addirittura in America Meridionale.\nLa successione cronologica delle ferriere \u00e8 la seguente: Reborgo, Giovo, Chiappino, Prato, Erro, Nuova, Tripalda.\nPercorrendo, invece, la strada provinciale 334 verso Sassello, s'incontrano i resti delle ferriere in questa successione: Reborgo, Giovo, Nuova, Tripalda, Prato, Erro e Chiappino.\nFerriera di Reborgo.\n\u00c8 forse la pi\u00f9 antica delle ferriere sassellesi. Era situata sul corso del torrente Reborgo. \nDi essa rimangono poche tracce dell'edificio, del bedale e del bottazzo sulla riva destra del torrente in localit\u00e0 Peurtin, a circa venti minuti di cammino, partendo dalla strada provinciale 334.\nIl terreno boscoso circostante al torrente era una propriet\u00e0 esclusiva dei Doria, nella quale era vietato non solo tagliare le piante e far pascolare le greggi e gli armenti, ma perfino pescare nel torrente.\nL'ubicazione della ferriera in un territorio cos\u00ec poco accessibile potrebbe far pensare che sia stata dettata da una ragione di segretezza. \nLa notizia pi\u00f9 antica riferita a questa ferriera risale al 6 agosto del 1522.\nNon ci sono altre notizie fino al 1590, quando negli Annali della Repubblica di Genova viene citata per i forti contrasti sorti tra Nicol\u00f2 e Stefano Doria per la propriet\u00e0.\nNel 1595, quando Stefano vende alla Repubblica di Genova il suo terzo del feudo, vende anche \u201cdue edifici di ferriere di Ribolco tutti in acqua e due edifici di maglietto\u2026\u201d. \nIl maglietto della ferriera di Reborgo and\u00f2 distrutto fra il 1595 ed il 1611 e non venne pi\u00f9 riedificato.\nInvece il maglietto pi\u00f9 vicino alla ferriera del Giovo, dopo il sequestro subito nel 1598 da parte della Camera dell'imperatore Rodolfo II, nel 1612 rientr\u00f2 in possesso della Repubblica di Genova.\nNell'estate del 1613 il maglietto, che nel frattempo era diroccato, venne ricostruito.\nL'ultima notizia relativa alla ferriera di Reborgo risale al 19 aprile 1641, quando Francesco Romano ed Antonio Molinari ne fanno l'inventario.\nNel 1655 non venne pi\u00f9 nominata. Forse era stata distrutta da un incendio e mai pi\u00f9 ricostruita.\nFerriera del Giovo.\nEra alimentata dalle acque del Rio Reborgo, pur essendo situata in posizione pi\u00f9 prossima al Rio Giovo, che scorre poco pi\u00f9 a valle di essa.\n\u00c8 segnalata dalla tavola dell'I.G.M. un paio di chilometri sotto il valico (Colle del Giovo) dal quale prende il nome.\nIl suo maglietto si pu\u00f2 vedere ancora oggi sul lato opposto della strada provinciale 334, lungo il torrente Reborgo.\nQuello che restava dell'edificio della ferriera venne demolito in occasione di un primo ampliamento della sede stradale. Ora resta solo un tratto di muro parallelo alla strada. \nIl bottazzo era situato a monte della strada ed era visibile fino al 1980 circa, quando un ulteriore ampliamento della strada lo fece scomparire.\nIn un documento essa era chiamata anche ferriera del Massap\u00e9, localit\u00e0 che si trova poco pi\u00f9 in basso.\nFra il 1591 ed il 1593 venne acquistata da Stefano Doria, che la rivendette nel 1595 alla Repubblica di Genova.\nDopo il sequestro subito nel 1598 da parte della Camera dell'imperatore Rodolfo II, nel 1612 rientr\u00f2 in possesso della Repubblica di Genova, che successivamente l'affitt\u00f2 a privati.\nNel 1746 la ferriera venne incendiata dai Savoiardi durante la guerra di successione d'Austria e rimase inattiva fino alla primavera del 1749.\nNel 1802 venne ceduta alla Comunit\u00e0 di Sassello, a titolo di risarcimento dei danni subiti da parte dell'armata francese negli anni precedenti. \nFerriera Nuova.\nIl luogo in cui era ubicata era detto lo Stagno, in prossimit\u00e0 dei Badani.\nAttualmente il toponimo sopravvive, ma \u00e8 limitato ad un tratto della riva sinistra del Rio Giovo, quella opposta al luogo dov'era la ferriera, ed in prossimit\u00e0 di esso vi sono tuttora i resti della chiusa.\nEssa fu per lungo tempo la pi\u00f9 giovane fra le ferriere sassellesi.\nPare tuttavia che nel 1612 esistesse gi\u00e0.\nNei primi anni dell'Ottocento sub\u00ec un rovinoso incendio, che la distrusse quasi completamente e rimase inattiva fino al 1810.\nNel 1852, quando la produzione siderurgica era cessata, la ferriera, il maglietto, una cascina di campagna e le terre coltivate annesse vennero aggiudicati per incanto giudiziario a Maria Morasso.\nA monte della strada che la fiancheggia i Morasso costruirono un grosso edificio, dove impiantarono una filanda che incominci\u00f2 l'attivit\u00e0 nel 1867. \nIn seguito la filanda fu trasformata in appartamenti.\nL'edificio della ferriera venne adibito a casa colonica ed il maglietto fu il garage-officina delle prime autolinee di Sassello, risalenti agli anni venti del Novecento. \nNegli anni cinquanta il maglietto fu sede di una segheria idraulica.\nGli edifici della ferriera e del maglietto sopravvivono ancora oggi, trasformati rispettivamente in casa e magazzino di materiali edili.\nFerriera della Tripalda.\nVenne fatta costruire dal marchese Giuseppe Pallavicini tra il 1\u00ba maggio ed il 12 novembre del 1694 e fu quindi la pi\u00f9 giovane fra le ferriere sassellesi.\nDerivava il proprio nome dalla cittadina di Atripalda, in provincia di Avellino, dove c'era una grande ferriera, che era stata visitata dal figlio del marchese.\nOccupava il terzo posto fra le ferriere sassellesi per capacit\u00e0 produttiva.\nEra alimentata sia dalle acque del Rio Giovo, sulla cui riva destra era situata, sia da quelle del Rio della Bozza.\nLa ferriera misurava m. 30 x 14 x 15, invece il maglietto era di m. 10 x 10 x 10.\nDopo il 1813 fu aggiunto un martinetto. Cess\u00f2 la sua attivit\u00e0 nel 1856. \nAttualmente ne sopravvivono gli edifici, ampiamente rimaneggiati, ed il bottazzo, che si affianca alla sede stradale. \nLa tavola dell'I.G.M. porta in corrispondenza di essa il toponimo Sega, perch\u00e9 dopo la cessazione dell'attivit\u00e0 siderurgica essa venne trasformata in segheria di legname, che rimase attiva fino al 1950.\nFerriera del Prato.\nEra situata sul corso del Rio Giovo, che l'alimentava e che un tempo era chiamato Lachiova. \nLe prime notizie indirette risalgono al 1560. \nNon si hanno altre notizie sicure fino al 1613, quando venne acquistata e subito dopo rivenduta da Gio Batta Doria alla Repubblica di Genova. \nAnch'essa venne in seguito ceduta a privati.\nEra la prima tra le ferriere sassellesi per capacit\u00e0 produttiva, valutata in 3.000 cantari di vena lavorati ogni anno. \nLe dimensioni della ferriera, del maglietto, del deposito del carbone e di quello per il prodotto finito sono descritte nella domanda che nel 1813 fanno i Pallavicini, allora proprietari, per essa e per la Tripalda, onde ottenere dall'amministrazione napoleonica l'autorizzazione a continuare l'attivit\u00e0 produttiva.\nLa ferriera misurava m. 29 x 13,5 x 13,5; il maglietto m. 16,5 x 7,5 x 7,5.\nIl deposito di carbone era di m. 7,5 x 6,5 x 6,5 e quello del prodotto finito era un quadrato di m. 2,5 di lato.\nNel maglietto vi erano due magli piccoli, due forni ed una tromba soffiante.\nDopo la cessazione dell'attivit\u00e0 siderurgica, nel 1872 la ferriera venne trasformata in fabbrica per l'estrazione del tannino dal legno di castagno, usato nella concia delle pelli, e dell'emateina dal legno di campeccio, usata nell'industria tintoria.\nDal 1876 gli edifici ospitarono una tessitura di cotone, che dur\u00f2 fino al 1928, quando fu distrutta da un incendio.\nOggi rimangono la chiusa, gi\u00e0 semidistrutta, ma ricostruita per iniziativa della Comunit\u00e0 Montana del Giovo a scopo di difesa idrogeologica, il bedale e l'ampio bottazzo.\nDove c'erano gli opifici oggi c'\u00e8 una casa d'abitazione ed un magazzino.\nFerriera dell'Erro.\nIl suo nome \u00e8 improprio, perch\u00e9 essa \u00e8 situata presso la riva destra del Rio Ciua, mentre l'Erro, nel quale il Ciua confluisce, scorre circa un chilometro pi\u00f9 a valle.\nIn realt\u00e0 la ferriera era alimentata dalle acque dello Sbruggia sul quale era costruita la chiusa.\nEssa fu soggetta a frequenti alluvioni causate sia dallo Sbruggia, che danneggiava chiusa, bedale e bottazzo (situati nel prato degli Arnei, dove ora si trova il mulino Assandri), sia dal Ciua, che investiva direttamente l'opificio.\nLa ferriera risale sicuramente al Cinquecento. \nNel 1591 venne acquistata da Paride Doria. \nAnch'essa nel 1612 pass\u00f2 alla Repubblica di Genova e poi a privati. \nNel 1672 venne incendiata dai Savoiardi, ma riprese l'attivit\u00e0 dopo dieci mesi.\nDisastrosa fu invece l'alluvione del 26 agosto 1702: la ferriera non venne pi\u00f9 ricostruita e fu pi\u00f9 tardi trasformata in casa colonica.\nUn lungo avvallamento del terreno, parallelo al torrente, fa intuire che qui era situato il bedale.\nNessuna traccia rimane del bottazzo.\nFerriera del Chiappino.\nEra la pi\u00f9 vicina all'abitato e l'unica situata sul corso del torrente Sbruggia. \nA monte di essa c'erano i due mulini del Piano e dell'Oltreacqua, gi\u00e0 attivi nel Duecento.\nDi essa si parla per la prima volta in un testamento del 1575.\nDopo l'incendio del 1672, che la rese inattiva per tre anni, sub\u00ec nel 1680 il crollo della chiusa, che era allora di legno.\nNel 1738 era al secondo posto tra le ferriere sassellesi per capacit\u00e0 produttiva.\nAttualmente esiste, rimaneggiato, l'edificio della ferriera, ma non pi\u00f9 quello del maglietto.\nEsistono pure il bottazzo, il bedale e la chiusa. \nLa cascata formata dalla chiusa era nota in passato come Cascata Baglietto, dal nome dei proprietari, ed il sottostante laghetto era meta di bagni estivi da parte dei giovani."}
{"id": "1843543", "revid": "599013", "url": "https://it.wikipedia.org/wiki?curid=1843543", "title": "Busby Babes", "text": "I Busby Babes (in italiano: \"I ragazzi di Busby\") erano un gruppo di calciatori del , scoperti e allenati da Jimmy Murphy, che li fece passare dalla sezione giovanile del club alla prima squadra, sotto la guida dell'allenatore Matt Busby.\nStoria.\nOltre che per le loro qualit\u00e0 tecniche, furono noti per l'attaccamento ai \"Red Devils\", rifiutando tutte le proposte d'acquisto da parte di altre societ\u00e0. Il termine \u2013 coniato negli anni 1950 dal giornalista Frank Nicklin del \"Manchester Evening News\" \u2013 si riferisce a quel gruppo di giovani giocatori, tra l'et\u00e0 di 21 e 22 anni, che vinsero i campionati inglesi di First Division delle edizioni 1955-1956 e nel 1956-1957.\nOtto dei \"Busby Babes\" morirono nel disastro aereo di Monaco di Baviera, nel 1958; tra loro c'era anche Duncan Edwards, considerato il migliore del gruppo. Uno dei calciatori a sopravvivere quel giorno fu Bobby Charlton, che fece poi parte d'un trio delle meraviglie con George Best e Denis Law, prima di ritirarsi nel 1975."}
{"id": "1843552", "revid": "124123", "url": "https://it.wikipedia.org/wiki?curid=1843552", "title": "Johannes Isbr\u00fccker", "text": "Esperantista dal 1909, \u00e8 stato presidente dell'Akademio de Esperanto\nBiografia.\nIngegnere elettronico, fu vicedirettore della Scuola Tecnica Superiore de L'Aia. Presidente del Congresso Universale di Esperanto del 1920, a partire da questa data ha ricoperto numerose cariche all'interno del movimento esperantista.\nDal 1949 al 1963 \u00e8 stato presidente dell'Akademio de Esperanto e sotto la sua guida sono apparsi la Sepa Oficiala Aldono all'Universala Vortaro e lo studio Pri la vortfarado en Esperanto."}
{"id": "1843556", "revid": "3732", "url": "https://it.wikipedia.org/wiki?curid=1843556", "title": "Michele Tito (giornalista)", "text": "Biografia.\nNato nella Libia italiana, intraprende la carriera di giornalista a \"Il Messaggero\", diventando corrispondente da Parigi, negli anni cinquanta, durante il conflitto della guerra d'Algeria.\nDiventato il responsabile della sede romana del quotidiano \"La Stampa\" di Torino, nel 1974 passa al \"Corriere della Sera\" di Milano, assumendo la vicedirezione con Piero Ottone.\nNel 1978 assume la direzione del quotidiano \"Il Secolo XIX\" di Genova, passando successivamente alla conduzione del \"Globo\" (1982-83) e quindi del settimanale \"Il Mondo\".\nDeceduto nel 2003, lascia tre figli."}
{"id": "1843557", "revid": "1856513", "url": "https://it.wikipedia.org/wiki?curid=1843557", "title": "Sirius-Aero", "text": "La Sirius-Aero () \u00e8 una compagnia aerea russa con base tecnica all'Aeroporto di Mosca-Vnukovo che effettua voli charter e voli VIP nazionali e internazionali.\nFlotta.\nLa compagnia aerea disponeva nel 2016 degli aerei:\nIncidenti.\nIl 7 luglio 2014 un Hawker 125-800 (RA-02806) della Sirius-Aero con soli 3 membri d'equipaggio a bordo ha effettuato un atterraggio d'emergenza all'aeroporto di Mosca-Vnukovo in seguito al blocco di uno dei carelli durante un tentativo d'atterraggio all'aeroporto di Macha\u010dkala e il successivo rientro alla base tecnica della compagnia aerea a Mosca. Nessuno ha riportato danni in seguito all'incidente."}
{"id": "1843559", "revid": "1543377", "url": "https://it.wikipedia.org/wiki?curid=1843559", "title": "Stazione di Massa Zona Industriale", "text": "La stazione di Massa Zona Industriale, che si trova lungo la ferrovia Genova-Pisa, fu costruita nel 1938 quando sorse la Zona Industriale Apuana tra le citt\u00e0 di Massa e Carrara per affermare il nuovo polo industriale.\nStoria.\nLa storia dell'impianto \u00e8 strettamente legata a quella della Zona Industriale Apuana, istituita con regio decreto n. 1266 del 24 luglio 1938, poi convertito in legge n. 343 il 5 gennaio 1939, n. 343, con lo scopo di affrontare la forte crisi che allora subiva il locale comparto del marmo in conseguenza della grande depressione. Esso venne inaugurato nel 1938 in concomitanza con la Zona Industriale come posto di movimento e come uno dei capilinea dei raccordi industriali\nIn tale contesto furono previste specifiche agevolazioni per le industrie che si sarebbero stabilite nella zona fra cui la fornitura dell'energia elettrica da parte delle Ferrovie dello Stato a prezzo agevolato e la costruzione ad opera delle stesse degli impianti e dei raccordi ferroviari necessari.\nAllo scalo all'inaugurazione venne data la denominazione di \"PM Massa Apuania\", poi cambiata nel 1949 da \"PM Apuania\" a \"PM Massa Zona Industriale\" conseguentemente alla soppressione del comune di Apuania, avvenuta nel 1946. Nel 1944 \u00e8 ulteriormente citata in una pubblicazione delle FS come \"PM Apuania Massa-Zona Industriale\".\nTra il 1960 e il 1961 avvenne il completamento di un fabbricato di 3 piani sospeso per eventi bellici; esso comprendeva 12 alloggi per un totale di 54 vani ad uso del personale di servizio.\nCessati i numerosi traffici di prodotti industriali che caratterizzarono la Zona Industriale Apuana nel dopoguerra, il ruolo dell'impianto \u00e8 stato progressivamente ridimensionato; tale processo ha portato, nel 2010, alla decisione da parte di RFI di limitare significativamente l'operativit\u00e0 dell'impianto.\nStrutture e impianti.\nDisabilitata ad ogni tipo di traffico merci Carrara-Avenza, trasformata in fermata impresenziata nel 2012, Massa Zona Industriale \u00e8 rimasto l'unico impianto merci dell'area. Esso era raccordato in passato mediante due diversi raccordi, parte del tracciato complessivo dei raccordi della zona industriale: subito dopo l'innesto di quello attivo, che si dirama all'altezza del sottopasso stradale di via Gotara, un secondo raccordo impegnava una livelletta che lo conduceva al ponte obliquo con il quale la stessa Tirrenica era scavalcata, per servire alcune attivit\u00e0 poste a nord della stessa. Quest'ultimo raccordo \u00e8 elettrificato a partire dall'entrata nello scalo, subito dopo il ponte; il binario, fino alla parte elettrificata, \u00e8 utilizzato come asta di manovra.\nIl raccordo utilizzato dell'Ente Retroportuale \u00e8 quello che consente il collegamento con lo scalo marittimo del porto di Carrara e con quanto rimane dei tracciati della Zona Industriale Apuana, la maggior parte dei quali sono inutilizzati o smantellati.\nLo scalo ha 15 binari, di cui due di corsa della ferrovia Genova-Pisa; i rimanenti sono dell'impianto. Un marciapiede lungo quasi tutto lo scalo conduce a due edifici di servizio e prosegue fino a via degli Oliveti. Lo scalo \u00e8 dotato di un fabbricato viaggiatori e due banchine per il trasporto passeggeri, inutilizzate dal 2010 con la disabilitazione dell'impianto al servizio passeggeri. L'ex area viaggiatori \u00e8 ubicata a ovest rispetto al fascio principale di binari; il fabbricato viaggiatori \u00e8 a sud della linea principale Genova-Pisa. Le due banchine costeggiano parte della linea principale sui due lati; quella a sud, collegata al marciapiede intermedio, \u00e8 separata dal fabbricato viaggiatori dai binari che collegano lo scalo con i raccordi e con la linea principale. Il fabbricato viaggiatori \u00e8 collegato a tale banchina tramite un sovrappasso a raso in legno asfaltato. Il fascio principale di binari era in origine a servizio della zona industriale propriamente detta quale impianto di supporto rispetto ai traffici che gravitavano su Carrara, fra i quali quelli generati grazie alla ferrovia Marmifera. A pochi metri ad ovest del fabbricato viaggiatori era un passaggio a livello, soppresso nel 2009 e sostituito da un cavalcavia.\nAlla stazione sono state apportate alcune modifiche al piano del ferro e ai segnali nel dicembre 2013. I segnali luminosi bassi da manovra sono stati rimossi; il binario che scavalcava la Genova-Pisa \u00e8 stato collegato mediante due deviatoi ad un binario tronco sottostante, e nello spazio tra di essi sono stati ricavati due tronchini. \u00c8 stato rimosso anche il settimo binario e i suoi segnali luminosi di partenza.\nMovimento.\nPer quanto la maggior parte dei materiali lapidei provenienti dalla zona costiera compresa fra i comuni di Carrara e Massa, che vede una forte concentrazione di aziende marmifere per la vicinanza con le Alpi Apuane, sia spedito via mare per l'esportazione, una quota parte di tale traffico \u00e8 destinata al mercato interno e continentale rappresenta ormai la quasi totalit\u00e0 del traffico ferroviario generato.\nI carri provenienti dai raccordi sono movimentati a cura dell'Ente Retroportuale di Carrara (Porto di Carrara SpA) che utilizza rotabili di propriet\u00e0: una locomotiva manovra carri pianali per le fasi di carico all'interno del retroporto, che vengono poi trasferiti mediante tradotta verso lo scalo FS; lungo il raccordo base, che corre affiancato a un canale scolmatore, \u00e8 presente un raddoppio dove i convogli vengono sezionati per affrontare la forte pendenza della tratta di raccordo con Massa Zona Industriale.\nFra le locomotive usate nel passato figurano la ex FS 225.6009 di costruzione Jenbach, le gruppo 245 o la locomotiva prototipo 255.2101 capostipite del suo gruppo. Dal 2004 \u00e8 utilizzata la D.146.0001 di costruzione Firema, prototipo della serie D.146.2000 delle FS.\nL'unica impresa ferroviaria a servire con continuit\u00e0 la stazione di Massa Zona Industriale \u00e8 Trenitalia, nonostante in passato allo scalo abbiano guardato con interesse altre due imprese: la CAT SpA ottenne la licenza di operatore ferroviario passeggeri e merci il 28 maggio 2002, mentre una licenza di solo operatore merci venne rilasciata il 20 aprile 2010 alla Societ\u00e0 Apuo Veneta S.r.l., che opera peraltro unicamente servizi di manovra con un locomotore in precedenza appartenente al gruppo 202 della DB."}
{"id": "1843562", "revid": "80598", "url": "https://it.wikipedia.org/wiki?curid=1843562", "title": "Acqua azzurra, acqua chiara/Dieci ragazze", "text": "Acqua azzurra, acqua chiara/Dieci ragazze \u00e8 il sesto singolo da interprete del cantautore Lucio Battisti, pubblicato in Italia nel 1969.\nDescrizione.\nInizialmente il singolo doveva contenere i brani in ordine inverso, in quanto Battisti e Mogol ritenevano pi\u00f9 adatta ad essere lanciata la canzone \"Dieci ragazze\". I due brani vennero fatti ascoltare in anteprima a Renzo Arbore, probabilmente per i preparativi preliminari della partecipazione di Battisti a una trasmissione televisiva di Arbore, \"Speciale per voi\" (avvenuta poi il 15 aprile 1969), dove Battisti doveva lanciare una delle due canzoni. Arbore, impressionato dalla bellezza di \"Acqua azzurra, acqua chiara\" convinse gli autori a lanciarla e quindi a invertire la posizione dei due brani nel singolo.\nI due brani, editi in mono su singolo, apparvero per la prima volta in versione stereofonica nel luglio 1970 nella raccolta in cassetta \"Lucio Battisti Vol. 2\", quindi alla fine dell'anno vennero inclusi nell'album \"Emozioni\".\n\"Acqua azzurra, acqua chiara\".\nCon \"Acqua azzurra, acqua chiara\" Battisti realizza uno dei tormentoni dell'estate di quell'anno, arrivando terzo al Cantagiro 1969 con 861 voti e vincendo il Festivalbar con 343.984 preferenze, distaccando i Camaleonti, secondi classificati, di quasi 50.000 voti.\n\u00c8 citata nel manga di One Piece di Eiichiro Oda, mentre Rufy e Usopp bevono dell'acqua da delle botti.\nNel 2009 la cantante Svetlana \u010cernych realizza una cover in russo dal titolo \"Dorogoj moj dolgo\u017edannyj\" inserita nell'album \"\u010cerhnych po\u00ebt Battisti\".\n\"Dieci ragazze\".\nIl brano, dal ritmo veloce e accattivante, raggiunse rapidamente una notevole popolarit\u00e0 e ancora oggi gode di una certa notoriet\u00e0 nel repertorio di Battisti.\nIl testo della canzone ha come protagonista un uomo che, non ricambiato dalla donna che ama, cerca di dimenticarla per smettere di soffrire, circondandosi di \"dieci ragazze\" e rivolgendosi epicureamente all'amore solo come atto fisico e non come sentimento. Ma alla fine, anche se ha una ragazza per il giorno e una per la notte, disposte a fare di tutto per lui, \u00e8 costretto ad ammettere che muore per il suo grande amore che purtroppo non pu\u00f2 avere.\nCome analizzato da Gianfranco Manfredi nel suo saggio del 1979, la frase \u00ablabbra rosse sulle quali morire\u00bb \u00e8 un riferimento al sesso orale; l'uso del verbo \"morire\" per significare l'orgasmo maschile si ritrova anche in altri testi scritti da Mogol in quel periodo (su tutti \"Il tempo di morire\" e \"Dio mio no\"), e rientra nel rapporto tra l'orgasmo e la morte, un tema ricorrente della sua poetica.\nCopertina.\nPer la copertina del singolo \u00e8 stato utilizzato uno scatto dalle sessioni fotografiche per l'LP precedente Lucio Battisti.\nTracce.\nTutti i brani sono di Battisti - Mogol.\nMusicisti.\nTra i musicisti che hanno suonato nel disco, oltre ad alcuni collaboratori abituali di Battisti come Alberto Radius, Franz Di Cioccio o Damiano Dattoli, si segnala in \"Acqua azzurra, acqua chiara\" la sezione fiati del gruppo canadese Chriss &amp; The Stroke, che in quel periodo come molti altri gruppi beat soggiornava in Italia incidendo per la Durium (Ricordi); gli arrangiamenti e la direzione d'orchestra sono invece curati da Detto Mariano."}
{"id": "1843575", "revid": "6923", "url": "https://it.wikipedia.org/wiki?curid=1843575", "title": "Emilio Gatti", "text": " \nBiografia.\nEmilio Gatti nasce a Torino il 18 Marzo 1922, figlio di Aldo, Ingegnere civile, ed Emilia Sacchi, maestra di scuola elementare.\nTrascorre la sua giovinezza al Lido di Venezia studiando al Liceo Classico. I suoi interessi per\u00f2 si indirizzano presto verso la fisica e l\u2019elettronica. Finito il Liceo, vorrebbe iscriversi a Fisica all'universit\u00e0, ma il padre gli consiglia gli studi di Ingegneria. Per arrivare ad una decisione, il padre sente il parere del fisico Bruno Rossi (che anni dopo si trasferir\u00e0 negli Stati Uniti divenendo famoso per le sue ricerche sui raggi cosmici) che concorda sul fatto che l\u2019ingegneria offra maggiori prospettive di lavoro.\nEmilio Gatti si iscrive cos\u00ec all\u2019Universit\u00e0 degli Studi di Padova, dove si laurea con lode nel 1946 in Ingegneria industriale elettrotecnica avendo come relatori i Prof. Giovanni De Fassi e Giovanni Someda (a cui \u00e8 intitolata l\u2019attuale Biblioteca di Ingegneria dell\u2019Informazione e Ingegneria Elettrica dell\u2019Universit\u00e0 di Padova).\nDopo la laurea si diploma al corso di perfezionamento biennale in Comunicazioni Elettriche presso l\u2019Istituto Elettrotecnico Nazionale \u201cGalileo Ferraris\u201d di Torino, sotto la guida dei professori Mario Boella e Giancarlo Vallauri, discutendo una tesi su un amplificatore a selettivit\u00e0 variabile per basse frequenze che fu pubblicata sulla rivista italiana Alta frequenza.\nNel 1948 si sposa con Laura Semenza. \u00c8 padre di Gabriella, Aldo, Carlo e Anna Paola.\nNel 1948 entra come ricercatore al CISE (Centro Informazioni, Studi ed Esperienze) a Milano, centro di ricerca avanzato fondato appena due anni prima dal prof. Giuseppe Bolla, fisico famoso per i suoi studi in spettroscopia Raman. Al CISE Emilio Gatti si dedica allo sviluppo della strumentazione elettronica per gli studi di fisica atomica e nucleare; ancora giovane ricercatore partecipa alla misura della sezione di cattura di neutroni termici nell'Uranio i cui risultati vengono confermati da laboratori statunitensi e apprezzati a livello mondiale per la loro accuratezza. Nel 1950 diviene Direttore della Divisione di Elettronica del CISE contribuendo alla crescita scientifica di quella Istituzione ed avendo come maestri Edoardo Amaldi, Gilberto Bernardini, Bruno Ferretti ed Enrico Persico, allora consulenti del CISE. Emilio Gatti comincia ad essere un riferimento internazionale nel settore; la sua capacit\u00e0 di ideare e realizzare circuiti elettronici ed apparati complessi e di grande precisione per esperimenti di Fisica era diventata celebre anche nei laboratori anglosassoni. Il laboratorio Elettronico del CISE divenne un riferimento internazionale nel settore; le idee e l\u2019ingegnosit\u00e0 di Emilio erano il motore intorno al quale si coagulava un numero sempre pi\u00f9 ampio di ricercatori, prima al CISE, poi anche in altre sedi italiane ed internazionali. Al CISE si realizzavano prototipi di apparati elettronici e per diversi di essi si affacci\u00f2 anche la possibilit\u00e0 di una loro industrializzazione per un vero mercato della strumentazione scientifica. Emilio si impegn\u00f2 anche in questo, catalizzando la nascita, nel 1958, e l\u2019affermazione della LABEN, come industria dedicata alla strumentazione nucleare.\nNel 1951 \u00e8 nominato professore incaricato del corso di Complementi di matematica al Politecnico di Milano e nel 1953 consegue la libera docenza in Elettronica applicata, che gli permette di continuare a dirigere il laboratorio al CISE.\nNel 1957 diviene professore straordinario di Elettronica al Politecnico di Milano, lasciando la direzione del laboratorio del CISE al suo allievo Vito Svelto e rimanendo consulente del CISE fino al 1968. Dal 1961 \u00e8 ordinario di Elettronica nucleare e dal 1962 ordinario di Fisica al Politecnico di Milano. Dal 1980 riprende la cattedra di Elettronica applicata.\nAl Politecnico di Milano ha ricoperto varie cariche istituzionali: dal 1958 al 1967 \u00e8 stato Direttore del Dipartimento di Fisica (1958-\u201867), membro del Consiglio di Amministrazione (1969-\u201974), membro della Commissione d\u2019Ateneo (1981-\u201993), Presidente del Consiglio del Corso di Laurea in Ingegneria elettronica (1990-\u201893).\nDal 1969 al 1971 \u00e8 stato Prorettore del Politecnico di Milano.\nAl Politecnico di Milano, Emilio Gatti, tiene i corsi di Fisica, Elettronica nucleare, Tecnologie elettroniche ed Elettronica applicata. Nel 1997, all'et\u00e0 di 75 anni va in pensione. Nel 1998 viene nominato professore emerito.\nDal 1961 al 1993 \u00e8 stato direttore della rivista scientifica \u2018Alta Frequenza\u2019 dell\u2019Associazione Elettrotecnica ed Elettronica Italiana (AEI).\nDal 1964 al 1967 \u00e8 stato Presidente della Sezione italiana dell\u2019Institute of Electrical and Electronics Engineers (IEEE).\nMembro (1971-1995) e Presidente (1983-1995) del Consiglio Scientifico di Tecnomare (Venezia) .Dal 1979 al 1981 \u00e8 stato Presidente del Gruppo Nazionale Circuiti e Componenti (CCTE) del CNR.\nDal 1983 al 1985 \u00e8 stato Presidente della Sezione di Milano e dal 1992 al 1994 Vicepresidente generale dell\u2019AEI e socio benemerito dal 1987.\nDal 1970 al 1992 \u00e8 stato membro e dal 1978 al 1981 Direttore del Consiglio Scientifico del Laboratorio LAMEL (Laboratorio Materiali per l\u2019Elettronica) del CNR (Consiglio Nazionale delle Ricerche) con sede in Bologna.\nDal 1973 verr\u00e0 invitato annualmente a trascorrere il mese di ottobre al Brookhaven National Laboratory (Upton, New York, USA) per condurre studi e ricerche presso la Divisione Strumentazione diretta dal dott. Veliko Radeka.\nDal 1969 \u00e8 stato socio corrispondente, dal 1980 membro effettivo, dal 2000 al 2002 Vicepresidente e dal 2003 al 2005 Presidente dell\u2019Istituto Lombardo Accademia di Scienze e Lettere.\n\u00c8 stato membro dal 1981 dell\u2019Accademia Nazionale delle Scienze detta dei XL.\nDal 1988 \u00e8 stato socio corrispondente e dal 2003 socio nazionale dell\u2019Accademia Nazionale dei Lincei.\nDal 1989 \u00e8 socio onorario del Collegio degli Ingegneri di Milano.\nDal 1996 al 2001 \u00e8 membro del Consiglio Direttivo del Centro Linceo.\nMuore il 9 luglio 2016 nella sua casa di Milano.\nRicerche.\nIl principale campo di Ricerca di Emilio Gatti \u00e8 stato quello delle misure e della strumentazione elettronica per la Fisica ed in particolare quello dei rivelatori di radiazioni e di particelle elementari e quello della strumentazione elettronica per la spettrometria in energia, tempo e posizione.\nNel 1953 introdusse il metodo del gradino aggiunto per ottenere discriminatori a singolo canale di alta precisione.\nNel 1955 sugger\u00ec di sostituire la tradizionale configurazione dell\u2019amplificatore di tensione con una nuova configurazione, che verr\u00e0 poi chiamata preamplificatore di carica, come primo stadio di elaborazione dei segnali delle camere a ionizzazione. Il preamplificatore di carica divenne poi di uso generale ed attualmente \u00e8 lo stadio di amplificazione pi\u00f9 utilizzato per i rivelatori di radiazione a semiconduttore.\nNel 1956 introdusse il metodo a verniero per migliorare la localizzazione temporale di eventi. Formul\u00f2 la teoria statistica del contatore a scintillazione e la sintesi di filtri ottimi per la localizzazione temporale degli eventi rivelati da contatori a scintillazione. Nel campo dei rivelatori di radiazione, individu\u00f2 il corretto metodo di calcolo della carica indotta agli elettrodi nei rivelatori a stato solido, correggendo un diffuso errore presente in letteratura.\nNel 1961 invent\u00f2 la camera a scintilla limitata (streamer chamber).\nNel 1963 invent\u00f2 il metodo del regolo scorrente (sliding scale) per ottenere alta linearit\u00e0 differenziale negli analizzatori multicanale di ampiezza utilizzati nella spettroscopia di radiazioni e particelle. Il metodo ha dato luogo a sviluppi scientifici e a realizzazioni in tutto il mondo ed \u00e8 attualmente impiegato nei convertitori analogico digitali (ADC) ad alta linearit\u00e0 differenziale. Nel 1997 la missione scientifica per l\u2019esplorazione di Marte Mars Pathfinder della NASA, impiega il rover Sojourner su cui \u00e8 montato uno spettrometro (APXS) - utilizzato per analizzare la composizione del suolo \u2013 nella cui elettronica viene implementato il metodo \"sliding scale\", chiamato \"The Gatti correction\", per raggiungere l\u2019alta linearit\u00e0 richiesta. Una serie di ricerche condotte durante tutta la sua carriera port\u00f2 alla sintesi teorica dei filtri ottimi di trattamento dei segnali dei rivelatori nucleari per misure di energia e tempo sotto svariate condizioni di vincolo. Questi studi contribuirono allo sviluppo dei moderni processori digitali di impulsi dei rivelatori di radiazione attualmente utilizzati in molteplici esperimenti scientifici. \nL\u2019esperienza nel campo della strumentazione nucleare port\u00f2 E. Gatti a contribuire alla strumentazione elettronica biomedica, in particolare con strumenti per il rilievo delle mappe di potenziale sul torace derivanti dall'attivit\u00e0 elettrica del cuore (1972) e con il primo strumento per il rilievo dei profili di velocit\u00e0 del sangue nei vasi, basato sull'ecografia ultrasonica Doppler pulsata (1980).\nNel 1983 Emilio Gatti insieme a Pavel Rehak, ricercatore del Brookhaven National Laboratory (USA), inventa la \"\u201ccamera a deriva a stato solido\u201d\" (SDD: Solid-state (o Silicon) Drift Detector) che oggi costituisce uno dei rivelatori a semiconduttore con la pi\u00f9 alta risoluzione energetica per la spettroscopia di raggi X. Negli anni seguenti, grazie ad Emilio Gatti si stabilisce una stretta collaborazione di ricerca tra il Politecnico di Milano, il Brookhaven National Laboratory (dove diversi suoi allievi vengono invitati a trascorrere un periodo come ricercatori) ed il Max Planck Institute di Monaco di Baviera per condurre una intensa ricerca e sviluppo sui rivelatori SDD e sull'elettronica associata; queste ricerche, sotto la guida di Gatti, portano a numerose innovazioni ed implementazioni. Nel 2004 atterrano sul pianeta Marte due rover gemelli Spirit e Opportunity che impiegano nello spettrometro APXS un Silicon Drift Detector per l\u2019analisi a raggi X del suolo e delle rocce. Nel 2014 la sonda spaziale della missione Rosetta dell\u2019Agenzia Spaziale Europea, lanciata nel 2004, raggiunge la cometa 67P/Churyumov-Gerasimenko, ed il suo lander Philae, che tra gli strumenti ha un APXS montante un rivelatore SDD, atterra sulla cometa per analizzarne il nucleo. Al CERN di Ginevra, sull'acceleratore di particelle LHC (Large Hadron Collider), \u00e8 operativo dal 2008 l\u2019esperimento ALICE (A Large Ion Collider Experiment) per lo studio delle interazioni tra ioni pesanti che impiega un grande sistema di rivelazione di particelle nel quale sono presenti 260 Silicon Drift Detectors.\nI rivelatori SDD sono oggi impiegati in numerose applicazioni sia scientifiche che industriali in tutto il mondo.\nLa personalit\u00e0 scientifica ed umana.\nEmilio Gatti \u00e8 stato un vero pioniere nella ricerca scientifica legata alla strumentazione elettronica per esperimenti di fisica atomica e nucleare per oltre sessantanni. Nella sua attivit\u00e0 professionale ha unito creativit\u00e0 ed intuizione ad una eccezionale abilit\u00e0 teorica basata su una profonda conoscenza dell\u2019elettromagnetismo e dei pi\u00f9 avanzati metodi di analisi matematica, che utilizz\u00f2 nella soluzione di problemi complessi.\nEmilio Gatti \u00e8 stato un maestro per i numerosi collaboratori che hanno appreso da lui i suoi metodi di analisi, la sua attenzione e precisione nell'esaminare i risultati sperimentali delle misure e la sua passione per la scienza, l\u2019ingegneria e la ricerca. Molti suoi allievi e collaboratori hanno successivamente dato origine a gruppi di ricerca nel campo dell\u2019elettronica, sia al Politecnico di Milano che in altre Universit\u00e0 Italiane.\nEmilio Gatti \u00e8 stato un uomo nel cui carattere spiccavano la grande gentilezza e mitezza unite ad una umilt\u00e0 e generosit\u00e0 tanto grandi quanto la sua intelligenza e cultura scientifica. Emilio Gatti amava lavorare insieme ai suoi collaboratori e allievi, condividendo generosamente le sue straordinarie capacit\u00e0 e la sua vasta e profonda conoscenza, senza mai mettere alcuno a disagio ma rendendo ciascuno partecipe attivo del lavoro.\nSergio Cova, professore emerito di Elettronica al Politecnico di Milano, allievo e collaboratore del prof. Emilio Gatti scrive di lui: \u201c\"Emilio Gatti era un genio, una mente creativa che generava nuove idee, ben al di l\u00e0 di noi che possiamo solo accoglierle e farle crescere. Chi discuteva con lui problemi scientifici percepiva rapidamente e nitidamente questa straordinaria sensazione.\u201d\"Vito Svelto, professore emerito di Elettronica all'Universit\u00e0 degli Studi di Pavia e uno dei primi allievi del prof. Emilio Gatti scrive di lui: \u201c\"Emilio Gatti \u00e8 la persona pi\u00f9 geniale che io abbia incontrato nella mia vita scientifica. La sua fantasia, intelligenza critica e capacit\u00e0 analitica restano ineguagliabili, sempre all'avanguardia del sapere in campo scientifico nell'individuare problemi e suggerire soluzioni. \u00c8 certamente una delle migliori menti che l\u2019Italia abbia avuto negli ultimi decenni\".\u201d\nOpere.\nOltre alla pubblicazione di oltre 250 contributi scientifici in riviste internazionali, Emilio Gatti \u00e8 stato autore di:"}
{"id": "1843576", "revid": "599013", "url": "https://it.wikipedia.org/wiki?curid=1843576", "title": "Jos\u00e9 Emilio Amavisca", "text": "Carriera.\nDal 1994 al 1999 gioc\u00f2 nel Real Madrid vincendo due campionati, una Champions League e la successiva Coppa Intercontinentale.\nNel gennaio del 1999 si trasfer\u00ec al Racing Santander."}
{"id": "1843586", "revid": "1342115", "url": "https://it.wikipedia.org/wiki?curid=1843586", "title": "Carlo Rognoni", "text": " Ha diretto le riviste Panorama ed Epoca e il quotidiano Il Secolo XIX. \u00c8 stato senatore dal 1992 al 2001 e deputato dal 2001 al 2005. In seguito ha fatto parte del consiglio di amministrazione della Rai.\nBiografia.\nFormatosi negli Stati Uniti, debutta professionalmente nel 1961, diventando redattore del quotidiano \"24 ore\", divenuto nel 1965, con l'accorpamento a \"Il Sole\", il giornale di Confindustria, \"Il Sole 24 Ore\". Nel 1966 viene assunto da \"Selezione dal Reader's Digest\", in cui rimane fino al 1969.\nPassa poi a \"Panorama\", di cui ricopre la carica di direttore dal 1979 al 1985. Fonda il mensile \"Panorama Mese\". Nel 1985 lascia \"Panorama\" e diventa direttore del settimanale \"Epoca\". Nel 1987 diventa direttore editoriale delle testate del gruppo. Gli succede nel ruolo di direttore Alberto Statera. Dal 1987 al 1992 \u00e8 a Genova, per dirigere \"Il Secolo XIX\".\nNel 1992 viene eletto senatore tra le file del Partito Democratico della Sinistra. Confermato alle elezioni del 1994 e del 1996, nel 2001 passa alla Camera.\nDal 2005 al 2008 ha svolto le funzioni di consigliere d'amministrazione RAI.\nPresidente del Forum Comunicazione del Partito Democratico dal 2009 durante la segreteria di Pier Luigi Bersani.\nSuccessivamente fa parte della presidenza dell'associazione Libert\u00e0Eguale."}
{"id": "1843599", "revid": "1805885", "url": "https://it.wikipedia.org/wiki?curid=1843599", "title": "William Brodie", "text": "Di giorno, Brodie era un rispettabile uomo d'affari, membro del consiglio del \"burgh\" e diacono (o presidente) della \"Corporazione di falegnami e scalpellini\" (\"Incorporation of Wrights and Masons\"). Parte del suo lavoro di costruttore di armadietti consisteva nell'installazione e riparazione delle loro serrature e di altri meccanismi di sicurezza, nonch\u00e9 nella riparazione delle serrature delle porte. Fu anche membro di una giuria. Socializz\u00f2 con l'alta borghesia di Edimburgo, conoscendo il poeta Robert Burns e il pittore Sir Henry Raeburn. Fu anche membro del \"Circolo della Cappa di Edimburgo\" (\"Edinburgh Cape Club\").\nDi notte, per\u00f2, Brodie diventava uno scassinatore e un ladro. Si serviva del suo lavoro diurno come mezzo per conoscere i meccanismi di sicurezza dei suoi clienti e per copiare le loro chiavi usando stampi di cera. In qualit\u00e0 di principale falegname della citt\u00e0, la sua opera era richiesta nelle case di molti dei membri pi\u00f9 ricchi della societ\u00e0 di Edimburgo. Utilizzava i proventi illeciti per mantenere la sua seconda vita, inclusi cinque figli, due amanti che non sapevano l'una dell'altra, e il vizio del gioco d'azzardo. Presumibilmente inizi\u00f2 la propria carriera criminale intorno al 1768, quando copi\u00f2 le chiavi della porta di una banca e rub\u00f2 800 sterline. Nel 1786 reclut\u00f2 una banda di tre ladri: Brown, Smith ed Ainslie.\nCi\u00f2 che port\u00f2 alla caduta di Brodie ebbe inizio pi\u00f9 tardi nel 1786, quando organizz\u00f2 un'incursione armata in un ufficio delle imposte nel quartiere di Chessel, nel Canongate. Il piano di Brodie fall\u00ec ed Ainslie fu catturato. Per evitare la deportazione, Ainslie acconsent\u00ec a deporre contro i propri complici e forn\u00ec informazioni sul resto della banda. Brodie scapp\u00f2 nei Paesi Bassi con l'intenzione di fuggire negli Stati Uniti, ma fu arrestato ad Amsterdam e riportato ad Edimburgo a bordo di una nave per essere processato.\nIl processo ebbe inizio il 27 agosto 1788. Non c'erano prove schiaccianti contro Brodie, prima che gli strumenti del suo traffico criminale fossero trovati nella sua casa: copie di chiavi, una maschera e delle pistole. La giuria dichiar\u00f2 colpevoli Brodie e il suo scagnozzo George Smith, un droghiere. Smith era un fabbricatore di serrature inglese, responsabile di un certo numero di furti, tra cui anche quello della mazza d'argento dall'Universit\u00e0 di Edimburgo.\nBrodie e Smith furono impiccati nel \"Tolbooth\", la prigione municipale di Edimburgo, il 1\u00ba ottobre 1788, usando una forca che Brodie aveva progettato e finanziato l'anno prima. Secondo una storia, Brodie aveva indosso un collare d'acciaio e un tubo d'argento per evitare che l'impiccagione fosse fatale. Si racconta che avesse corrotto il boia per fare in modo che ignorasse la cosa e che avesse organizzato la rimozione immediata del proprio corpo nella speranza di poter essere rianimato subito dopo. Se anche and\u00f2 cos\u00ec, il piano fall\u00ec. Brodie fu sepolto in un'anonima tomba presso la chiesa parrocchiale di Buccleuch. In seguito circolarono tuttavia voci di un suo avvistamento a Parigi, che diedero ulteriore smalto alla storia del suo progetto per eludere la morte.\nLa mitologia popolare racconta che il Diacono Brodie costru\u00ec la prima forca ad Edimburgo e ne fu anche la prima vittima. A tal riguardo, in seguito ad approfondite ricerche, William Roughead sostenne di poter affermare con sicurezza che, sebbene il Diacono potesse aver contribuito alla progettazione, \"...ci\u00f2 non \u00e8 assolutamente possibile in relazione alla costruzione, n\u00e9 fu il primo a beneficiare della sua ingenuit\u00e0\".\nLa dicotomia tra la rispettabile facciata di Brodie e la sua vera natura ispir\u00f2 Robert Louis Stevenson per la scrittura del romanzo \"Lo strano caso del dottor Jekyll e del signor Hyde\". L'arredamento del padre di Stevenson era stato fatto da Brodie.\nIl Diacono Brodie \u00e8 ricordato da un pub che porta il suo nome sulla \"Royal Mile\" di Edimburgo, all'angolo tra \"Lawnmarket\" e \"Bank Street\" che porta verso \"The Mound\"; gli \u00e8 stata intitolata una piccola traversa della \"Royal Mile\", e c'\u00e8 anche un altro pub a lui intitolato in \"Ward Road\", a Dundee. Un pub di New York con il suo nome si trova sul lato sud della famosa \"Restaurant Row\" nella \"West 46th Street\", tra la \"8th Avenue\" e la \"9th Avenue\", vicino alla \"9th Avenue\".\nNel 1975 \u00e8 stato pubblicato un libro sulla sua vita intitolato \"Lo strano caso del Diacono Brodie\". Nel 1997 \u00e8 stato realizzato con lo stesso titolo un film TV con protagonista Billy Connolly.."}
{"id": "1843600", "revid": "1718925", "url": "https://it.wikipedia.org/wiki?curid=1843600", "title": "Antonio Di Rosa", "text": "Biografia.\nLaureato in Scienze politiche, debutta professionalmente sulle pagine del \"Giornale di Calabria\".\nNel 1978 \u00e8 alla \"Gazzetta del Popolo\", dove rimane fino al 1984, quando passa alla \"Stampa\" di Torino. Nel 1988 \u00e8 al \"Corriere della Sera\", dove diviene vicedirettore nel 1996, sotto la conduzione di Paolo Mieli.\nNel 2000 succede a Gaetano Rizzuto alla guida del quotidiano genovese \"Il Secolo XIX\", dove rimane fino al 2004, diventando prima direttore poi editorialista della \"Gazzetta dello Sport\".\nHa diretto l'agenzia di stampa e multimediale LaPresse sino a febbraio 2017. \u00c8 stato vice del presidente Marco Maria Durante della stessa agenzia. \nDal 1\u00ba dicembre 2017 \u00e8 il direttore del quotidiano \"La Nuova Sardegna\"."}
{"id": "1843601", "revid": "80339", "url": "https://it.wikipedia.org/wiki?curid=1843601", "title": "Buzuluk (fiume)", "text": ""}
{"id": "1843610", "revid": "287204", "url": "https://it.wikipedia.org/wiki?curid=1843610", "title": "Battaglia di Karansebes", "text": ""}
{"id": "1843614", "revid": "436907", "url": "https://it.wikipedia.org/wiki?curid=1843614", "title": "Wish You Were Here (brano musicale Pink Floyd)", "text": "Wish You Were Here \u00e8 un brano musicale del gruppo musicale britannico Pink Floyd, quarta traccia dell'album omonimo, pubblicato il 12 settembre 1975 dalla Harvest Records.\nCome la maggior parte dei brani dell'album, \"Wish You Were Here\" \u00e8 dedicata al fondatore ed ex frontman della band, Syd Barrett, allontanato dal gruppo nel 1968 a causa di seri problemi mentali causati dal continuo abuso di droghe (in particolare LSD) che avevano compromesso la sua partecipazione ai concerti e al lavoro in studio.\nIl riff principale \u00e8 stato ideato da David Gilmour, mentre suonava la sua chitarra acustica negli Abbey Road Studios. Gilmour propose poi il riff a Roger Waters, il quale ne rimase positivamente colpito; successivamente i due collaborarono per completare il brano.\nNel 2004 il brano \u00e8 stato inserito nella lista dei 500 migliori brani musicali secondo Rolling Stone alla posizione 316.\nIl brano.\nNell'introduzione \u00e8 possibile sentire suoni confusi, registrati ricreando l'atmosfera di una stanza in cui alcune persone stanno ascoltando una vecchia radio. Fin dall'inizio si sente che la sintonia della radio viene spostata, fino ad arrivare ad una stazione in cui due persone, un uomo e una donna, discutono. In realt\u00e0 \u00e8 un discorso senza molto senso, quasi a volere dare l'idea di essere capitati per caso su una stazione radio, nel bel mezzo di un discorso.\nViene spostata ancora la sintonia, passando velocemente da una stazione radio che accenna la \"quarta sinfonia di \u010cajkovskij\", fino ad arrivare alla stazione in cui si suona l'introduzione di \"Wish You Were Here\". L'esecuzione \u00e8 per\u00f2 leggermente disturbata, poich\u00e9 riprodotta dalla radio. Dopo qualche secondo, si sente una seconda chitarra che accompagna il suono della prima, ma stavolta ad un volume pi\u00f9 alto e con pi\u00f9 raffinatezza, volendo ricreare l'effetto di una persona che suona nella stanza sulle note della radio. Ne \u00e8 ulteriore esempio il colpo di tosse e il successivo leggero sospiro con il naso. L'introduzione (quella riprodotta dalla radio) \u00e8 stata eseguita da Gilmour con una chitarra a dodici corde.\nAlla fine del brano, prima che entri il suono di vento ululante, si pu\u00f2 sentire in lontananza un assolo di violino, eseguito dal famoso violinista jazz St\u00e9phane Grappelli, ex membro del Quintette du Hot Club de France. Nei crediti del disco, tuttavia, non si legge il nome del musicista francese perch\u00e9, disse Roger Waters, \"pareva un insulto\" inserire nei crediti un musicista che esegue un assolo udibile a fatica.\nDal vivo.\n\"Wish You Were Here\" fece il suo debutto dal vivo nel 1977 durante il tour dei Pink Floyd, i quali suonarono l'intero album ad ogni spettacolo. Non venne pi\u00f9 eseguita dal vivo fino al 1987, anno in cui divenne uno dei cavalli di battaglia nei tour dei Pink Floyd.\nDurante il tour del 1977, Gilmour suon\u00f2 \"Wish You Were Here\" con la sua Fender Stratocaster invece della chitarra acustica, accompagnato da Snowy White con una chitarra acustica \"Ovation\" a dodici corde. In alcuni di questi spettacoli, il batterista Nick Mason port\u00f2 sul palco una vera radio a transistor, collegandola sulle frequenze locali, imitando l'introduzione originale del brano.\nIl 16 gennaio 1996, giorno in cui venne celebrato l'inserimento dei Pink Floyd nella \"Rock and Roll Hall of Fame\", David Gilmour e Richard Wright (Nick Mason era tra il pubblico) eseguirono il brano insieme con Billy Corgan, che li accompagn\u00f2 a ritmo di chitarra.\nDurante la sua carriera solista, Roger Waters ha modificato il finale della canzone e alcuni piccoli elementi della melodia. Si pu\u00f2 ascoltare questa versione nel disco \"In the Flesh - Live\". Nel 2004, Waters ed Eric Clapton eseguirono la canzone in occasione dello \"Tsunami Aid\".\nNell\u2019ambito della serie di concerti benefica \"Live 8,\" del 2005, che vide l\u2019ultima reunion dei Pink Floyd, Roger Waters ritorn\u00f2 a suonare con i suoi ex-compagni a Londra per eseguire ancora una volta il brano. Fu proprio Waters a introdurre la canzone con un breve discorso, dedicandola a Syd Barrett.\nNel 2011 venne pubblicata la Immersion Edition di \"Wish You Were Here\", la quale contiene una versione inedita caratterizzata da una maggiore presenza del violino, suonato da St\u00e9phane Grappelli.\nCover.\n\"Wish You Were Here\" \u00e8 stata reinterpretata da numerosi gruppi e cantanti. Tra di essi, i pi\u00f9 noti sono: Dream Theater, Bruce Springsteen, Radiohead, Sparklehorse, The Flaming Lips, Pearl Jam, Velvet Revolver, Wyclef Jean, Catherine Wheel, Rasputina, Ana Torroja, Bob Forrest, Widespread Panic, Aslan, Circa Survive, Alpha Blondy, Marillion, Tangerine Dream e Avenged Sevenfold.\nDurante \"\" del 2001, Fred Durst e Wes Borland dei Limp Bizkit, insieme a John Rzeznik dei Goo Goo Dolls, hanno eseguito una versione inedita di \"Wish You Were Here\". Nell'occasione il testo del brano \u00e8 stato leggermente modificato.\n\"Wish You Were Here (Live)\".\nUna versione dal vivo di \"Wish You Were Here\" \u00e8 stata estratta come unico singolo estratto dal quarto album dal vivo \"Pulse\" e pubblicata il 20 luglio 1995.\nVersione di David Gilmour.\nPer promuovere il terzo album video \"\", il 3 settembre 2007 David Gilmour ha pubblicato una propria versione dal vivo del brano per il download digitale."}
{"id": "1843615", "revid": "57342", "url": "https://it.wikipedia.org/wiki?curid=1843615", "title": "Carlo Parisi (magistrato)", "text": "Biografia.\nCarlo Parisi nacque a Macchia di Giarre il 26 agosto 1883 da famiglia benestante. Frequent\u00f2 ad Acireale il Ginnasio e il Liceo presso l'Istituto \"San Michele\" retto dai Padri Filippini. Sin dagli anni giovanili mostr\u00f2 un vivo amore per la poesia, annotando nei suoi quaderni scolastici le sue prime composizioni.\nNell'autunno del 1900, dopo aver conseguito la maturit\u00e0 classica, lasci\u00f2 la Sicilia e si trasfer\u00ec a Roma per proseguire gli studi presso la facolt\u00e0 di Giurisprudenza.\nTra il 1901 e il 1902, appena diciottenne, pubblic\u00f2, durante i suoi rientri in Sicilia, alcuni suoi componimenti nel settimanale politico letterario \"D'Artagnan\", diretto dal giovane Nino Martoglio.\nNel 1905 consegu\u00ec la laurea in Giurisprudenza e nello stesso anno diede alle stampe la sua prima monografia giuridica.\nNell'aprile del 1909 entr\u00f2 nei ruoli della Magistratura iniziando la propria carriera dapprima in vari mandamenti della Pretura di Roma, quindi, dal 1912, promosso giudice, come componente della I sezione civile del Tribunale di Roma.\nDal 1915, inizi\u00f2 la carriera amministrativa al Ministero di Grazia e Giustizia.\nDopo vari anni di relativo silenzio poetico, pubblic\u00f2 la sua prima raccolta di poesie dal titolo \"Le Citt\u00e0 bionde - Visioni d'arte della Sicilia\" (Roma, 1924) la quale consta di 85 componimenti. Il sonetto \u00e8 la forma maggiormente adoperata per decantare le lodi delle citt\u00e0 siciliane, rifacendosi a schemi compositivi del Pascoli e del D'Annunzio.\nTaormina, abituale luogo di residenza del poeta, \u00e8 la fonte d'ispirazione privilegiata per raccontare una sicilianit\u00e0 epica intrisa di classicismo in cui storia e leggenda si intrecciano. Spiccano inoltre, per i ricordi dell'infanzia e dell'adolescenza, alcune liriche dedicate a Macchia, suo paese natale e Milo, meta prediletta di villeggiatura.\nPassati cinque anni da \"Le citt\u00e0 bionde\", vide la luce una seconda raccolta di liriche: \"Canti\" (Foligno, 1929), nella quale il poeta, superando le forme e i modelli dannunziani raggiunge una pi\u00f9 grande ricchezza di moduli espressivi, contrapponendo stati d'animo \"crepuscolari\" ed una rinnovata sensibilit\u00e0 religiosa.\nSi ha notizia dell'esistenza di un'ultima raccolta, \"I Canti di Milo\" con prefazione di Giuseppe Ungaretti, pi\u00f9 volte annunciata dallo stesso poeta ma mai data alle stampe a causa della morte prematura avvenuta a Roma il 12 febbraio 1931."}
{"id": "1843621", "revid": "56620", "url": "https://it.wikipedia.org/wiki?curid=1843621", "title": "Cronache di Boscofondo", "text": "Cronache di Boscofondo (titolo originale \"Beyond the Deepwoods - The Edge Chronicles\" 1998) \u00e8 un romanzo fantasy per ragazzi scritto da Paul Stewart e illustrato da Chris Riddell, edito in Italia nel 1999 e ripubblicato nel 2004 con il titolo di Verso le Terre del Margine. \u00c8 il primo volume della serie \"Saga di Boscofondo\" ed \u00e8 seguito da \"Cronache del bordo\".\nTrama.\nLa storia comincia in un villaggio di troll legnaioli, nel cuore verde della terribile e gigantesca foresta chiamata Boscofondo, popolata da innumerevoli e bizzarre creature di ogni sorta, come sanguiquercie, gnacgnac, volvermi, e goblin di varie razze, ma la pi\u00f9 pericolosa \u00e8 senza dubbio il perfido Mordicuore.\nOltre Boscofondo vi \u00e8 la Citt\u00e0 Bassa, una delle quattro parti del \"Bordo\". Questa citt\u00e0, piena di industrie, \u00e8 legata con una catena alla citt\u00e0 galleggiante, Santafrasso, che \u00e8 un'altra delle quattro parti del Bordo ed \u00e8 anch'essa zona pericolosa, in quanto ospita i giardini di pietra. Le altre due parti del Bordo sono la Selva del Crepuscolo e la Palude, tutte zone molto poco ospitali.\nFruscello \u00e8 un ragazzo che \u00e8 vissuto in mezzo ai troll legnaioli credendo che sua madre fosse Spelda Strappalegno e suo padre Tuntum Strappalegno. I suoi veri genitori in realt\u00e0 non sono loro, come Fruscello scopre all'et\u00e0 di 13 anni. Da quel giorno avr\u00e0 molte avventure lottando contro i lappagoblin, la loro madre, un cragnosecco, e vari altri personaggi. Finalmente incontrer\u00e0 il suo vero padre, un pirata volante dei pi\u00f9 stimati, Quintinius Verginix, detto anche Lupo delle Nubi."}
{"id": "1843625", "revid": "1544245", "url": "https://it.wikipedia.org/wiki?curid=1843625", "title": "EUR (azienda)", "text": "EUR S.p.A. \u00e8 un'azienda pubblica italiana attiva nella gestione e valorizzazione immobiliare oltre che nell'organizzazione di eventi e nello sviluppo, gestione ed installazione di sistemi elettronici, informatici, telematici e di telecomunicazioni. \u00c8 controllata dal Ministero dell'economia e delle finanze, che detiene il 90% del capitale sociale, e da Roma Capitale, che ne detiene il rimanente 10%.\nNacque inizialmente come ente autonomo nel 1936 per l'organizzazione dell'Esposizione universale del 1942 nel costruendo quartiere Europa, per poi essere commissariato nel 1944 e trasformato in societ\u00e0 per azioni nel 2000.\nStoria.\nIn vista dell'Esposizione universale di Roma del 1942 fu istituito attraverso la legge n\u00b0 2174 del 26 dicembre 1936 l'ente autonomo Esposizione Universale di Roma, alle dirette dipendenze del Presidente del Consiglio dei ministri. L'Esposizione fu differita con lo scoppio della seconda guerra mondiale ma l'ente continu\u00f2 a perseguire i suoi obiettivi nell'espansione della citt\u00e0 verso il mare.\nIl 26 novembre 1944 fu posto in amministrazione straordinaria sotto l'egida di un commissario e seguirono negli anni successivi diverse proposte di riforma. Data la complessit\u00e0 dell'iter legislativo il governo eman\u00f2 nel 1978 un decreto per procedere alla liquidazione dell'ente e alla costituzione di un'apposita commissione per valutare l'attribuzione dei beni patrimoniali al comune o allo Stato. Il provvedimento fu tuttavia ricusato dalla Corte dei conti per eccesso di delega. Il Ministero del tesoro non ritenne di dover dare corso alla liquidazione dell'ente ma nell'aprile 1979 la Presidenza del Consiglio, l'ente e i sindacati firmarono un protocollo d'intesa per poter procedere alla dismissione dell'ente stesso e alla conseguente riassegnazione del personale. Il disegno di legge fu presentato al Senato della Repubblica il 4 dicembre 1979 ma all'inizio del 1980 furono scelti tre giuristi, ossia Salvatore Scoca, Guido Cervati ed Eugenio Picozza, per approfondire la natura giuridica dell'ente. Sulla base della tesi elaborata da Scoca, Cervati e Picozza il Consiglio di Stato decret\u00f2 che si trattava di un ente pubblico locale e non di un ente nazionale.\nNegli anni successivi l'ente continu\u00f2 le sue attivit\u00e0 ma sia il comune che lo Stato si posero il problema di modificarne l'assetto normativo. Con il decreto legislativo n\u00b0 304 del 17 agosto 1999 fu disposta la trasformazione dell'ente in societ\u00e0 per azioni e il capitale sociale fu ripartito tra il Ministero del tesoro, del bilancio e della programmazione economica per il 90% e il comune di Roma per il rimanente 10%.\nIn seguito alla forte crisi finanziaria che ha investito la societ\u00e0 quest'ultima ha presentato il 12 dicembre 2014 presso la sezione fallimentare del Tribunale ordinario di Roma domanda di ammissione alla procedura di concordato preventivo. L'omologazione \u00e8 avvenuta il 1\u00b0 ottobre 2015. Nel 2017 l'azienda ha iniziato l'iter per una razionalizzazione delle proprie partecipazioni presentando nello stesso anno una proposta per procedere alla fusione per incorporazione della controllata Aquadrome S.r.l. e nel 2021 un'ulteriore proposta per procedere all'incorporazione della controllata Roma Convention Group S.p.A., prevedendo di portare a compimento le procedure entro la fine dell'esercizio 2021.\nDati societari.\nEUR \u00e8 una societ\u00e0 per azioni controllata dal Ministero dell'economia e delle finanze al 90% mentre il rimanente 10% \u00e8 detenuto dall'ente Roma Capitale. La societ\u00e0 \u00e8 posta a capo di un gruppo denominato Gruppo EUR composto dalle aziende partecipate:\nIl modello di governo d'impresa \u00e8 di tipo dualistico e si compone di un consiglio di amministrazione composto da tre o cinque membri o di un amministratore unico, a cui \u00e8 affidata la gestione dell'impresa, e di un collegio sindacale composto da tre sindaci. Dall'11 gennaio 2022 il consiglio di amministrazione \u00e8 composto da: Marco Simoni (presidente), Paola Ciannavei, Alberto Mattiacci, Francesco Vaccaro e Angela Maria Cossellu (amministratore delegato).\nControversie.\nCondotte d'Acqua S.p.A..\nL'11 luglio 2014 la societ\u00e0 Condotte d'Acqua ha citato presso il Tribunale civile di Roma EUR S.p.A. sostenendo che l'esecuzione dei lavori per la realizzazione del Nuovo Centro Congressi La Nuvola sia stata turbata da: profonde modifiche alla configurazione dell'opera, gravi carenze del progetto esecutivo, sospensioni dei lavori, operato della direzione dei lavori, inteterminatezza della data di ultimazione dei lavori e ritardi nei pagamenti che hanno comportato un andamento anomalo dell'appalto e conseguenti costi aggiuntivi. La richiesta di risarcimento fu fissata inizialmente a 202,8 milioni di euro, poi aumentato dal giudice a 210,396 milioni. Successivamente il 30 gennaio 2018 Condotte ha citato nuovamente in giudizio la societ\u00e0 per la \"traslazione\" dell'opera in viale Europa richiedendo un risarcimento ulteriore di 58715590 euro.\nNell'ottobre 2020 le due parti hanno raggiunto una risoluzione bonaria che, previa rinuncia ai contenziosi in essere, ha previsto il versamento di 27 milioni di euro da parte di EUR verso Condotte d'Acqua da corrispondere in tre tranche tra il 2020 e il 2022."}
{"id": "1843626", "revid": "536103", "url": "https://it.wikipedia.org/wiki?curid=1843626", "title": "Preside", "text": "Il preside \u00e8 un funzionario incaricato della direzione d'un determinato ufficio, nell'ambito scolastico o universitario. Il termine deriva dalla lingua latina \"praesidere\", che letteralmente significa \"sedere davanti\".\nStoria.\nNel basso impero romano, questo appellativo (\"praeses\") veniva usato per riferirsi ai governatori delle province imperiali.\nIn Italia, durante il ventennio fascista, il termine indicava un funzionario di nomina inizialmente regia (secondo quanto previsto dalla legge 27 dicembre 1928, n. 2962 sulla riforma dell'amministrazione provinciale) e successivamente ministeriale, secondo il 3 marzo 1934, n. 383, assommando in s\u00e9 i poteri precedentemente conferiti al presidente della provincia e alla deputazione provinciale, l'organo esecutivo corrispondente circa all'odierna giunta provinciale.\nNel mondo.\nFrancia.\nNella scuola pre-primaria e primaria \u00e8 denominato \"Directeur d\u2019\u00e9cole\", mentre se posto alla direzione dei \"Coll\u00e9ges\" (scuola secondaria dagli undici ai quindici anni), \u00e8 detto \"Principal\" e quello che dirige la scuola secondaria superiore (Lyc\u00e9e) viene detto \"Proviseur\".\nGermania.\nIn Germania, una denominazione che varia in base al livello d\u2019istruzione; nella scuola primaria (\"Grundschule\") e secondaria (\"Hauptschule\") \u00e8 detto \"Rektor\", mentre nella \"Realschule\" \u00e8 detto \"Realschulrektor\" mentre al \"Gimnasium\" assume l\u2019appellativo di \"Studiendirektor\" o \"Oberstudiendirektor\".\nIl capo d\u2019istituto tedesco \u00e8 genericamente detto \"Schulleiter\" ed \u00e8 un dipendente pubblico, e l'assunzione viene fatta dal L\u00e4nd. Per accedere a tale ruolo \u00e8 richiesta la qualifica di docente nonch\u00e9 aver effettuato un percorso di formazione specifico.\nItalia.\nIl preside in Italia, fino al 2000, era il funzionario direttivo (ex docente) preposto alla direzione degli istituti scolastici di istruzione media inferiore e superiore, inquadrato nello specifico \"ruolo direttivo\". Esistevano anche i presidi \"incaricati\", ossia docenti che prima di accedere al ruolo direttivo ricevevano incarichi di presidenza, a scadenza annuale, nelle scuole prive di preside titolare.\nCon la riforma Bassanini la figura \u00e8 stata sostituita dal \"dirigente scolastico\", che ha unificato i ruoli di preside e direttore didattico, assumendo contestualmente nuove funzioni e divenendo titolare di qualifica dirigenziale.\nRegno Unito.\nNella scuola primaria e secondaria sono denominati \"head teachers\" e sono dei dipendenti assunti da una \"local education authority\" (autorit\u00e0 di istruzione locale) oppure dallo \"school governing body\" (organo di governo della scuola). Per potersi candidare a ricoprire il ruolo occorre essere insegnanti professionalmente qualificati e possedere un\u2019esperienza elevata dal punto di vista didattico e gestionale, nonch\u00e9 essere incaricati come \"deputy head teacher\".\nA partire dal 2004, con il regolamento, detto \"Education Head Teachers\u2019 Qualifications Regulations\", \u00e8 stato previsto l'obbligo di possedere la \"National Professional Qualification for Headship\" (qualifica professionale nazionale) che deve essere acquisita entro quattro anni dalla nomina. Per conseguire tale qualifica bisogna sottoporsi a un programma che, in base alle competenze ed alle qualifiche, ha una durata dai sei ai quindici mesi."}
{"id": "1843628", "revid": "125180935", "url": "https://it.wikipedia.org/wiki?curid=1843628", "title": "Mario Orfeo", "text": "Biografia.\nApproda professionalmente alla carta stampata nella seconda met\u00e0 degli anni ottanta, per entrare nel 1990 nella neonata redazione napoletana della \"Repubblica\". Nell'autunno del 1993 si trasferisce alla sede centrale di Roma con l'incarico di numero due dello sport. Dopo tre anni passa dallo sport agli interni, con il favore del direttore Ezio Mauro, che poi lo trasferisce all'ufficio centrale. La sua carriera ha un nuovo avanzamento nel 2000: \u00e8 nominato vice redattore capo. L'anno dopo \u00e8 promosso redattore capo centrale (2 maggio 2001).\nNel 2002 viene scelto dall'editore Francesco Gaetano Caltagirone per sostituire Paolo Gambescia alla direzione del \"Mattino\" di Napoli. \nIl 23 luglio 2009 viene nominato direttore del TG2, su proposta del direttore generale Mauro Masi e con voto unanime del consiglio di amministrazione, incarico che ricoprir\u00e0 fino al 2011. Durante il suo periodo di direzione apporta diverse novit\u00e0 alla linea editoriale. Nel febbraio 2011 critica fortemente la scelta del PDL, che allora era al governo, sul provvedimento di vigilanza Rai che, a suo parere, \"impedir\u00e0 di fare giornalismo a molte trasmissioni\". Nello stesso periodo critica anche il TG1, all'epoca sotto la direzione di Augusto Minzolini, dicendo \u00ab\"Il Tg1 berlusconiano? Di certo \u00e8 un tg filogovernativo\"\u00bb.\nIl 21 marzo 2011 viene nominato direttore de \"Il Messaggero\", un altro quotidiano dei Caltagirone, e ne assume la direzione il 28 marzo. A causa di questo nuovo incarico, il 31 marzo 2011 rassegna le dimissioni da direttore del TG2. Gli succeder\u00e0 prima Mario De Scalzi, ad interim, e poi Marcello Masi.\nIl 29 novembre 2012 viene nominato direttore del TG1, su proposta del DG della Rai Luigi Gubitosi, succedendo cos\u00ec ad Alberto Maccari; a differenza della nomina al TG2, Orfeo verr\u00e0 nominato a maggioranza con quattro voti contrari, dei due consiglieri di area PdL (Luisa Todini e Antonio Pilati) e dei due consiglieri di area PD (Benedetta Tobagi e Gherardo Colombo). Il 13 dicembre 2012 rinnova la sigla e la grafica. Inoltre, durante la sua guida, il telegiornale beneficia di un notevole incremento di ascolti rispetto alla direzione Minzolini.\nSempre sotto la sua direzione, il TG1 \u00e8 protagonista di un importante rinnovamento: dal 9 giugno 2014, infatti, la testata inizia a produrre i propri contenuti con la tecnica digitale e a trasmettere nel formato di immagine panoramico , oltre a essere prodotto e trasmesso in alta definizione.\nDal 9 giugno 2017 al 27 luglio 2018 \u00e8 stato direttore generale della Rai, in sostituzione di Antonio Campo Dall'Orto dimessosi pochi giorni prima.\nIl 15 maggio 2020 viene nominato direttore del TG3, avvicendandosi con Giuseppina Paterniti. Con questa nomina Orfeo diventa il primo giornalista ad aver diretto tutti i tre telegiornali della Rai; mentre \u00e8 il secondo giornalista ad aver diretto il TG1 e il TG3 dopo Nuccio Fava.\nNel dicembre 2021 ha accettato l'invito della redazione di Scarp de' tenis a \"firmare\" come direttore per un numero il giornale di strada del mese di dicembre e gennaio."}
{"id": "1843635", "revid": "287204", "url": "https://it.wikipedia.org/wiki?curid=1843635", "title": "Messe", "text": ""}
{"id": "1843641", "revid": "121227986", "url": "https://it.wikipedia.org/wiki?curid=1843641", "title": "Gomma di xantano", "text": "La gomma di xantano (semplicemente xantano) \u00e8 un polisaccaride utilizzato come additivo alimentare e modificatore reologico. Sulle etichette dei prodotti alimentari viene indicato come E415.\nViene ottenuta mediante processo di fermentazione in coltura pura di un carboidrato (glucosio o saccarosio) da parte di ceppi naturali del batterio \"Xanthomonas campestris\", purificato per estrazione con etanolo oppure 2-propanolo, essiccato e macinato. \nEssa contiene, quali principali esosi, il D-glucosio e il D-mannosio, nonch\u00e9 gli acidi D-glucuronico e piruvico e viene preparata sotto forma di sali di sodio, potassio o di calcio. Le sue soluzioni sono neutre . Si presenta come polvere color crema solubile in acqua ed insolubile in etanolo.\nUtilizzo nelle farine.\nLo xantano \u00e8 utilizzato per rendere collose le farine prive di glutine"}
{"id": "1843650", "revid": "466539", "url": "https://it.wikipedia.org/wiki?curid=1843650", "title": "Giancarlo Maestri", "text": "Biografia.\nFratello di Anna e Cesare Maestri, ha dato la voce, tra gli altri, a Sean Connery ne \"Il vento e il leone\", \"L'uomo che volle farsi re\" e \"Robin e Marian\"; Paul Newman in \"Nick mano fredda\" e \"L'uomo dai 7 capestri\"; Dennis Hopper in \"Easy Rider - Libert\u00e0 e paura\"; Burt Reynolds ne \"La corsa pi\u00f9 pazza d'America\" e James Caan in \"Non torno a casa stasera\". \nAgli inizi della sua carriera nel doppiaggio \u00e8 stato a lungo socio della S.A.S. - Societ\u00e0 Attori Sincronizzatori e successivamente \u00e8 stato uno dei soci fondatori della CVD - Cine video doppiatori insieme a tanti attori/doppiatori tra cui Giancarlo Giannini, Oreste Lionello, Corrado Gaipa e Luciano Melani.\nHa inoltre dato la voce a Pisolo in \"Biancaneve e i sette nani\", nell'edizione del 1972."}
{"id": "1843651", "revid": "1305772", "url": "https://it.wikipedia.org/wiki?curid=1843651", "title": "Wish You Were Here", "text": "Wish You Were Here (\"vorrei che tu fossi qui\" in lingua inglese) pu\u00f2 riferirsi a:"}
{"id": "1843664", "revid": "484532", "url": "https://it.wikipedia.org/wiki?curid=1843664", "title": "Dmitrij Chvorostovskij", "text": "Biografia.\nInfanzia e formazione.\nSuo padre, Aleksandr Hvorostovskij, era ingegnere chimico, mentre la madre, Ljudmila Hvorostovskaja, era ginecologa; i lavori molto impegnativi costrinsero i genitori ad affidare il loro unico figlio per la maggior parte del tempo alla nonna materna, figura che Hvorostovskij ha sempre riconosciuto come centrale nella sua educazione, ed al nonno acquisito, secondo marito della nonna e tormentato reduce di guerra, descritto dal cantante stesso come \"vanitoso, arrogante e fortemente alcolizzato\". Nato a Krasnojarsk, centro militare e industriale della Siberia centrale chiuso agli stranieri fino ai tardi anni '80, ricevette la sua intera educazione in quella cittadina. Fin da piccolo Dmitrij Hvorostovskij nutr\u00ec interesse per il disegno, la scultura e la musica e questo interesse venne notato dai genitori, entrambi appassionati musicisti e cantanti amatoriali. La vasta collezione di vinili del padre, che poi contribu\u00ec lui stesso ad allargare, fu il primo contatto con l'opera di Hvorostovskij e da l\u00ec prese esempio per il suo stile di canto sempre attento al legato e alla parola scenica. F\u00ebdor Ivanovi\u010d \u0160aljapin, Ettore Bastianini e Piero Cappuccilli sono stati da lui citati e sempre considerati come ammiratissimi modelli.\nHvorostovskij studi\u00f2 pianoforte e solfeggio dall'et\u00e0 di 10 anni e a 14 anni venne poi iscritto dal padre, preoccupato della possibile deriva del figlio verso la musica rock e la sregolatezza, al Collegio Pedagogico N\u00b01 Maksim Gor'kij di Krasnojarsk, dove ottenne nel 1982 un diploma di direttore di coro. In seguito studi\u00f2 canto con la professoressa Ekaterina Joffel all'Istituto Statale d'Arte di Krasnojarsk, dove si laure\u00f2 nel 1986.\nCarriera.\nIl 30 dicembre 1984 Hvorostovskij debutt\u00f2 al Teatro dell'Opera di Krasnojarsk, per cui fu solista dal 1985 al 1990, interpretando il personaggio di Marullo nel \"Rigoletto\". Nel 1986 vinse il concorso canoro dedicato a Mihail Glinka a Baku e nel 1988 il Pr\u00e9mier Grand-Prix al Concorso Internazionale di Canto di Tolosa. La sua carriera decoll\u00f2 nel 1989, quando vinse l'ambito concorso canoro Cardiff Singer of the World: il giorno successivo la Philips gli propose un contratto che venne subito firmato.\nIl suo debutto operistico fuori dalla Russia avvenne a Nizza (1990) nell'opera di P\u00ebtr \u010cajkovskij \"La dama di picche\", nello stesso anno tenne un recital all'Opera di San Diego e cominci\u00f2 a frequentare i teatri d'opera pi\u00f9 famosi, come la Royal Opera House, Covent Garden, Metropolitan Opera di New York, l'Opera di Parigi, l'Opera di Stato della Baviera, il Teatro alla Scala di Milano, l'Opera di Stato di Vienna, la Lyric Opera di Chicago, e i festival internazionali. Non mancano nel suo curriculum numerosi concerti con la New York Philharmonic e la Filarmonica di Rotterdam, e con famosi direttori tra cui James Levine, Claudio Abbado, Lorin Maazel, Yuri Temirkanov e Valery Gergiev.\nArriva in Italia debuttando al Teatro la Fenice di Venezia nel 1991 con \"Eugenio Onegin\" e nel 1992 tiene un recital negli Stati Uniti al teatro Lyric Opera di Chicago, interpretando Giorgio Germont ne \"La traviata\" con June Anderson nel 1993. Al Teatro alla Scala debutta nel 1992 con un recital, nel 1993 \u00e8 Silvio nella prima rappresentazione di Pagliacci con Juan Pons diretto da Riccardo Muti e nel 2005 \u00e8 Il principe Eleckij nella prima di La dama di picche al Teatro degli Arcimboldi.\nA Salisburgo nel 1992 tiene un recital, nel 1995 \u00e8 Il Conte di Almaviva ne Le nozze di Figaro con Bryn Terfel e Susan Graham diretto da Nikolaus Harnoncourt, nel 1998 esegue \"Canzoni e danze di morte\" di Modest Mussorgskij con i Wiener Philharmoniker diretto da Valerij Gergiev, nel 1999 Don Giovanni con Karita Mattila e Barbara Frittoli diretto da Lorin Maazel e nel 2004 il principe Andrej Bolkonskij in \"Guerra e pace\" di Prokof'ev con Anna Netrebko diretto da Gergiev e tiene un recital.\nAl Royal Opera House di Londra debutta nel 1992 come Renato ne I Puritani con la Anderson, nel 1993 \u00e8 Eugenio Onegin, nel 1996 \u00e8 Giorgio Germont ne La traviata, nel 1998 \u00e8 Count Almaviva ne Le nozze di Figaro e Francesco ne I masnadieri (Verdi), nel 2001 Prince Yeletsky ne La dama di picche con la Mattila diretto da Bernard Haitink, nel 2002 Conte di Luna ne Il trovatore, nel 2003 Silvio in Pagliacci con Pl\u00e1cido Domingo ed Angela Gheorghiu, nel 2005 Rigoletto con Rolando Villaz\u00f3n e Renato in Un ballo in maschera e nel 2011 Valentin in Faust. Fino al 2011 egli ha preso parte a 95 rappresentazioni del Covent Garden.\nAl Wiener Staatsoper debutta nel 1994 come Sir Riccardo Forth ne \"I puritani\" con Edita Gruberov\u00e1, nel 1996 Giorgio Germont ne \"La traviata\", Figaro ne \"Il barbiere di Siviglia\" di Gioachino Rossini e F\u00fcrst Jeletzki ne \"La dama di picche\", nel 1999 Rodrigo nel \"Don Carlo\" con Nicolai Ghiaurov, nel 2010 \"Rigoletto\" ed \"Eugenio Onegin\" con Ferruccio Furlanetto e nel 2012 e nel 2016 Simon Boccanegra.\nPer il Metropolitan Opera House debutta nell'ottobre 1995 nelle vesti del principe Eleckij ne \"La dama di picche\" con la Mattila e Leonie Rysanek diretto da Gergiev, nel 1997 \u00e8 Valentin nel \"Faust\" con Samuel Ramey e Ren\u00e9e Fleming, nel 1999 \u00e8 Belcore ne \"L'elisir d'amore\" con la Gheorghiu e Roberto Alagna, nel 2001 Germont ne \"La traviata\" e Rodrigo in \"Don Carlo\" con Ramey diretto da Gergiev, nel 2002 \u00e8 il principe Andrej Bolkonskij in \"Guerra e pace\" di Prokof'ev con la Netrebko diretto da Gergiev e \"Don Giovanni\" con la Frittoli e Carol Vaness, nel 2004 canta \"Don Quichotte \u00e0 Dulcin\u00e9e\" di Maurice Ravel e \"Lieder eines fahrenden Gesellen\" di Gustav Mahler diretto da James Levine alla Carnegie Hall, nel 2007 \"Eugenio Onegin\" con la Fleming e Ram\u00f3n Vargas diretto da Gergiev e Renato in \"Un ballo in maschera\" con Salvatore Licitra, nel 2009 il conte Di Luna ne \"Il trovatore\", nel 2011 Simon Boccanegra con la Frittoli e Ferruccio Furlanetto diretto da Levine e nel 2012 Don Carlo in \"Ernani\". Nel 2013 \u00e8 Rigoletto nell'omonima opera di Giuseppe Verdi e nel 2015 Rodrigo di Posa in Don Carlo. Ritorna poi al ruolo di Conte di Luna dopo l'annuncio della sua malattia ed un primo ciclo positivo di chemioterapia ricevendo ad ogni sera una pioggia di rose bianche da parte dell'orchestra. Ha preso parte a 187 rappresentazioni del Met.\nAncora a Chicago nel 1996 interpreta Valentin in Faust con Samuel Ramey e Ren\u00e9e Fleming e nel 2012 tiene un concerto di nuovo con Ren\u00e9e Fleming.\nAl San Francisco Opera nel 1996 \u00e8 Figaro ne Il barbiere di Siviglia (Rossini) con Jennifer Larmore, nel 2000 \u00e8 Don Giovanni con Carol Vaness e Anna Netrebko e Grigori Grjaznoj ne La fidanzata dello zar con Anna Netrebko diretto da Neeme J\u00e4rvi, nel 2004 Giorgio Germont ne La traviata con Villaz\u00f3n, nel 2008 Simon Boccanegra e nel 2009 il Conte di Luna ne Il trovatore.\nAd Edimburgo nel 1998 \u00e8 Francesco ne I masnadieri nella trasferta della Royal Opera House.\nNel 2000 tiene un recital al Grand Th\u00e9\u00e2tre di Ginevra.\nAll'Op\u00e9ra National de Paris nel 2003 \u00e8 Il Conte di Almaviva ne Le nozze di Figaro con Joyce Didonato, nel 2004 \u00e8 Il Conte di Luna ne Il trovatore, nel 2007 \u00e8 Simon Boccanegra diretto da James Conlon e nel 2008 Rodrigo, marchese di Posa in Don Carlo con Ferruccio Furlanetto.\nNel 2004 torna al Teatro La Fenice come Giorgio Germont ne La traviata diretto da Maazel con Patrizia Ciofi ripreso dalla RAI e pubblicato in DVD.\nNel 2009 tiene un recital al Ravinia Festival di Highland Park (Illinois).\nAll'Arena di Verona nel 2010 \u00e8 Il Conte di Luna ne Il trovatore.\nNel 2012 tiene un recital al Palacio de Bellas Artes di Citt\u00e0 del Messico.\nNel 2013 \u00e8 Rigoletto al Teatro di San Carlo di Napoli, Renato in Un ballo in maschera all'Accademia nazionale di Santa Cecilia di Roma diretto da Antonio Pappano.\nDal 2006 al 2016 organizz\u00f2 i concerti denominati \"Hvorostovsky and Friends\" cui presero parte tra gli altri Ren\u00e9e Fleming, Anna Netrebko, Ildar Abdrazakov, Barbara Frittoli, Marcelo \u00c1lvarez e Sondra Radvanovsky. Alcuni di questi concerti sono stati anche occasione per raccolte fondi a scopo di beneficenza.\nAccanto alla fiorente carriera operistica Hvorostovskij ha sempre coltivato il suo interesse per la canzoni folkloristiche e pop del suo paese natale organizzando ogni anno un tour in remote localit\u00e0 russe in cui presentava tali programmi concertistici completi di repertorio classico e non. Nonostante fosse gi\u00e0 noto, nel 2004 la sua notoriet\u00e0 in Russia sub\u00ec un notevole incremento quando fu il primo cantante d'opera a tenere un concerto sulla Piazza Rossa di Mosca con canzoni del periodo della Seconda guerra mondiale. Dal 2010 mantenne anche una collaborazione con il compositore pop Igor Krutoy per un programma di nome \"D\u00e9j\u00e0-vu\" composto da 24 canzoni scritte appositamente per il baritono russo da Krutoy e la poetessa Lilla Vinogradova in russo, italiano e francese.\nVita privata.\nNel 1989 sposa una ballerina sua connazionale, Svetlana (1959-2015), adottando Marija, figlia di primo letto della moglie. La coppia si trasferisce a Londra e ha due figli, Aleksandra e Daniil, gemelli nati nel 1996. Nel 1999 la coppia divorzia e Hvorostovskij si risposa nel 2001 con Florence Illi, una cantante svizzera. La coppia ha due figli: Maksim (n. 2003) e Nina (n. 2007). Hvorostovskij \u00e8 scomparso nel novembre 2017 all'et\u00e0 di 55 anni a due anni e mezzo dalla diagnosi di un tumore cerebrale. Il cantante aveva dato il suo addio alle scene operistiche alla fine del 2016 a causa delle complicazioni derivate dalla malattia .\nDiscografia.\n1990 \u2014 Tchaikovsky and Verdi Arias\n1991 \u2014 Cavalleria Rusticana\n1991 \u2014 Russian Romances\n1992 \u2014 Dark Eyes: Russian Folk Songs\n1993 \u2014 Eugenio Onegin\n1993 \u2014 La Traviata\n1994 \u2014 Songs and Dances of Death\n1994 \u2014 Songs of Love and Desire\n1994 \u2014 Dark Eyes\n1995 \u2014 My Restless Soul\n1996 \u2014 Dmitri\n1996 \u2014 Russia Cast Adrift\n1996 \u2014 Credo\n1996 \u2014 Russia Cast Adrift\n1997 \u2014Don Carlos\n1997 \u2014 Russia\u2019s War\n1997 \u2014 Arie Antiche\n1998 \u2014 Kalinka\n1998 \u2014 Arias &amp; Duets\n1999 \u2014 La fidanzata dello zar\n1999 \u2014 Iolanta\n1999 \u2014 Kalinka\n2000 \u2014 Don Giovanni: Leporello\u2019s Revenge\n2001 \u2014 Verdi, La traviata\n2001 \u2014 From Russia With Love\n2001 \u2014 Passione di Napoli\n2002 \u2014 Russian Sacred Choral Music\n2002 \u2014 Il Trovatore\n2003 \u2014La dama di picche\n2003 \u2014 Where are you, my brothers?\n2003 \u2014 Canti degli anni della guerra\n2004 \u2014 Petersburg: A vocal poem\n2005 \u2014 Songs and Dances of Death\n2005 \u2014 I Met You, My Love\n2005 \u2014 Verdi Arias\n2005 \u2014 Moscow Nights\n2006 \u2014 Portrait\n2007 \u2014 Heroes and Villains\n2007 \u2014 Eugenio Onegin\n2009 \u2014 D\u00e9j\u00e0-vu\n2010 \u2014 Tchaikovsky Romances\n2010 \u2014 Pushkin Romances\n2010 \u2014 Ren\u00e9e Fleming e Dmitri Hvorostovsky: A Musical Odissey in St. Petersburg\n2011 \u2014 Il Trovatore\n2011 \u2014 Verdi Opera Scenes\n2012 \u2014 Hvorostovsky in Moscow\n2012 \u2014 Rachmaninov Romances\n2013 \u2014 Live from the Red Square\n2013 \u2014 In This Moonlit Night\n2014 \u2014 The Bells of Dawn\n2015 \u2014 Wait for Me\n2015 \u2014 Shostakovic/Liszt\n2015 \u2014 Giuseppe Verdi, Simon Boccanegra\n2016 \u2014 War, Peace, Love and Sorrow\n2017 \u2014 Giuseppe Verdi, Rigoletto"}
{"id": "1843684", "revid": "834", "url": "https://it.wikipedia.org/wiki?curid=1843684", "title": "Aias", "text": ""}
{"id": "1843685", "revid": "2027324", "url": "https://it.wikipedia.org/wiki?curid=1843685", "title": "Ada Maria Serra Zanetti", "text": "Biografia.\nHa frequentato l'Accademia d'arte drammatica \"Silvio d'Amico\" dove si \u00e8 diplomata nel 1965.\n\u00c8 stata attiva soprattutto in teatro, recitando in un unico film, \"Il testimone dello sposo\". \u00c8 nota per aver prestato la voce a S\u00f4nia Braga, Helen Mirren, Sigourney Weaver, Anjelica Huston, Vanessa Redgrave, Faye Dunaway, Gena Rowlands, Jacqueline Bisset e Lauren Bacall. Doppiando Helen Mirren in \"The Queen - La regina\" ha vinto il premio \"Voci a Sanremo\" nel 2007 come Miglior voce femminile nella sezione cinema. \u00c8 la vedova dell'attore e doppiatore Vittorio Di Prima.\nHa inoltre doppiato Farrah Fawcett in \"Spin City\" e dal 2006 al 2020 ha dato la voce al personaggio di Pamela Douglas (Alley Mills), tra i protagonisti della soap opera \"Beautiful\".\nNel 1977 prest\u00f2 la voce a Madame Medusa, la cattiva del film della Disney \"Le avventure di Bianca e Bernie\"."}
{"id": "1843687", "revid": "102134", "url": "https://it.wikipedia.org/wiki?curid=1843687", "title": "Discoglosso sardo", "text": ""}
{"id": "1843695", "revid": "6923", "url": "https://it.wikipedia.org/wiki?curid=1843695", "title": "Cirsium palustre", "text": "Il cardo di palude (nome scientifico Cirsium palustre ) \u00e8 un'alta pianta erbacea angiosperma dicotiledone a ciclo biennale, molto spinosa, appartenente alla famiglia delle Asteraceae.\nEtimologia.\nIl nome del genere (\"Cirsium\") deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201cCardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato proposto inizialmente da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, perfezionato successivamente dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"\u201dFlora Carniolica 2\u201d\" del 1772.\nL'epiteto specifico (\"palustre\" = delle paludi) deriva da uno degli habitat tipici di questo fiore.\nDescrizione.\nLe piante possono arrivare ad un'altezza di 1,5 \u2013 2 metri (minimo 50\u00a0cm \u2013 in qualche caso sono stati rilevati individui alti fino a 3 metri). La forma biologica della specie \u00e8 emicriptofita bienni (\"H bienn\"); ossia sono piante a ciclo riproduttivo biennale che si riproducono per mezzo di gemme poste al suolo. Nel corso del primo anno presentano solamente una rosetta fogliare mentre nel secondo anno fioriscono completamente ma una sola volta (specie monocarpica). L'indumento in generale \u00e8 molto spinoso e peloso per peli di tipo tricomi articolati.\nRadici.\nLe radici consistono in ammassi di filamenti radicali fibrosi.\nFusto.\nIl fusto normalmente \u00e8 eretto, singolo e ramoso solo nella parte alta ed \u00e8 alato per quasi tutta la sua lunghezza (in quanto i margini delle foglie sono decorrenti e pungenti). Pu\u00f2 presentarsi lievemente ricurvo all'apice a causa del peso dei fiori che normalmente si addensano in quella parte.\nFoglie.\nLe foglie sono oblunghe (o strettamente ellittiche o anche oblanceolate) e sinuato-pennatopartite (segmenti separati da grandi seni) con lobi triangolari terminanti in una spina. Il margine delle foglie \u00e8 dentato \u2013 pungente; sono inoltre sessili con base ristretta. Sulla pagine superiore (adassiale) sono verdi e ispide (o anche glabre); su quella inferiore (abassiale) sono bianco \u2013 tomentose/ragnatelose (soprattutto i primi getti) con tricomi articolati. \nDimensioni delle foglie (quelle basali) : larghezza 2 \u2013 4\u00a0cm; lunghezza da 12 a 20\u00a0cm (massimo 10\u00a0cm x 30\u00a0cm). Le spine possono essere lunghe fino a 4 \u2013 6\u00a0mm. L'area centrale indivisa \u00e8 larga 5 \u2013 8\u00a0mm.\nInfiorescenza.\nL'infiorescenza consiste in capolini da sessili a pi\u00f9 o meno peduncolati (da 0 a 1\u00a0cm) a forma di pannocchia ombrelliforme (riuniti in densi grappoli di 2 - 8 capolini). Il capolino pu\u00f2 essere lievemente tomentoso. Lunghezza del peduncolo da 0 a 1\u00a0cm. Dimensione dei capolini: larghezza 8\u00a0mm; lunghezza 15\u00a0mm. I fiori sono racchiusi in un involucro a forma di bicchiere (o a forma campanulata) lungo 1 - 1,5\u00a0cm; diametro 0.7 \u2013 1,1\u00a0cm e circondato da brattee o squame percorse da sottili ragnatele tomentose con tricomi non ramificati. Le squame dell'involucro sono embricate (in 5 \u2013 7 serie) e chiazzate di brunastro, mentre hanno l'apice pungente di colore nerastro; la forma \u00e8 di tipo da lanceolato-lineare (quelle interne) a ovata (quelle esterne). Dimensioni delle squame inferiori 1,2 per 4\u00a0mm; quelle superiori 1 per 10 \u2013 12\u00a0mm. All'interno dell'involucro un ricettacolo fa da base ai fiori.\nFiori.\nI fiori sono ermafroditi e tutti di forma tubulosa (il tipo ligulato, come nella maggioranza delle Asteraceae, \u00e8 assente). Sono inoltre tetraciclici (calice \u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nIl frutto \u00e8 un achenio cilindrico con pappo piumoso formato da molte file di peli barbosi riuniti alla base. Il pappo ha la funzione di aiutare la dispersione del seme portato quindi dal vento. Essendo la pianta anche abbastanza alta il successo con questo tipo di dispersione \u00e8 molto rilevante. Dimensione del pappo 10\u00a0\u2013 13\u00a0mm. Dimensione dell'achenio: 2,5 \u2013 3,5\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Molinion caeruleae\" \u00e8 relativa ai prati umidi non concimati frequentati soprattutto dalla specie \"Molinia caerulea\". Questa cenosi si sviluppa in prevalenza su suoli da subacidi a neutro-alcalini, talora torbosi e soggetti a parziale inaridimento estivo. Distribuzione dell'alleanza: dall'Italia settentrionale fino in Calabria. L\u2019alleanza \u00e8 ampiamente distribuita nell\u2019Europea temperata. Queste comunit\u00e0 sono delle praterie seminaturali che, in assenza di sfalcio, evolvono, in tempi anche brevi, in comunit\u00e0 legnose dominate dalle specie di betulle e faggete.\nSpecie presenti nell'associazione: \"Cirsium palustre\", \"Molinia caerulea\", \"Serratula tinctoria\", \"Equisetum palustre\", \"Potentilla erecta\", \"Succisa pratensis\", \"Valeriana dioica\", \"Sanguisorba officinalis\", \"Genista tinctoria\", \"Valeriana officinalis\", \"Carex pallescens\", \"Carex panicea\", \"Carex davalliana\", \"Schoenus nigricans\", \"Lathyrus pratensis\", \"Festuca pratensis\", \"Festuca nigrescens\", \"Parnassia palustris\", \"Briza media\", \"Holcus lanatus\", \"Juncus articulatus\", \"Selinum carvifolia\", \"Potentilla erecta\", \"Stachys officinalis\", \"Trifolium pratense\", \"Trifolium dubium\", \"Trifolium patens\", \"Centaurea nigrescens\", \"Ranunculus acris\" e \"Rumex acetosa\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nIl genere \"Cirsium\" appartiene alla trib\u00f9 delle Cardueae (da alcuni autori indicata come Cynareae), trib\u00f9 che il Sistema Cronquist assegna alla sottofamiglia Cichorioideae e che invece la classificazione APG colloca nella sottofamiglia Carduoideae..\nIl numero cromosomico di \"Cirsium palustre\" \u00e8 2n=34.\nIl basionimo per questa specie \u00e8: \"Carduus palustris\" .\nI caratteri distintivi di questa specie nell'ambito del genere sono: \nQuesti caratteri sono condivisi con le seguenti specie (sono indicati anche alcuni caratteri distintivi per ogni specie):\nVariabilit\u00e0.\nSandro Pignatti nella sua \"\u201dFlora d'Italia\u201d\" (1982) segnala una variet\u00e0 presente in Italia: \"Cirsium palustre\" var. \"horridum\" (le spine sono pi\u00f9 robuste, fino a 13\u00a0mm di lunghezza; oppure i fiori hanno le corolle pi\u00f9 o meno decolorate). Variet\u00e0 che per\u00f2 non \u00e8 pi\u00f9 stata confermata in seguito o inserita nelle pi\u00f9 recenti checklist della flora spontanea italiana; e attualmente viene considerato un sinonimo. In alcune checklist nell'ambito della tassonomia di questa voce viene inclusa anche la specie \"Cirsium bourgaeanum\" \nIbridi.\nNell'elenco seguente sono indicati alcuni ibridi intraspecifici:\nSinonimi.\nLa specie \u201cCardo di palude\u201d, in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nUsi.\nCucina.\nLe foglie e i fiori hanno un certo interesse alimentare: specialmente i giovani germogli cotti. Ma anche i gambi (opportunamente pelati) si possono mangiare come gli asparagi.\nIndustria.\nDai semi della pianta si pu\u00f2 ricavare dell'olio.\nEcologia.\n\u00c8 una pianta infestante (specialmente nei pascoli dell'America del Nord) dove a volte crea estese aree impenetrabili. Sembra che il potenziale di diffusione sia accresciuto notevolmente dalla particolari condizioni ambientali. In queste zone, per ridurre l'infestazione, si usano vari metodi sia meccanici che chimici (taglio selettivo in prossimit\u00e0 del suolo o taglio dei fiori prima della dispersione dei semi; oppure tramite opportuni erbicidi).\nAltre notizie.\nIl Cirsio di plaude in altre lingue viene chiamata nei seguenti modi:"}
{"id": "1843699", "revid": "125854044", "url": "https://it.wikipedia.org/wiki?curid=1843699", "title": "Unione Sportiva Catanzaro 1929", "text": "LUnione Sportiva Catanzaro 1929 S.r.l. (abbreviata in U.S. Catanzaro o semplicemente Catanzaro) \u00e8 una societ\u00e0 calcistica italiana con sede nella citt\u00e0 di Catanzaro. Milita in Serie C, la terza divisione del campionato italiano di calcio.\nFondata nel 1927 (sebbene la sua nascita sia fatta risalire tradizionalmente al 1929), disputa da quell'anno i primi campionati. Nel corso della sua storia la societ\u00e0 \u00e8 stata rifondata per due volte: nel 2006 e ancora nel 2011, in entrambi i casi per questioni finanziarie che avevano attanagliato il club gi\u00e0 nel 1937.\nI colori ufficiali del Catanzaro sono, fin dalla sua fondazione, il giallo e il rosso, il suo simbolo \u00e8 l'aquila reale, simbolo della citt\u00e0 di Catanzaro e la squadra disputa le proprie gare interne allo Stadio Nicola Ceravolo, costruito nel 1919, l'impianto sportivo pi\u00f9 antico della Calabria.\nConta sette stagioni in Serie A, di cui cinque consecutive. \u00c8 stata la prima formazione della Calabria a raggiungere la massima serie del campionato italiano di calcio e i suoi migliori piazzamenti sono il settimo e l'ottavo posto ottenuti rispettivamente nel 1981-1982 e nel 1980-1981. Dalla fondazione a oggi ha vinto 7 campionati: 1 di Prima Divisione, 2 di Serie C, 3 di Serie C1 e 1 di IV Serie. Sempre a livello nazionale, uno scudetto di IV Serie, tra le coppe, una Coppa delle Alpi nel 1960 insieme a Roma, Alessandria, Verona, Napoli, Catania, , Palermo per la Federazione Italiana e, a livello giovanile, un Trofeo Dante Berretti di Serie C nel 1991-1992.\nIn Coppa Italia vanta inoltre una finale, raggiunta nella stagione 1965-1966, e due semifinali, nel 1978-1979 e nel 1981-1982.\nIl 30 maggio 2018 la societ\u00e0, che gi\u00e0 utilizzava il logo storico dal 2011, ha annunciato il ritorno della vecchia denominazione \"Unione Sportiva Catanzaro\", con l'aggiunta finale del \"1929\".\nStoria.\nL'Unione Sportiva Catanzarese nacque nel 1927 dalla fusione di altre due squadre calcistiche della citt\u00e0: la \"Scalfaro\" e la \"Braccini\". Lo stemma della nuova societ\u00e0 fu fin dalle origini l'aquila reale, simbolo di Catanzaro. I colori scelti furono il giallo e il rosso.\nPer cinque anni milit\u00f2 in serie inferiori, poi fu promossa in Serie B nel 1932-1933. Venne subito retrocessa, ma due anni dopo ritorn\u00f2 nella serie cadetta. Qui cominciarono i problemi finanziari della societ\u00e0 giallorossa, che rimase inattiva dal 1939 al 1945 a causa della seconda guerra mondiale.\nDopo la fine della guerra, il Catanzaro nella stagione 1952-1953 fu retrocesso in IV Serie. Nel 1958 divenne presidente presidente l'avvocato Nicola Ceravolo. Nei due anni successivi il club fu promosso in Serie B e disput\u00f2 per la prima volta, vincendolo, un torneo internazionale, la Coppa delle Alpi. Nella stagione 1965-1966 le \"Aquile\", sconfiggendo in semifinale la , approdarono in finale di Coppa Italia contro la , che poi vinse il torneo imponendosi per 2 a 1.\nCinque anni dopo il Catanzaro, allenato da Gianni Seghedoni, venne promosso in Serie A, battendo il nello spareggio giocato a Napoli, grazie a un gol di Angelo Mamm\u00ec. Fu la prima volta che una squadra calabrese veniva promossa in massima serie. La permanenza nel massimo campionato dur\u00f2 un solo anno, nonostante la storica vittoria contro i futuri campioni d'Italia della Juventus, grazie a un gol di Angelo Mamm\u00ec. Nell'estate successiva i giallorossi si recarono negli Stati Uniti per disputare alcune amichevoli internazionali contro squadre blasonate, tra cui il di Pel\u00e9.\nDopo due anni di cadetteria, divenne allenatore Gianni Di Marzio, che port\u00f2 il Catanzaro a giocarsi la Serie A nella stagione 1974-1975. Fu acquistato Massimo Palanca, futuro giocatore simbolo dei giallorossi. Questa volta il Catanzaro perse a Terni lo spareggio contro il .\nUn anno dopo la squadra fu di nuovo promossa in massima serie. Dopo un solo anno di permanenza in Serie A, il Catanzaro fu nuovamente promosso per stazionare durante i seguenti cinque anni.\nSotto la presidenza di Adriano Merlo la squadra raggiunse due settimi posti consecutivi, nel 1980-1981 e nel 1981-1982. Questi piazzamenti valsero ai calabresi gli appellativi di \"Regina del Sud\" e \"Timore del Nord\".\nNella Coppa Italia 1981-1982 il cammino del Catanzaro si ferm\u00f2 in semifinale, a vantaggio dell'. Nella gara di andata a San Siro vinsero i nerazzurri per 2-1. Nel ritorno al Comunale vinse il Catanzaro per 3-2; ci\u00f2 non bast\u00f2 ai calabresi per conquistare la seconda finale della loro storia.\nNella stagione 1982-1983 il Catanzaro totalizz\u00f2 solamente 13 punti in classifica, retrocedendo cos\u00ec in Serie B dopo cinque anni di militanza in massima serie. Segu\u00ec un'altra retrocessione che sped\u00ec i calabresi in Serie C.\nL'anno dopo la squadra torn\u00f2 in serie cadetta, e Pino Albano sal\u00ec alla presidenza. Seguirono una retrocessione e una promozione che portarono ancora i giallorossi in Serie B nella stagione 1986-1987.\nIl Catanzaro termin\u00f2 il campionato di Serie B 1987-1988 ai vertici della classifica, tuttavia non trovando la promozione in Serie A per un solo punto. Decisivi furono l'errore dal dischetto di Palanca, nella gara casalinga contro la , e il gol di Paolo Monelli nel pareggio al Comunale contro la Lazio. L'anno successivo torn\u00f2 la guida tecnica di Gianni Di Marzio. Il Catanzaro si salv\u00f2 per pochi punti, ma della stagione si ricorda la tripletta di Palanca ai danni del Cosenza, nel derby casalingo. Un'altra tripletta del calciatore marchigiano contro l'Udinese valse la salvezza.\nL'anno seguente la squadra, guidata da Fausto Silipo, retrocesse in Serie C. Massimo Palanca abbandon\u00f2 il calcio giocato, e il Catanzaro, penalizzato di tre punti in classifica, retrocesse in Serie C2, per poi militarci per le successive dodici stagioni.\nNel 1995 divenne presidente Giuseppe Soluri. Nei primi anni 2000 i giallorossi persero per due volte la promozione in Serie C1 ai play off, nel 2000-2001 contro il , e, due anni pi\u00f9 tardi, contro l'. Tuttavia, nel 2003 il Catanzaro fu ripescato in terza serie. Il campionato 2003-2004 culmin\u00f2 con la gara di Ascoli contro il , che davanti a oltre diecimila tifosi calabresi, sanc\u00ec dopo quattordici anni il ritorno in serie cadetta. Seguirono due stagioni fallimentari, e dopo un ripescaggio, la societ\u00e0, presenziata da Claudio Parente, al termine del campionato 2005-2006 non riusc\u00ec a iscriversi al campionato successivo.\nIn estate venne fondato il Football Club Catanzaro S.p.A. che, appellandosi al lodo Petrucci, pot\u00e9 iscriversi in Serie C2. Seguirono cinque stagioni in quarta serie, comprendenti due play off persi consecutivamente. Nel campionato 2010-2011, il Catanzaro, martoriato da problemi economici, termin\u00f2 il campionato in ultima posizione, tuttavia si salv\u00f2 a causa del declassamento del Pomezia all'ultimo posto per irregolarit\u00e0 amministrative.\nNell'estate del 2011, in seguito al fallimento del sodalizio, l'imprenditore Giuseppe Cosentino fonda il Catanzaro Calcio 2011 s.r.l. acquistando poco tempo dopo il marchio della storica Unione Sportiva Catanzaro, e portandolo, nel giro di un anno, alla promozione in Lega Pro Prima Divisione. Dopo una stagione anonima, l'anno dopo \u00e8 il ad eliminare i calabresi nei play off validi per la promozione nella serie cadetta.\nAlla fine della stagione 2016-2017 la famiglia Cosentino palesa l'intento di disimpegnarsi dalla gestione della societ\u00e0: il 6 luglio 2017 viene quindi ufficializzata la cessione del Catanzaro ad una nuova compagine societaria, della quale l'85% del capitale sociale appartiene alla famiglia Noto. L'ingegnere Floriano Noto viene contestualmente nominato presidente e amministratore unico.\nIl 30 maggio 2018 la societ\u00e0, che gi\u00e0 utilizzava il logo storico dal 2011, annuncia il ritorno della vecchia denominazione \"Unione Sportiva Catanzaro\", con l'aggiunta finale del \"1929\".\nColori e simboli.\nColori.\nFin dalla fondazione, i colori del club sono il giallo e il rosso, che sono anche i colori della citt\u00e0 di Catanzaro.\nLa divisa pi\u00f9 utilizzata negli oltre ottanta anni di storia dalle \"Aquile\" \u00e8 quella rossa a tinta unita, con il colletto a \"V\" giallo, con calzoncini e calzettoni rossi con bordi gialli. Questi abbinamenti hanno accompagnato i calabresi negli anni d'oro della Serie A e quindi sono i pi\u00f9 cari all'ambiente catanzarese. Altrettanto utilizzata \u00e8 stata la maglietta a strisce verticali giallorosse con calzoncini e calzettoni rossi con bordi gialli, soprattutto negli anni post-fallimento del 2006. Molto pi\u00f9 raramente il Catanzaro ha utilizzato una maglietta con strisce giallorosse orizzontali. Tuttavia questa divisa \u00e8 stata utilizzata dai calabresi nella storica partita di Torino, vinta contro la Juventus, nella Coppa Italia 1965-66, che avrebbe lanciato il Catanzaro in finale, poi persa contro i gigliati di Firenze.\nPer quanto concerne la maglia da trasferta, quella pi\u00f9 utilizzata \u00e8 completamente blu con richiami giallorossi, ma sono state indossate anche tenute completamente bianche o gialle. Sporadicamente le aquile hanno utilizzato anche una terza divisa che, a seconda del colore della seconda tenuta, poteva essere sia blu che bianca che gialla. Idem per la quarta divisa.\nSimboli ufficiali.\nStemma.\nLo stemma societario consiste in uno scudo nel quale campeggia lo storico simbolo del Catanzaro, l'aquila reale, ripresa fedelmente dallo stemma della citt\u00e0, che stringe col becco un nastro azzurro su cui \u00e8 riportato il motto il motto \"Sanguinis effusione\", motivato dalle perdite riportate in varie battaglie dai combattenti catanzaresi. Sul ventre dell'aquila prende posto uno scudo che riproduce i tre colli sui quali si erge la citt\u00e0. Una linea verticale divide in due lo stemma, cos\u00ec da consentire l'inserimento dei colori sociali della squadra, che \u00e8 completato dal nome della societ\u00e0, posto in alto su sfondo blu.\nNelle sue varie evoluzioni nel corso degli anni, lo stemma del Catanzaro \u00e8 sempre stato caratterizzato dalla presenza dell'aquila, seppur raramente con lievi modifiche grafiche. Furono apposte modifiche ingenti a cavallo degli anni 1990, quando l'aquila fu inserita in uno scudo ovale, e durante la prima stagione dopo il fallimento avvenuto nel 2006; in quel caso, lo stemma della neonata FC Catanzaro incontr\u00f2 i pareri sfavorevoli della tifoseria.\nIl Catanzaro appose per la prima volta il proprio stemma sulle casacche nella stagione 1989-1990. L'attuale logo \u00e8 stato presentato nel 2018: lo storico stemma \u00e8 stato rivisitato affiancando la tradizionale data di fondazione (1929) alla denominazione sociale.\nInno.\nLo storico inno del Catanzaro \u00e8 intitolato \"Aquile\", risalente agli anni settanta; il testo e la musica furono opera dei cantautori Pino Pavone - catanzarese - e del livornese Piero Ciampi. Dopo un periodo di assenza, \u00e8 stato riproposto allo stadio, prima dell'ingresso in campo delle formazioni, nel corso della stagione 2006-2007.\nStrutture.\nStadio.\nIl Catanzaro disputa le proprie partite casalinghe allo Stadio Nicola Ceravolo. Il terreno sul quale sorge l'impianto venne adibito a campo di concentramento durante il primo conflitto mondiale, prendendo il nome di \"Piazza d'Armi\". Al termine della guerra venne destinato all'addestramento delle truppe di stanza a Catanzaro, allora sede del Comando di Divisione e del 19\u00ba Reggimento di Fanteria.\nNei primi anni 1920 vi sorse il nuovo campo sportivo, inaugurato nel 1924 in seguito allo sviluppo della pratica dell'attivit\u00e0 del football in citt\u00e0. L'allora \"stadio Divisionale\", in seguito conosciuto come \"stadio Militare\", era dotato di un rettangolo di gioco livellato, fiancheggiato da un percorso di guerra, da una pista sopraelevata e da tribunette in legno arredate all'interno. Dopo alcuni decenni, negli anni 1950, sotto la gestione Ferrara l'impianto venne dotato di una gradinata opposta alla tribuna, i \"Distinti\", comprendenti di sala stampa, magazzini e spogliatoi.\nNel 1971 il Catanzaro conquista la prima storica promozione in Serie A e l'impianto viene soggetto a ingenti opere di ristrutturazione e adeguamento alle normative vigenti. La capienza verr\u00e0 portata a ; sempre negli anni 1970, durante l'era \"Di Marzio\", verranno costruiti ulteriori gradoni su quelli preesistenti, in modo da poter certificare una capienza di , facendo del \"Militare\" uno degli stadi pi\u00f9 grandi del Sud Italia.\nNel 1989 l'impianto viene intitolato al compianto Nicola Ceravolo, il \"presidentissimo\" del Catanzaro. Nel 1996 \u00e8 la volte della curva Ovest, intitolata al giovane tifoso Massimo Capraro, prematuramente scomparso in un incidente stradale. Nel 1998 viene eliminata la pista d'atletica e certificata una capienza di posti. Altre importanti opere di ristrutturazione vennero eseguite con la promozione in Serie B nel 2004 e nel 2008 in seguito alle delibera del decreto \"Pisanu\". Nell'ultimo citato periodo vennero installati, fra gli altri, i seggiolini in tutti i settori, rendendo tutti i posti a sedere. L'attuale capienza dell'impianto \u00e8 di posti.\nL'impianto era caratterizzato dalla presenza di un pino marino in curva ovest, settore occupato dalla frangia pi\u00f9 calda di della tifoseria.\nCentro di allenamento.\nIl Catanzaro, non disponendo di un centro di propriet\u00e0, disputa le proprie sedute di allenamento presso il campo Mirko Gull\u00ec del PoliGiovino, ottenuto nel 2013 in concessione dalla Provincia. Fino ad allora, la squadra ha utilizzato un campo in terra battuta a ridosso dello stadio Ceravolo, lo stadio Andrea Curto di Catanzaro Lido, con terreno sintetico, e lo stesso terreno del \"Ceravolo\".\nIl campo Mirko Gull\u00ec \u00e8 dotato di una tribuna che dispone di posti a sedere, inoltre il terreno di gioco \u00e8 circondato da una pista di atletica. Fa parte di un complesso polisportivo inaugurato nel 2004, localizzato nel quartiere di Giovino, che comprende anche una piscina coperta dotata di 750 posti a sedere e un palazzetto polifunzionale. Il campo fu intitolato alla memoria di Mirko Gull\u00ec, giovanissimo tifoso catanzarese prematuramente scomparso, nel 2005.\nSociet\u00e0.\nL'attuale societ\u00e0, una S.r.l. con sede in via Gioacchino da Fiore n. 38 a Catanzaro, \u00e8 formata da un gruppo di imprenditori catanzaresi, capeggiati dall'AZ S.p.A. (di propriet\u00e0 della famiglia Noto) presieduta da Floriano Noto che diviene anche presidente e amministratore unico del sodalizio; l'AZ S.p.A. sottoscrive l'85% delle quote sociali, il restante 15% viene diviso equamente fra la Iris Srl, la Impremed Spa e la A1971 S.r.l.s.\nOrganigramma societario.\nDal sito internet ufficiale della societ\u00e0.\nSponsor.\nDi seguito la cronologia di fornitori tecnici e sponsor del Catanzaro.\nImpegno nel sociale.\nIl Catanzaro \u00e8 stato il primo club calcistico al mondo, nella stagione 1982-1983, a dare visibilit\u00e0 sulle proprie maglie all'Unicef.\nLa societ\u00e0 giallorossa a cavallo fra il 2012 e il 2013 ha sposato l'iniziativa \"Catanzaro citt\u00e0 cardio-protetta\", portata avanti grazie alla collaborazione dello staff medico del Catanzaro, che rientra nel progetto \"Cuore Batticuore - Piermario Morosini - Un Defibrillatore per la vita\" portato avanti dall'associazione \"Live\", di cui \u00e8 testimone il calciatore Leonardo Bonucci. L'iniziativa si pone come obiettivo quello donare defibrillatori agli istituti scolastici del capoluogo calabrese e ad altri enti presenti sul territorio dove viene praticato sport.\nPer reperire fondi per questo progetto, nell'ultimo match di campionato della stagione 2012-2013 le formazioni di Catanzaro e hanno indossato delle magliette celebrative con il doppio logo del progetto \"Cuore batticuore\" e \"Catanzaro citt\u00e0 cardio-protetta\" create per l'occasione, che al termine della partita sono state messe all'asta per contribuire all'acquisto di nuovi apparecchi da destinare sempre al capoluogo calabrese e alla sua provincia. Il testimonial dell'iniziativa in rappresentanza della societ\u00e0 \u00e8 stato il centrocampista Alberto Quadri. L'iniziativa, finalizzata questa volta a raccogliere fondi da destinare altrove, \u00e8 stata ripetuta anche la stagione successiva. Il testimonial designato \u00e8 stato il portiere Giacomo Bindi.\nNel dicembre del 2014, durante il corso di una manifestazione benefica svolta nel centro della citt\u00e0, sono state messe all'asta le divise della stagione corrente del Catanzaro, della Planet Basket, del Panarea Catanzaro Beach Soccer e del Catanzaro Calcio a 5. L'incasso \u00e8 stato devoluto all'AVIS.\nNegli ultimi mesi del 2015 la societ\u00e0 ha attuato una raccolta fondi da destinare all'associazione \"Un futuro per l'autismo\". In occasione della consegna da parte dall'associazione di una targa ricordo alla societ\u00e0 giallorossa, i calciatori hanno posato sul prato verde del Ceravolo con alcuni bambini autistici.\nSettore giovanile.\nAl settore giovanile del Catanzaro, che ha vinto il Campionato Berretti 1991-1992 e partecipato quattro volte al Torneo di Viareggio, si deve la formazione di numerosi calciatori poi diventati celebri, fra i quali \u00e8 possibile citare Fausto Silipo, Massimo Mauro, Gaetano Fontana e Domenico Giamp\u00e0.\nLa fortuna del settore giovanile \u00e8 tuttavia legata agli anni precedenti al fallimento del 2006, anni durante i quali, oltre alla citata vittoria nel Campionato Berretti, il Catanzaro \u00e8 arrivato due volte ai quarti di finale del torneo di Viareggio e altrettante volte si \u00e8 invece fermato al girone di qualificazione. Le due prestazioni migliori arrivarono nel 1982 (sconfitta ai rigori contro l') e nel 1983 (sconfitta contro la ). Le eliminazioni durante la fase a gironi risalgono invece al 2004 e al 2005. L'unica prestazione da segnalare nella nuova era della societ\u00e0 risale alla stagione 2012-2013, quando la selezione Berretti arriv\u00f2 seconda nel girone di categoria, venendo poi eliminata dal nella \"final four\" per il titolo, e la squadra Allievi giunse settima, perdendo in semifinale contro l'.\nIl settore giovanile del Catanzaro \u00e8 composto da squadre che prendono parte ai suddetti campionati: Berretti, Allievi Nazionali, Giovanissimi Nazionali e Giovanissimi Regionali. La societ\u00e0 inoltre dispone di una scuola calcio, fondata nel 2012, che nel 2015 \u00e8 stata ufficialmente riconosciuta dalla FIGC.\nNel mese di settembre del 2017 nasce il progetto \"Academy Catanzaro Calcio\", il cui fine principale \u00e8 instaurare accordi di collaborazione tecnico-sportiva fra il Catanzaro Calcio e le societ\u00e0 dilettantistiche calabresi, in modo da contribuire alla valorizzazione di giovani calciatori. L'accordo di collaborazione prevede incontri di formazione, visite presso i campi da gioco, allenamenti dimostrativi, periodi di prova, attivit\u00e0 di scouting e il diritto di opzione sui giovani calciatori.\nDiffusione nella cultura di massa.\nSoprannominato \"Regina del Sud\" e \"Timore del Nord\" negli anni 1970, il Catanzaro - citato alla voce \"Giallorosso\" dal \"Vocabolario della Lingua Italiana\" di Nicola Zingarelli - ebbe un'importante popolarit\u00e0 fra gli emigrati calabresi e nella sua regione dopo essere arrivato in serie A.\nAlla squadra fu dedicata la copertina dell'albo 1103 di \"Topolino\", che il 16 gennaio 1977 raffigur\u00f2 Orazio Cavezza con la maglia della squadra e circondato dai simboli della societ\u00e0. Un'altra citazione del club appare nel film \"Io so che tu sai che io so\": il protagonista, interpretato da Alberto Sordi, assiste in tv a una partita della sua squadra preferita, la , e si inalbera per un gol di Edy Bivi. La squadra \u00e8 citata inoltre in due opere legate alla carriera di Massimo Palanca: l'autobiografia da lui scritta e la puntata di \"Sfide\" dedicata all'attaccante lauretano\n. Nel periodo di maggior successo della squadra, a cavallo degli anni 1970 e 1980, furono scritti molteplici brani celebrativi. La societ\u00e0 dispone infine di una web TV dedicata.\nFra i tifosi \"celebri\", l'attrice torinese Claudia Penoni, la quale ha dichiarato in pi\u00f9 occasioni di esser tifosa del Catanzaro, grazie alla passione trasmessale dal marito originario del capoluogo calabrese, e il giornalista sportivo e radiocronista Giuseppe Bisantis, nato a Catanzaro.\nAllenatori e presidenti.\nAllenatori.\nGli allenatori del Catanzaro sono stati 84, 78 dei quali italiani come il primo tecnico, Dino Baroni. Due invece gli ungheresi: il secondo allenatore, G\u00e9za Kert\u00e9sz, protagonista della prima promozione in serie B, e Gy\u00f6rgy K\u0151szegy. Il pi\u00f9 longevo fu Riccardo Mottola, rimasto in carica dal 1938 al 1946. Tuttavia, i pi\u00f9 amati furono Gianni Seghedoni, che ottenne la prima promozione in serie A, e Gianni Di Marzio, sotto la quale guida i calabresi conquistarono la seconda promozione. A Dino Ballacci si deve infine la finale di Coppa Italia.\nDi seguito la cronologia degli allenatori dall'anno di fondazione a oggi.\nPresidenti.\nLa storia del Catanzaro \u00e8 stata caratterizzata da 23 presidenti, il primo dei quali fu il marchese Susanna, rampollo di una famiglia nobile locale. Il pi\u00f9 longevo e amato fu Nicola Ceravolo, cui \u00e8 intitolato lo stadio, che rimase alla guida della societ\u00e0 per 21 anni, dal 1958 al 1979, partecipando tre volte alla Serie A e arrivando in finale di Coppa Italia. Il secondo presidente pi\u00f9 longevo fu Giuseppe Albano, numero uno del club fra il 1984 e il 1995. Dopo il suo addio alla presidenza, la societ\u00e0 fu caratterizzata da numerosi cambi al vertice.\nDi seguito la cronologia dei presidenti dall'anno di fondazione a oggi.\nCalciatori.\nHall of Fame.\nDi seguito la Hall of Fame tratta dal vecchio sito internet ufficiale della societ\u00e0.\nContributo alle nazionali.\nSei calciatori del Catanzaro hanno vestito la maglia dell'Italia Under 21. Il primo fu Massimo Mauro, che esord\u00ec contro la Spagna il 29 ottobre 1980 e totalizz\u00f2 7 presenze e 9 convocazioni. Seguirono Edi Bivi (3 presenze), Costanzo Celestini (2), Carlo Borghi (1), Pietro Mariani (2) e Giovanni Cervone (2 convocazioni, ma nessuna presenza).\nDue calciatori del Catanzaro hanno invece ricevuto convocazioni nell'Italia Under 20: il primo fu nel 2005 Antonio Nocerino (10 presenze), seguito da Cristian Agnelli (6 presenze).\nRaffaele Celia, infine, ha esordito nel 2014 nella nazionale under-16.\nA queste convocazioni vanno aggiunte quelle di Andy Selva nella nazionale maggiore di San Marino (6 presenze) e di Florian Myrtaj nella selezione albanese (3 presenze).\nStatistiche e record.\nStatistiche di squadra.\nIl Catanzaro esord\u00ec nel girone calabrese del campionato di terza divisione nel 1927: l'annata 2019-2020 \u00e8 dunque la sua 87\u00aa stagione sportiva. Fu nel 1930 che entr\u00f2 per la prima volta nel calcio nazionale italiano, venendo promossa d'ufficio in Prima Divisione, l'allora terzo livello, nell'allora Direttorio Divisioni Superiori, l'antenato dell'odierna Lega Calcio. Dopo l'istituzione del girone unico nel 1929, il Catanzaro ha giocato 7 edizioni della Serie A, 28 della Serie B, 28 di Serie C e C1, 14 di Serie C2, 1 di IV Serie e 4 di Lega Pro Seconda Divisione.\nNel corso dei 7 campionati di Serie A, il Catanzaro ha ottenuto per due volte consecutive il suo miglior piazzamento, ovvero il settimo posto, raggiunto nel 1980-1981 e nel 1981-1982. Il suo peggior piazzamento sul campo in massima serie \u00e8 il 16\u00ba posto della stagione 1982-1983.\nIl Catanzaro, \u00e8 la quarantottesima squadra che ha totalizzato il maggior numero di punti nella storia del campionato di Serie A, e inoltre, insieme al Ravenna, \u00e8 la squadra ad aver vinto pi\u00f9 volte il Campionato di Lega Pro Prima Divisione, precisamente in tre diverse occasioni: nel 1984-1985, nel 1986-1987 e nel 2003-2004.\nPer quanto concerne le coppe nazionali, il Catanzaro ha disputato 42 volte la Coppa Italia, e in una sola occasione \u00e8 arrivata in finale, nel 1965-1966, mentre per due volte ha raggiunto la semifinale, nel 1978-1979 e nel 1981-1982. Sono invece 29 le partecipazioni alla Coppa Italia di Serie C e ai suoi antesignani.\nPer quanto riguarda le competizioni internazionali, il Catanzaro annovera una partecipazione alla Coppa delle Alpi nel 1960, che riusc\u00ec a conquistare in rappresentanza della federazione insieme ad altre sette formazioni italiane, e una partecipazione alla Coppa Anglo-Italiana nel 1972, nella quale non super\u00f2 il girone eliminatorio al cospetto della Roma e delle compagini inglesi dello Stoke City e del Carlisle United.\nNella stagione 2011-2012, il Catanzaro ha stabilito diversi primati per quanto riguarda la storia della societ\u00e0: miglior rendimento casalingo e vittorie fra le mura amiche, reti fatte in campionato, vittorie totali in campionato, punti in classifica e vittorie esterne, numero di vittorie consecutive, numero di calciatori andati in gol e gare disputate durante l'arco della stagione.\nStatistiche individuali.\nAdriano Banelli \u00e8 il giocatore che con la maglia del Catanzaro detiene il record di presenze (336 in campionato). Il calciatore che invece ha giocato pi\u00f9 partite in Serie A \u00e8 Claudio Ranieri (128 su 225 complessive), di cui la maggior parte da capitano.\nIl debuttante pi\u00f9 giovane nella storia del club \u00e8 Domenico Strumbo, che il 20 novembre del 2017 ha esordito in prima squadra a 16 anni, 9 mesi e 12 giorni: ci\u00f2 gli ha consentito anche di diventare il giocatore pi\u00f9 giovane a debuttare in Serie C, un record che ha mantenuto fino all'ottobre del 2021, quando Jacopo Surricchio del (esordiente a 15 anni e 279 giorni) ha stabilito un nuovo primato.\nMassimo Palanca \u00e8 invece il calciatore che, con la maglia del Catanzaro, ha realizzato pi\u00f9 gol in assoluto: con la casacca giallorossa in 11 anni, 331 presenze e 116 goal in campionato; 36 presenze e 20 gol in Coppa Italia. Simone Masini \u00e8 il calciatore che, dal 1953 a oggi, ha totalizzato il maggior numero di gol realizzati da un calciatore con la maglia del Catanzaro in una sola stagione, nel campionato 2011-2012 con 21 reti, tuttavia non riuscendo a conquistare il titolo di capocannoniere del torneo, traguardo raggiunto solamente da sei calciatori nella storia della societ\u00e0 calabrese: il primo fu Gianni Bui, con 18 reti nel torneo di Serie B 1965-1966. Massimo Palanca fu capocannoniere nel campionato di Serie B 1977-1978 e nella Serie C1 1986-1987. Altri capocannonieri furono Pino Lorenzo nella Serie C1 1984-1985, Paolo Mollica nella Serie C2 1991-1992 e Sebasti\u00e1n Bueno nella Serie C2 2006-2007. In Coppa Italia lo stesso Palanca fu bomber principe nel 1978-1979.\nI calciatori del Catanzaro a superare le 15 marcature in campionato senza laurearsi capocannonieri del rispettivo torneo sono stati 7. Il primo fu Ettore Brossi, nel campionato di Prima Divisione 1932-1933. Segue per tre volte consecutive Geraci, nel 1947-1948, nel 1950-1951 e nel 1952-1953. Dopo di lui Corti nel 1955-1956, Gianni Fanello nel 1959-1960, Giorgio Corona nel 2003-2004, Manolo Mosciaro nel 2009-2010 e il gi\u00e0 citato Simone Masini nel 2011-2012. Da segnalare, infine, che Massimo Palanca ed Edy Bivi furono vice-capocannonieri della Serie A, rispettivamente nelle stagioni 1980-81 e 1981-82 con 13 e 12 gol, in entrambe le occasioni dietro a Roberto Pruzzo.\nLuca Scerbo, grazie al rigore realizzato il 7 dicembre 2011 nella sfida contro il Trapani valida per il secondo turno di Coppa Italia Lega Pro, \u00e8 stato il primo, e finora unico, portiere ad aver realizzato una rete in maglia giallorossa.\nTifoseria.\nStoria.\nLa maggior parte dei tifosi giallorossi proviene dalla citt\u00e0 e dalla provincia catanzarese, ma una grossa fetta \u00e8 rappresentata da sostenitori residenti nei comuni staccatisi dalla stessa e ora facenti parte delle province di Crotone e di Vibo Valentia oltrech\u00e9 da alcune zone delle province di Cosenza e di Reggio Calabria.\nNel periodo di maggior successo, quello della Serie A tra il 1970 e il 1983, il Catanzaro era la squadra che rappresentava e identificava tutta la Calabria, raccogliendo tifosi da ogni parte della regione. Grande seguito inoltre si registrava tra gli emigranti calabresi stabilitisi nel nord dell'Italia per le trasferte dei giallorossi durante il citato periodo in cui il sodalizio militava in massima serie.\nA livello di tifoseria organizzata, il principale gruppo ultras al seguito delle \"aquile\" sono gli \"Ultras Catanzaro 1973\", conosciuti anche con la sigla \"UC '73\". Il gruppo - che nel corso degli anni ha raccolto segni di stima e rispetto da molte tifoserie - \u00e8 uno dei pi\u00f9 longevi del panorama ultras nazionale.\nGemellaggi e rivalit\u00e0.\nI gemellaggi storici degli ultras giallorossi sono quelli con i barlettani, nato in occasione della promozione di entrambe le squadre in Serie B, con i bresciani, nato negli anni 1980, ma soprattutto con i fiorentini, risalente agli inizi degli anni 1980 e sancito subito dopo il secondo posto dei viola nel campionato di Serie A 1981-1982, molto sentito da ambe due le parti.\nAmicizia storica intercorre con i tifosi della , nata quando i catanzaresi ospitarono i \"molossi\" allo stadio Nicola Ceravolo contro i rivali catanesi in occasione dello spareggio tra gli etnei e i rossoneri del campionato di Serie C 1977-1978, valido per la promozione in Serie B. In Calabria, si hanno buoni rapporti con la tifoseria della , avallati anche dalla massiccia presenza di tifosi giallorossi nella citt\u00e0 ipponica e nel suo comprensorio. Altri buoni rapporti degni di nota si hanno con i sardi di , con i siciliani del Siracusa, con gli austriaci dell' e gli spagnoli dell'.\nIn passato ci fu un gemellaggio con i tifosi corregionali della (in particolare con il gruppo ultras \"CUCN\"), involutosi in una tiepida amicizia e successivamente in rivalit\u00e0, nel 2017.\nLe principali rivalit\u00e0 sono quelle con il , con cui ci si scontra nel derby della Calabria, con il , a causa dello spareggio promozione descritto in precedenza tra i catanesi e i nocerini giocato a Catanzaro, e con il . La rivalit\u00e0 con i corregionali crotonesi \u00e8 vissuta in modo tiepido dalla sponda catanzarese mentre \u00e8 molto pi\u00f9 accesa da parte dei pitagorici, anche a causa del fatto che per molto tempo la citt\u00e0 di Crotone ha fatto parte della Provincia di Catanzaro. Altre rivalit\u00e0 degne di nota sono quelle con veronesi, battipagliesi, tarantini. perugini, aretini, acesi, casaranesi, brindisini e andriesi.\nOrganico.\nRosa 2021-2022.\n\"Aggiornata al 15 gennaio 2022\".\nStaff tecnico.\nDal sito internet ufficiale della societ\u00e0."}
{"id": "1843704", "revid": "38120", "url": "https://it.wikipedia.org/wiki?curid=1843704", "title": "Jeu de Paume", "text": ""}
{"id": "1843705", "revid": "533647", "url": "https://it.wikipedia.org/wiki?curid=1843705", "title": "AIAS", "text": ""}
{"id": "1843706", "revid": "259573", "url": "https://it.wikipedia.org/wiki?curid=1843706", "title": "Ad usum fabricae operis", "text": ""}
{"id": "1843708", "revid": "124551432", "url": "https://it.wikipedia.org/wiki?curid=1843708", "title": "Helmar Frank", "text": "Professore di Cibernetica, cofondatore presidente dell'Accademia Internazionale delle Scienze San Marino. Tra il 1956 ed il 1957 ha conseguito il magistero in matematica e fisica. La sua vedova V\u011bra Barandovsk\u00e1-Frank \u00e8 esperantista e interlinguista.\nBiografia.\nHelmar Frank studia matematica, fisica e filosofia presso l'Universit\u00e0 di Stoccarda, Tubinga e Parigi dal 1951 al 1958.\nNel 1956 supera l'esame per l'insegnamento di matematica e fisica che insegna nelle scuole superiori del W\u00fcrttemberg settentrionale. Nel 1958 esame di dottorato con Max Bense in filosofia.\nDal 1961 al 1963 \u00e8 ricercatore associato nel gruppo di ricerca sulla cibernetica per \"le macchine per l'apprendimento\" presso l'Universit\u00e0 di Karlsruhe. Nel 1963, all'et\u00e0 di 30 anni, \u00e8 il pi\u00f9 giovane professore in Germania a ricoprire la cattedra di scienze dell'informazione (in seguito cibernetica) presso la Facolt\u00e0 di Pedagogia dell'Universit\u00e0 di Berlino, dove fonda l'istituto per la cibernetica. Durante questo periodo definisce, tra l'altro, il concetto di cospicuit\u00e0 degli eventi.\nNel 1972 viene chiamato dall'Universit\u00e0 di Paderborn dove dirige un famoso studio che d\u00e0 il nome al Metodo Paderborn per l'apprendimento delle lingue.\nNel 1984 fonda l'Istituto di Cibernetica, dal quale sono stati resi noti i risultati dello studio.\nAttivismo.\nHelmar Frank \u00e8 stato cofondatore presidente di lunga data della Accademia internazionale delle scienze di San Marino.\nAlla fine degli anni '70 conduce un esperimento internazionale per indagare sul valore propedeutico dell'Esperanto. L'ipotesi (verificata) era che imparando un modello semplificato (in questo caso la lingua pianificata Esperanto), il materiale di apprendimento effettivo (nel caso in esame la lingua inglese) potesse essere appreso pi\u00f9 facilmente e che il tempo di investimento per l'apprendimento del modello potesse essere recuperato dal guadagno ottenuto. \nIl fatto che le sue teorie fossero state ignorate e non avessero portassero a un cambiamento nell'insegnamento della lingua venne da lui giustificato come \"un silenzio di tomba, dovuto in parte alla malattia mentale (n.d.t dell'Europa?)\" \nHelmar descrive queste lezioni di orientamento linguistico dalla 3\u00aa elementare come un'alternativa superiore ad altre forme di insegnamento delle lingue straniere. Egli afferma anche che le lezioni di lingua straniera dal primo anno di scuola (o prima), sarebbero anche politicamente e linguisticamente sbagliate e finirebbero inevitabilmente in una \"catastrofe culturale\" come un palese o mascherato tentativo di \"sradicare la ricchezza linguistica interna europea\"."}
{"id": "1843711", "revid": "486946", "url": "https://it.wikipedia.org/wiki?curid=1843711", "title": "Gattaglio", "text": ""}
{"id": "1843712", "revid": "599013", "url": "https://it.wikipedia.org/wiki?curid=1843712", "title": "Chiesa di San Prospero (Castelfiorentino)", "text": "La chiesa di San Prospero si trova a Cambiano, frazione del comune di Castelfiorentino, in provincia di Firenze.\nStoria.\nCitata una prima volta in occasione della battaglia di Montaperti (1260), non se ne hanno pi\u00f9 notizie per circa un secolo.\nLa famiglia Cambi, dalla quale la frazione di Cambiano deriva il nome, si fece carico nel XV secolo di interventi sull'edificio in questione. Da allora per\u00f2 inizi\u00f2 un lento e inesorabile degrado che ha portato a pesanti interventi di restauro.\nVi \u00e8 un portico antistante la facciata e un campanile a vela posto nella parte posteriore dell'edificio. \nOpere gi\u00e0 in loco.\nAlcune opere provenienti da questa chiesa sono andate a completare la collezione permanente del Museo di Santa Verdiana, sempre a Castelfiorentino. Queste sono:"}
{"id": "1843714", "revid": "228587", "url": "https://it.wikipedia.org/wiki?curid=1843714", "title": "Adriana De Roberto", "text": "Biografia.\nAttrice di teatro, Adriana (detta \"Dana\") \u00e8 stata attrice giovane nel 1943 e 1944 nella compagnia di Sergio Tofano e nei tre anni successivi presso varie compagnie romane, generalmente in ruoli brillanti.\nSi dedica anche al doppiaggio dalla fine degli anni quaranta, dapprima per la cooperativa CDC, passando poi alla ODI ed infine alla SAS, societ\u00e0 di cui fu socia fondatrice.\nCome attrice televisiva ha fatto parte nel 1962 del cast dello sceneggiato televisivo \"Una tragedia americana\"."}
{"id": "1843718", "revid": "28682", "url": "https://it.wikipedia.org/wiki?curid=1843718", "title": "Adriana de Roberto", "text": ""}
{"id": "1843719", "revid": "28057", "url": "https://it.wikipedia.org/wiki?curid=1843719", "title": "Moyoco Anno", "text": "Biografia.\nGrazie ai suoi manga ed ai suoi scritti di moda ha raggiunto una notevole popolarit\u00e0 tra le ragazze in Giappone. Nonostante la sua opera pi\u00f9 famosa sia la serie majokko \"Sugar Sugar Rune\", l'autrice lavora soprattutto per il pubblico post-adolescenziale e per le giovani donne in carriera, a cui si rivolgono i suoi fumetti \"Happy Mania\", \"Questo non \u00e8 il mio corpo\" e \"Tokyo Style\".\nI suoi manga \"Happy Mania\" e \"Sugar Sugar Rune\" sono stati trasposti in serie televisive animate rispettivamente nel 1998 e nel 2007; da \"Sakuran\" \u00e8 invece stato tratto un film nel 2006.\nMoyoko Anno ha vinto nel 2005 il premio \"Miglior fumetto per bambini\" alla XXIX edizione del Kodansha Manga Award grazie alla sua serie \"Sugar Sugar Rune\". In un recente sondaggio, la Anno \u00e8 risultata ottava tra i mangaka pi\u00f9 popolari tra 13 donne nella categoria generale.\nMoyoco Anno \u00e8 sposata con il famoso regista Hideaki Anno (cofondatore dello studio Gainax), ed il fumettista K\u014d Kojima (creatore di \"Sennin Buraku\") \u00e8 suo zio."}
{"id": "1843721", "revid": "767487", "url": "https://it.wikipedia.org/wiki?curid=1843721", "title": "L'\u00c2me Immortelle", "text": "L'\u00c2me Immortelle \u00e8 un gruppo musicale austriaco."}
{"id": "1843725", "revid": "154326", "url": "https://it.wikipedia.org/wiki?curid=1843725", "title": "Barracca Manna", "text": ""}
{"id": "1843731", "revid": "339392", "url": "https://it.wikipedia.org/wiki?curid=1843731", "title": "PalaPianella", "text": ""}
{"id": "1843737", "revid": "112359525", "url": "https://it.wikipedia.org/wiki?curid=1843737", "title": "Contango", "text": " \nIl termine contango, nato nel XIX secolo sui mercati inglesi come corruzione di \"continuation\", \"continue\" o \"contingent\", \u00e8 usato nell'analisi dei mercati finanziari ed indica una situazione di mercato dove il prezzo \"spot\" \u00e8 inferiore ai prezzi futuri, impliciti nei corrispondenti contratti futures.\nQuando, invece, il valore dei contratti futures \u00e8 inferiore al prezzo spot si parla di backwardation.\nL'alternarsi di contango e backwardation offre diverse opportunit\u00e0 di investimento agli operatori dei mercati finanziari che, comprando il contratto futures meno quotato e vendendo quello pi\u00f9 costoso, puntano a prendere profitto dal riallineamento dei prezzi. Questa operativit\u00e0 prende il nome di pair trading, nel caso di specie si parla di pair trading intermarket perch\u00e9 i contratti futures utilizzati hanno ad oggetto lo stesso mercato.\nLa rappresentazione grafica delle quotazioni dei contratti futures con scadenze diverse prende il nome di curva forward. \nLe dinamiche che regolano l'alternanza di contango e backwardation dipendono dalla natura del sottostante. Per le commodities (le materie prime) e gli indici di volatilit\u00e0 la backwardation \u00e8 riconducibile essenzialmente ad una forte domanda dei contratti futures con scadenze pi\u00f9 vicine. Per strumenti finanziari come indici azionari e i relativi contratti futures le differenti quotazioni sono invece ascrivibili alle aspettative relative ai dividendi attesi."}
{"id": "1843739", "revid": "599013", "url": "https://it.wikipedia.org/wiki?curid=1843739", "title": "Chiesa di San Pietro a Pisangoli", "text": "La chiesa di San Pietro a Pisangoli \u00e8 un luogo di culto cattolico che si trova a Castelfiorentino, in provincia di Firenze, nella parte alta dell'abitato, a circa met\u00e0 strada tra l'ospedale di Santa Verdiana e la zona cimiteriale.\nStoria.\nLa costruzione dell'attuale edificio venne terminata nell'aprile del 1714.\nDeriva per\u00f2 il titolo di San Pietro da un preesistente edificio, denominato San Pier Vecchio, di cui si hanno notizie come parrocchia fin dal XIII secolo e che fu demolito in occasione dell'edificazione della nuova chiesa nel Borgo di Pisangoli. Un'antica descrizione della distrutta chiesa la ricorda terminante con un'abside semicircolare ed un solo altare; non avendo poi casa presbiterale, non fu mai residenza dei vari Rettori.\nAnche la nuova chiesa aveva originariamente un solo altare; in seguito sono diventati due.\nIl campanile a vela che si trovava sul lato della facciata fu distrutto sul finire del XIX secolo in seguito alla costruzione di una cantoria nella controfacciata dell'edificio. Fu in seguito rifabbricato sulla parete del coro, dove fu costruita anche una nuova sagrestia."}
{"id": "1843741", "revid": "900953", "url": "https://it.wikipedia.org/wiki?curid=1843741", "title": "Fotomorfogenesi", "text": "La fotomorfogenesi \u00e8 il processo mediante il quale la luce regola la crescita e lo sviluppo delle piante attraverso fotorecettori molecolari (principalmente fitocromo, criptocromo, zeaxantina) indipendenti dall'attivit\u00e0 fotosintetica. Lo sviluppo delle piante al buio \u00e8 detto invece scotomorfogenesi. \nLa fotomorfogenesi \u00e8 in genere studiata utilizzando camere di crescita con sorgenti luminose aventi uno spettro ben conosciuto e regolabile. Da non confondere con il fototropismo che \u00e8 la risposta, mediante accrescimento per distensione cellulare, ad uno stimolo di luce indirizzata."}
{"id": "1843743", "revid": "69794", "url": "https://it.wikipedia.org/wiki?curid=1843743", "title": "Poker Hall of Fame", "text": "Il Poker Hall of Fame \u00e8 uno dei massimi riconoscimenti per i giocatori professionisti di poker.\nStoria.\nNel 1979, la Horseshoe Gaming Holding Corporation, fondata e guidata da Benny Binion con sede a Las Vegas, Nevada, fond\u00f2 il Poker Hall of Fame: un'onorificenza che premia i giocatori professionisti di poker pi\u00f9 influenti e tutte le persone che contribuiscono a far evolvere e conoscere il gioco del poker.. Nel 2004, con l'acquisizione da parte della Caesars Entertainment Corporation del gruppo Horseshoe, tutti i diritti del Poker Hall of Fame passarono al nuovo gestore.\nRequisiti.\nI principali requisiti per poter essere ammessi al Poker Hall of Fame sono:\nNel 2009, Tom Dwan, all'epoca ventitreenne, fu scelto come finalista avendo prevalso nel ballottaggio pubblico sul sito delle World Series of Poker. Per evitare l'elezione di un giocatore troppo giovane, nel 2010 fu introdotto un nuovo requisito, conosciuto come \"Chip Reese Rule\" (\"regola di Chip Reese\")."}
{"id": "1843746", "revid": "1528507", "url": "https://it.wikipedia.org/wiki?curid=1843746", "title": "Backwardation", "text": "Il termine backwardation \u00e8 usato nell'analisi dei mercati finanziari, e in particolare delle commodity: indica una situazione dove il prezzo in contanti \u00e8 superiore ai prezzi futuri impliciti nei corrispondenti contratti futures. \nSi parla in questo caso di \"Inverted Market\", dato che generalmente avviene il contrario (Contango).\nSostanzialmente, questo significa che la richiesta di quella materia prima \u00e8 cos\u00ec forte che gli acquirenti sono disponibili a pagare di pi\u00f9 per averla subito, e quindi \u00e8 tipicamente correlata a problemi sul lato dell'offerta (possibile difficolt\u00e0 del mercato nel soddisfare la domanda)."}
{"id": "1843748", "revid": "3732", "url": "https://it.wikipedia.org/wiki?curid=1843748", "title": "Livio Caputo", "text": "Dal 17 maggio 2021, per poco meno di un mese, \u00e8 stato il direttore \"ad interim\" del Giornale, considerate le dimissioni rassegnate da Alessandro Sallusti.\nBiografia.\nNato in Austria da padre piemontese di famiglia napoletana e madre triestina, si laurea in Giurisprudenza presso l'Universit\u00e0 degli Studi di Torino.\nIntraprende la carriera giornalistica durante gli anni dello studio, diventando prima corrispondente da Bonn per il \"Corriere d'Informazione\" e il settimanale \"Gente\", per poi trasferirsi a Londra come inviato dei quotidiani \"Il Resto del Carlino\" e \"La Nazione\" e del settimanale \"Epoca\". Acquisita un'ampia esperienza del lavoro giornalistico, nel 1965 viene inviato a New York, come capo della redazione dei periodici della Mondadori.\nRientra in Italia nel 1970. \u00c8 inviato per \"Epoca\", di cui diventa per un breve periodo direttore nel 1976. Viene subito chiamato al \"Giornale\". Per il quotidiano fondato e diretto da Indro Montanelli \u00e8 inviato ed editorialista. Ha anche un'esperienza alla televisione: si distingue come uno dei commentatori di Telemontecarlo. Nel 1979 Nino Nutrizio lo sceglie come suo successore alla guida del quotidiano \"La Notte\". Caputo rimane in carica fino al 1984, quando il giornale viene ceduto al gruppo Rusconi. Passato al \"Corriere della Sera\" come capo dei servizi esteri, nel 1992 Caputo ritorna al \"Giornale\" come vicedirettore. La collaborazione \u00e8 continuato fino alla sua morte con articoli di politica estera e con la rubrica quotidiana di risposte alle missive dei lettori \"Dalla vostra parte\".\nNel 1994 si candida al Senato nelle file di Forza Italia nel collegio di Bergamo. Viene eletto e diventa prima vice capogruppo vicario e poi sottosegretario agli Affari Esteri. Non rieletto nel 1996, l'anno seguente entra nel Consiglio comunale di Milano, dove rimane fino al 2006.\n\u00c8 stato per 40 anni uno degli esponenti pi\u00f9 in vista del movimento liberale italiano, prima nel PLI, poi in Forza Italia.\nDal 17 maggio 2021 \u00e8 stato il direttore \"ad interim\" del Giornale, considerate le dimissioni rassegnate da Alessandro Sallusti. \u00c8 morto il 14 giugno 2021, poco prima di passare le consegne della direzione al nuovo direttore Augusto Minzolini."}
{"id": "1843749", "revid": "38120", "url": "https://it.wikipedia.org/wiki?curid=1843749", "title": "XTree", "text": "XTree \u00e8 stata un'applicazione software per la gestione dei file (file manager) in ambiente DOS. \u00c8 stata sviluppata da \"Executive Systems\" e venne pubblicata il 1\u00ba aprile 1985 divenendo subito molto popolare.\nNel 1989 fu pubblicata la versione XTree Gold che conteneva gi\u00e0 diversi elementi grafici e menu a discesa.\nTra le tante alte prestazioni che l'applicazione forniva vi erano: la velocit\u00e0 di esecuzione, il particolare supporto di compressione file, il ripristino di file cancellati (\"undelete\"), la minima memoria richiesta (640 Kb), il formato esadecimale dei file, le visualizzazioni dei file e delle loro dimensioni.\nDa tener presente che la versione 3.0 di Windows deve molto a XTree. Il File Manager di Windows era vagamente similare a quello di XTree ma ne mancava la velocit\u00e0 di esecuzione, le scorciatoie da tastiera, la potenza.\n\u00c8 stata comunque la massiccia diffusione (gratuita) di Microsoft Windows che decretarono il declino di XTree.\nNel 1992 \u00e8 stata pubblicata la versione XTree for Windows la quale per\u00f2 si \u00e8 rivelata una catastrofe per la \"XTree Company\". L'applicazione era stata snaturata dalle sue prestazioni originali.\nLa \"XTree Company\" fu venduta alla \"Central Point Software\" la quale a sua volta fu ceduta nel 1994 alla \"Symantec\". Lo sviluppo di XTree termin\u00f2 nel 1995.\nL'applicazione divenne comunque un mito, soprattutto sulla rete, tanto che molti appassionati svilupparono diverse versioni clone che lavorano con i moderni sistemi operativi."}
{"id": "1843753", "revid": "1386670", "url": "https://it.wikipedia.org/wiki?curid=1843753", "title": "CEP (Cagliari)", "text": ""}
{"id": "1843756", "revid": "1564499", "url": "https://it.wikipedia.org/wiki?curid=1843756", "title": "Caputo", "text": ""}
{"id": "1843764", "revid": "773636", "url": "https://it.wikipedia.org/wiki?curid=1843764", "title": "Chiesa di Santa Maria a Lungotuono", "text": "La chiesa di Santa Maria a Lungotuono si trova in localit\u00e0 Dogana, frazione del comune di Castelfiorentino, in provincia di Firenze, diocesi di Volterra. \nLa chiesa.\nL'edificio \u00e8 situato sulla strada che da Castelfiorentino conduce a San Miniato al Tedesco, in localit\u00e0 Dogana.\nLa chiesa, preceduta da un portico sotto il quale sono state sistemate alcune lapidi sepolcrali, si presenta con le pareti esterne completamente intonacate. \nLa tavola di Cosimo Rosselli.\nAll'interno si conserva una tavola d'altare raffigurante la \"Madonna col Bambino in trono tra i santi Antonio abate, Francesco, Chiara e Verdiana\", riferibile con sicurezza a Cosimo Rosselli, nonostante il cattivo stato di conservazione. La tavola proviene dalla chiesa di San Niccol\u00f2 a Collepatti; \u00e8 stata, inoltre, avanzata l'ipotesi che la destinazione originaria non fosse la chiesa di Collepatti, ma il monastero della Marca a Castelfiorentino, per la presenza di santi legati all'ordine francescano.\nSul gradino del trono ai piedi della Madonna vi \u00e8 la scritta , dalla quale si ricavano sia l'anno di esecuzione, 1471, che il nome del committente, Neri di Domenico Neri, sul quale non abbiamo altre notizie."}
{"id": "1843765", "revid": "729019", "url": "https://it.wikipedia.org/wiki?curid=1843765", "title": "La grande nave/Soltanto sogni", "text": "\"La grande nave/Soltanto sogni\" \u00e8 il terzo 45 giri del cantante pugliese Fabio, uno dei cantanti di punta dell'etichetta milanese Bentler\nIl disco.\nLa canzone sul lato A, \"La grande nave\", \u00e8 la versione italiana del successo internazionale \"Ce grand bateau\" (incisa tra gli altri dai The Fevers e da Ronaldo Lark), scritta da Jean Claudric e Pierre Cour (il testo italiano \u00e8 del discografico e pittore Domenico Serengay); nel 1970 questa canzone verr\u00e0 inserita nella colonna sonora del film E Dio disse a Caino... di Antonio Margheriti.\nGli autori di \"Soltanto sogni\" (canzone d'atmosfera che per l'arrangiamento ricorda certi brani di Luigi Tenco, uno dei cantanti pi\u00f9 apprezzati da Fabio) sono invece Grinero e Cambareri per il testo), e il maestro Giuseppe Verdecchia per la musica.\nGli arrangiamenti delle due canzoni sono curati dal maestro Roberto Negri, mentre le edizioni musicali sono curate dal Gruppo editoriale Guerrini."}
{"id": "1843768", "revid": "287204", "url": "https://it.wikipedia.org/wiki?curid=1843768", "title": "Quartiere Europeo", "text": ""}
{"id": "1843769", "revid": "122943865", "url": "https://it.wikipedia.org/wiki?curid=1843769", "title": "Odio (mitologia)", "text": "Nella mitologia greca, Odio o Od\u00eco () era il nome di uno dei condottieri alleati che presero parte alla guerra di Troia per sostenere in guerra i Troiani contro gli Achei. La guerra deriv\u00f2 dalla decisione di Paride, figlio di Priamo re di Troia, di rapire la regina spartana Elena, di cui si era innamorato; durante l'assenza del marito di quest'ultima, Menelao, partito per i funerali di suo zio, il principe troiano sedusse la giovane e la condusse con s\u00e9 a Troia, dove visse con lei per ben diciotto anni.\nFuribondo per l'oltraggio, il re di Sparta riun\u00ec un esercito innumerevole e potentissimo, guidato dal suo supremo fratello, Agamennone, e con esso dichiar\u00f2 guerra alla citt\u00e0 nemica.\nLe vicende principali di questo conflitto sono raccontate da Omero nell\"'Iliade\".\nIl mito.\nOdio nel \"Catalogo delle navi\".\nOd\u00eco, sovrano del popolo degli Alizoni, una popolazione che abitava la parte nord occidentale dell'Asia Minore, giunse in soccorso a Priamo e ai suoi sudditi ben dieci anni dopo lo scoppio della guerra. Aveva abbandonato la sua patria, accompagnato da un altro capitano, Ep\u00ecstrofo, che, insieme a lui, svolgeva il ruolo di capitano nella guerra.\nOmero racconta che entrambi provenivano da Alibe, probabilmente capitale del regno degli Alizoni, citt\u00e0 conosciuta per la grande quantit\u00e0 di argento.\nCombattimenti e morte.\nQuesto capo alleato dei Troiani fu una delle prime e pi\u00f9 importanti vittime degli Achei nei cinquanta giorni di guerra narrati nell'Iliade.\nGi\u00e0 nel libro V, infatti, Agamennone scelse come bersaglio proprio il giovane condottiero degli Alizoni. Lo sbalz\u00f2 dal cocchio, e con la sua lancia gli trafisse la schiena, in modo tale da fargli penetrare l'arma attraverso tutto il corpo, uscendo dal petto. Il cadavere di Od\u00eco fin\u00ec a terra, provocando un rimbombo a causa della potente armatura che lo ricopriva."}
{"id": "1843770", "revid": "1873140", "url": "https://it.wikipedia.org/wiki?curid=1843770", "title": "Palazzo Birago di Borgaro", "text": "Il palazzo Birago di Borgaro \u00e8 una dimora signorile di Torino. Sita in via Carlo Alberto 16, nel Centro storico della citt\u00e0, \u00e8 oggi sede della Camera di Commercio di Torino.\nStoria.\nIl palazzo segue le vicende della ricca e nobile casata dei Birago di Borgaro, e sorge per volere del suo pi\u00f9 importante rappresentante, il conte Augusto Renato Birago di Borgaro. Dopo essersi distinto nella carriera militare, conquistando il titolo di Generalissimo del Regno sotto Vittorio Amedeo II di Savoia, il 13 giugno 1716 questi fece posare la prima pietra del suo palazzo in quella che oggi \u00e8 via Carlo Alberto e, al tempo, era la Contrada degli Angeli: la ricchezza accumulata nel corso degli anni permise ad Augusto Renato di commissionare il lavoro addirittura a Filippo Juvarra, ormai architetto affermato, in Piemonte, e questa scelta fece divenire il suo palazzo uno dei maggiori esempi dell'arte torinese.\nAugusto Renato fece della dimora juvarriana uno dei migliori salotti della citt\u00e0, data l'importanza che egli stava acquisendo a corte: dopo essere diventato cavaliere d'onore adelle regine Anna Maria d'Orl\u00e9ans e di Polissena Cristina d'Assia-Rotenburg, egli ottenne il titolo di educatore degli eredi al trono.\nQuando il palazzo venne ceduto alla casa dei Della Valle, nel 1858, mantenne per anni ancora il suo ruolo di importante dimora nobiliare: i nuovi proprietari arredarono gli interni con il gusto neorococ\u00f2, con una vena di eclettismo ottocentesco. Quanto rimase inalterato fu l'impianto juvarriano.\nArte.\nL'architettura del palazzo, come ricorda il Milizia, \u00e8 un felice caso di una firma juvarriana ad un edificio privato: l'abate messinese, tendeva a realizzare grandi opere, e dispendiose.\nAccoglie il visitatore l'elegante cortile d'onore, attorno al quale si sviluppa il palazzo: ancora tutto originale (se si esclude la statua centrale), il cortile presenta la curva sinuosa datagli dallo Juvarra, quasi a simboleggiare una scenografia di teatro.\nGli interni sono profondamente influenzati dal gusto della famiglia dei della Valle: di notevole pregio \u00e8 lo scalone principale, che permette l'accesso ai piani superiori, e il salone principale, con il notevole affaccio sul cortile, ove erano tenuti balli e feste."}
{"id": "1843771", "revid": "339392", "url": "https://it.wikipedia.org/wiki?curid=1843771", "title": "Hadranus", "text": ""}
{"id": "1843775", "revid": "287204", "url": "https://it.wikipedia.org/wiki?curid=1843775", "title": "Bagliori d'autore", "text": "Bagliori d'autore \u00e8 una rassegna letteraria, dedicata a grandi autori del passato, che si svolge ogni anno a Perugia e in Umbria, con eventi a Roma, Terni, Macerata, Civitanova Marche e una edizione parallela a Milano.\nCaratteristica della rassegna \u00e8 quella di affrontare l'autore secondo un approccio non strettamente e accademicamente letterario, ma proponendo una visione trasversale dell'autore e delle tematiche ad esso collegate, attraverso rappresentazioni teatrali, musicali, proiezioni cinematografiche, documentari, letture, conferenze, mostre, e con la opportunit\u00e0 offerta agli studenti delle scuole superiori di seguire percorsi formativi sull'autore stesso.\nLa rassegna, della durata di 7-10 giorni, si svolge a Perugia e in altre citt\u00e0 italiane, e vanta la presenza nelle varie edizioni di alcuni ospiti di rilievo come Giorgio Albertazzi, Alessandro Haber, John Hemingway, scrittore e nipote del celebre Ernest Hemingway, Dario Argento, Alessio Boni, Gherardo Colombo, Lucia Poli, Gastone Moschin, Marzia Ubaldi, Giuseppe Cederna, Ninetto Davoli, Eva Hesse, pittrice e nipote di Hermann Hesse, Guido Barlozzetti, il regista Franco Piavoli, gli scrittori Matteo Nucci e Francesca Petrizzo.\nA partire dalla rassegna 2007, \u00e8 stata inaugurata una edizione milanese della rassegna.\nEdizioni di Bagliori d'autore.\n2005 Friedrich D\u00fcrrenmatt.\nPerugia, 2-10 aprile 2005\n2006 \u00c9mile Zola.\nPerugia, 24-31 ottobre 2006\n2007 Ernest Hemingway.\nPerugia, 22-30 ottobre 2007 \n2008 Ernest Hemingway.\nMilano, 20-25 maggio 2008\n2008 Edgar Allan Poe.\nPerugia, Terni, Bevagna, 24 ottobre - 2 novembre 2008\n2009 Victor Hugo.\nPerugia, Roma, Terni, Narni, 19 - 30 novembre 2009\n2010 George Orwell.\nPerugia, Macerata, 19-29 novembre 2010\n2011 Hermann Hesse.\nPerugia, Assisi, Montefalco, Macerata, 19-27 novembre 2011\n2013 F\u00ebdor Dostoevskij.\nPerugia, Terni, 22 febbraio - 3 marzo 2013\n2014 Omero.\nPerugia, Umbertide, Civitanova Marche, 21 - 30 marzo 2014\n2015 William Shakespeare.\nPerugia e Civitanova Marche, 20 - 29 marzo 2015\n2016 William Shakespeare.\nPerugia e Civitanova Marche, 11 - 21 marzo 2016\n2017 Giovanni Boccaccio.\nPerugia e Civitanova Marche, 17 - 26 marzo 2017"}
{"id": "1843779", "revid": "547034", "url": "https://it.wikipedia.org/wiki?curid=1843779", "title": "Regina Pacis (Reggio Emilia)", "text": "Regina Pacis \u00e8 un quartiere residenziale di abitanti della periferia occidentale di Reggio Emilia. \u00c8 situato sulla sponda sinistra del torrente Crostolo, a meno di 1 km dal centro storico della citt\u00e0.\nGeografia fisica.\nIl quartiere si trova in una zona di media pianura a sud della via Emilia, a 56 m s.l.m. \u00c8 fiancheggiato dal torrente Crostolo ed \u00e8 attraversato da due canali oggi tombati: la fossetta di Cavazzoli e il cavo Guazzatoio o Guazzatore.\nCollocato in un ambito totalmente a carattere urbano confina a nord con il quartiere Carrozzone-Betonica, a sud con il quartiere Bell'Albero-Premuda, a ovest con il quartiere Orologio, a est con i quartieri Santo Stefano e San Zenone-Gattaglio.\nStoria.\nRegina Pacis nacque dopo la fine della seconda guerra mondiale come espansione del centro urbano di Reggio Emilia lungo l'asse viario per la Val d'Enza. Storicamente il territorio faceva parte delle ville di Cavazzoli e San Pellegrino: sino agli anni Venti la zona era a vocazione agricola, costellata principalmente da case coloniche e caseggiati per braccianti e manovali, con annessa qualche attivit\u00e0 artigianale e, di rado, commerciale (osterie, botteghe...). I primi insediamenti residenziali si collocarono ai margini della via Emilia (rione Bainsizza) e lungo il torrente Crostolo. \nIl quartiere prese il nome dalla parrocchia, che fu eretta in loco dal vescovo di Reggio Emilia Beniamino Socche nel 1947, intitolandola a Maria Regina della Pace (Regina Pacis). In loco, tuttavia, erano gi\u00e0 sorti la cooperativa di consumo di Villa Cavazzoli e, durante il fascismo, le case popolari del quartiere \"Le Delizie\".\nA partire dagli anni Sessanta arrivarono a Regina Pacis molte nuove famiglie provenienti dalle campagne della provincia di Reggio Emilia e dal Sud. La forte crescita demografica indusse la curia vescovile a dar vita ad altre due parrocchie, distaccandole da Regina Pacis: la parrocchia Spirito Santo (che andava a coprire la zona dell'Orologio e parte di via Mascagni) e la parrocchia del Corpus Domini (che aveva giurisdizione sugli insediamenti posti a sud di via Premuda, sul quartiere Bell'Albero e la zona dell'ex mulino di San Claudio). L'amministrazione comunale, negli stessi anni, realizz\u00f2 il nuovo polo della scuola dell'obbligo di via Premuda.\nIl quartiere \u00e8 da sempre caratterizzato da una rete solida di centri di aggregazione laici e religiosi: la vecchia centrale elettrica dismessa dell'Enel \u00e8 oggi un centro ricreativo e educativo fondamentale; presso la parrocchia ha sede il gruppo cittadino dell'Agesci e, un tempo, il cinema-teatro Capitol, uno dei luoghi di riferimento per la cultura e il confronto di idee in citt\u00e0.\nL'agglomerato \u00e8 a carattere prevalentemente residenziale con terziario e attivit\u00e0 commerciali collocati lungo i principali assi di scorrimento. Non sono presenti aree industriali.\nMonumenti e luoghi di interesse.\nIl quartiere \u00e8 a vocazione prevalentemente residenziale e, in minima parte, terziaria. Lungo la via Emilia e via Mascagni sono presenti villini tipici dell'architettura del primo Novecento, immobili di pregio storico-architettonico e testimoniale posti sotto tutela sia dalla normativa urbanistica che, in alcuni casi, dal Ministero per i beni e le attivit\u00e0 culturali.\nAltro.\nA Regina Pacis sono presenti alcuni assi viari di origine romana come, ad esempio, la Via Emilia e l'asse di via Gorizia. Tuttavia la viabilit\u00e0 storica minore, tutelata anche dagli strumenti di pianificazione urbanistica, include l'asse di via Dalmazia-via Dante Zanichelli (il lungo Crostolo un tempo chiamata la \"strada delle Delizie\") e via Premuda.\nAree Naturali.\nIl quartiere \u00e8 attraversato dalla \"Cintura verde\" cittadina, costituita dai parchi fluviali lineari che interessano i tre principali corsi d'acqua che attraversano il territorio comunale. Regina Pacis \u00e8 lambita a est dal torrente Crostolo, su cui insiste una spina verde ricca di vegetazione spontanea e filari di alberi fiancheggiata da un percorso ciclopedonale, che funge da barriera con il centro della citt\u00e0.\nI principali parchi pubblici del quartiere sono tre, collegati fra loro da piste ciclabili e percorsi per i pedoni:\nPresso la vecchia centrale Enel si trovano gli orti sociali.\nSociet\u00e0.\nL'area, nonostante sia \"de facto\" ormai satura dal punto di vista urbanistico, fra il 2000 e il 2015 \u00e8 stata caratterizzata da un aumento dei residenti del 14%. L'indice di vecchiaia \u00e8 in linea con la media comunale ma il tasso di natalit\u00e0 \u00e8 di poco superiore. I componenti medi a famiglia sono 2,1, dato simile alla media generale del comune. La popolazione con cittadinanza non italiana residente a Regina Pacis \u00e8 pari al 25,6% (rispetto al 16% complessivo di tutto il comune) e arriva per la maggior parte da Albania, Ucraina e Romania.\nCultura.\nNel quartiere hanno sede diverse istituzioni scolastiche, culturali e ricreative. Le principali sono:\nAltre attivit\u00e0 educative.\nIn zona operano associazioni culturali attive in campo, sociale, culturale e ambientalista. Tuttavia, presso l'area parrocchiale, sino agli anni 2000 era attivo il cinema Capitol il quale, oltre a proiettare lungometraggi in lingua originale, promuoveva rassegne dedicate al cinema d'autore.\nInfrastrutture e trasporti.\nA Regina Pacis \u00e8 situata la centrale Enel di via Gorizia che, nella seconda met\u00e0 del Novecento, ha sostituito la vecchia centrale collocata poco pi\u00f9 a est, verso il centro della citt\u00e0 e oggi adibita a centro ricreativo, sportivo e culturale. La rete ciclabile \u00e8 molto diffusa, in particolare lungo gli assi stradali di attraversamento del quartiere e a ridosso delle attrezzature pubbliche (scuole, parchi, ecc.). Molto diffusa \u00e8 anche la rete del trasporto pubblico urbano che, fra l'altro, \u00e8 ad alta frequenza: sono ben 4 le linee del trasporto pubblico urbano che transitano in loco collegando Regina Pacis al centro cittadino e ai centri abitati della prima cintura, esercite da SETA. La fermata ferroviaria pi\u00f9 vicina \u00e8 quella di Reggio all'Angelo, posta sulla ferrovia Reggio Emilia-Ciano d'Enza.\nSport.\nGli impianti sportivi sono prevalentemente pubblici, ad eccezione del circolo Arca Enel \"La Centrale\" che, tuttavia, collabora con la pubblica amministrazione e i servizi sociali. Le principali strutture sono:"}
{"id": "1843783", "revid": "298055", "url": "https://it.wikipedia.org/wiki?curid=1843783", "title": "Rakum", "text": ""}
{"id": "1843788", "revid": "31886", "url": "https://it.wikipedia.org/wiki?curid=1843788", "title": "Ponzano (Civitella del Tronto)", "text": "Ponzano (: ) \u00e8 una frazione del comune italiano di Civitella del Tronto, in provincia di Teramo, situata a circa 4 km dal capoluogo.\nNota principalmente per aver dato i natali ad alcuni dei cittadini celebri del comune di Civitella del Tronto a cui appartiene.\nDopo gli eventi sismici del Centro Italia del 2016 e del 2017 e le eccezionali nevicate verificatesi nel mese di gennaio 2017, il 13 febbraio 2017 un vasto fronte di frana ha interessato una parte della frazione causando rottura di strade e lesioni ad alcune abitazioni\nChiesa di San Flaviano.\nIl monumento principale della frazione, risalente al XVI secolo. Ha copertura a capanna, con campanile a vela. La facciata a capanna \u00e8 frutto di vari restauri, ed ha un portale a tutto sesto rientrato, con lunetta a bassorilievo. Il centro \u00e8 decorato da una finestra circolare a mo' di rosone. Nel 2012 la chiesa \u00e8 stata ampiamente restaurata per il consolidamento, ed \u00e8 stata abbellita da ulteriori opere sacre, oltre al dipinto della \"Resurrezione\" di Andrej Caja. L'architetto restauratore Lanfranco Cardinale si \u00e8 occupato anche della composizione della classica \"Via Crucis\" lungo il perimetro interno. L'interno \u00e8 a navata unica con due cappelle laterali con icone votive e statue."}
{"id": "1843794", "revid": "117047356", "url": "https://it.wikipedia.org/wiki?curid=1843794", "title": "Famiglia Salemme Show", "text": "Famiglia Salemme Show \u00e8 stato un programma televisivo andato in onda su RaiUno dal 13 gennaio al 3 febbraio 2006, condotto da Vincenzo Salemme affiancato da alcune sue storiche spalle come Nando Paone, Carlo Buccirosso e Maurizio Casagrande. La presenza femminile del programma \u00e8 stata Hoara Borselli e dalla partecipazione straordinaria di Gian. Il programma si svolgeva secondo una strana situazione: sotto l'Auditorium Rai di Napoli si \u00e8 insediata la famiglia di Salemme che non vuole saperne di andarsene. Il tutto era accompagnato da numerose gag comiche nuove e del repertorio di Salemme che talvolta si fingeva un mago, talvolta un tassista e talvolta un postino con un difetto di pronuncia causatogli da un incidente stradale (personaggio interpretato da Salemme gi\u00e0 in \"Cose da pazzi\"), mentre Buccirosso \u00e8 un funzionario della Rai, Paone \u00e8 un fratello di Salemme che talvolta si crede svariati animali ed anche oggetti (e ricorda un po' il personaggio di Cico in \"...e fuori nevica!\"), mentre Casagrande e la Borselli cercavano di mandare in scena un variet\u00e0 proprio nell'auditorium. Il tutto contornato da vari ospiti come Sophia Loren, Mike Bongiorno, Max Pezzali, Biagio Izzo e tanti altri."}
{"id": "1843795", "revid": "110157", "url": "https://it.wikipedia.org/wiki?curid=1843795", "title": "Chiesa di San Jacopo a Voltigiano", "text": "La chiesa di San Jacopo \u00e8 un luogo di culto cattolico situato a Voltigiano, nel comune di Montespertoli, in provincia di Firenze, diocesi della medesima citt\u00e0.\nStoria e descrizione.\nLa primitiva chiesa medievale fu distrutta dai ghibellini, insieme al castello di Voltigiano, dopo la battaglia di Montaperti (1260).\nLa chiesa venne ricostruita nel XV secolo ricevendo la dedicazione a san Jacopo. Lo stato di degrado in cui versava fece s\u00ec nel XIX secolo venisse eseguito un pesante restauro trasformativo.\nLa pianta dell'edificio \u00e8 rettangolare con tetto a capanna.\nOpere gi\u00e0 in loco.\nMolte opere un tempo in questa chiesa sono ora nel Museo di Santa Verdiana a Castelfiorentino. Tra queste:\nDalla Compagnia della Visitazione, adiacente alla chiesa, proviene una tavola con una \"Visitazione tra i santi Jacopo e Stefano\" di Alesso di Benozzo, inizi XVI secolo, anch'essa al Museo di Santa Verdiana."}
{"id": "1843797", "revid": "599013", "url": "https://it.wikipedia.org/wiki?curid=1843797", "title": "Giuramento", "text": "Il giuramento \u00e8 la promessa di adempiere a determinati obblighi o di mantenere certi comportamenti legati a qualcosa o a qualcuno che colui che presta giuramento considera sacro, solitamente un Dio; oppure una solenne dichiarazione, generalmente resa invocando come garante una divinit\u00e0, riguardo alla veridicit\u00e0 della propria testimonianza. \nStoria.\nNell'antica Grecia per gli dei olimpici il giuramento era di fondamentale importanza. Consisteva nel recitare la formula solenne nelle acque dello Stige, fiume che scorre per nove volte attorno al regno dell'Ade. Qualora una divinit\u00e0, dopo aver compiuto il rito, non avesse rispettato la sua promessa, infrangendo il giuramento, veniva esiliata dall'Olimpo. Per gli esseri umani, il giuramento solenne prevedeva la formula nelle acque dello Stige, in cielo e sulla Terra, in modo che queste potenze immortali potessero punire anche con la morte lo spergiuro.\nNel feudalesimo europeo, tutta la catena di rapporti gerarchici che coinvolgevano i diversi soggetti della societ\u00e0 feudale (signori feudali, suzerain, vassalli, servi della gleba, contadini) era basata sul \"giuramento di fedelt\u00e0\". \nConserva, al giorno d'oggi, in molte localit\u00e0 africane, un'importante funzione di controllo e coesione sociale.\nNei vari contesti.\nDiritto.\nIl giuramento pu\u00f2 anche essere utilizzato per affermare la verit\u00e0 delle affermazioni sostenute da chi presta giuramento. Nel diritto processuale civile, il giuramento \u00e8 un mezzo di prova.\nPermane, peraltro, anche la fattispecie del giuramento di fedelt\u00e0, stavolta riferita alle leggi di uno Stato: in Italia \"il sindaco e il presidente della provincia prestano davanti al consiglio, nella seduta di insediamento, il giuramento di osservare lealmente la Costituzione italiana\". La disposizione (prevista dall\u2019art. 6 T.U.E.L. approvato con il d.lgs n. 267/2000) \"presenta analogie, anche nella forma cerimoniale con quanto previsto dalla Costituzione per il Presidente della Repubblica (art. 91 Cost.)\" e in generale per ogni pubblica funzione (art. 54 Cost.).\nForze armate.\nIl giuramento militare \u00e8 un atto solenne con il quale un militare afferma di agire con rispetto e devozione ai propri doveri ed alle istituzioni di uno Stato.\nMassoneria.\nOggi in molte obbedienze, il giuramento \u00e8 stato sostituito dalla \u00abpromessa solenne\u00bb, ma secondo la tradizione per la Massoneria pi\u00f9 ortodossa il Rituale rimane immutato e varia a seconda del Grado, legando il Fratello all'Istituzione sancendone diritti e doveri. Si pronuncia ponendo la mano destra sul libro sacro collocato sull'ara dei giuramenti."}
{"id": "1843798", "revid": "599013", "url": "https://it.wikipedia.org/wiki?curid=1843798", "title": "Ain't Life Grand", "text": ""}
{"id": "1843806", "revid": "110157", "url": "https://it.wikipedia.org/wiki?curid=1843806", "title": "Monster (OOMPH!)", "text": "Monster \u00e8 il decimo album della band tedesca Oomph!, uscito il 22 agosto 2008. La band ha tenuto un concorso per i fan, i quali potevano creare la cover per l'album. Ci\u00f2 ricorda il concorso per l'album Issues dei Korn. La cover vincente \u00e8 stata scelta dal gruppo."}
{"id": "1843811", "revid": "110157", "url": "https://it.wikipedia.org/wiki?curid=1843811", "title": "Harvest Records", "text": "La Harvest Records \u00e8 un'etichetta discografica appartenente alla Capitol Records e creata dalla EMI nel 1969.\nStoria.\nNacque con lo scopo di competere con altre etichette come la Vertigo Records (sussidiaria della Philips Records) e Deram Records (sussidiaria della Decca Records).\nPromotrice anche di altri stili musicali sperimentali, la Harvest mise sotto contratto tra gli altri: Deep Purple, Pink Floyd, The Move, Electric Light Orchestra, Barclay James Harvest, Kevin Ayers, Little River Band.\nDurante gli anni settanta la Harvest inizia a pubblicare album di gruppi punk come i Wire, The Saints e The Banned. Anche i primi tre album degli Iron Maiden furono pubblicati dalla Harvest.\nLa Harvest Records non ha operato pi\u00f9 come etichetta indipendente dal 1984, anche se in alcune rare volte \u00e8 ritornata a produrre alcuni artisti che rispecchiavano la cultura innovativa e di sperimentazione in campo musicale della Harvest. Nel febbraio 2013 \u00e8 tornata in attivit\u00e0 dopo la sua acquisizione da parte della statunitense Capitol Music Group."}
{"id": "1843813", "revid": "486946", "url": "https://it.wikipedia.org/wiki?curid=1843813", "title": "Bainsizza (Reggio Emilia)", "text": ""}
{"id": "1843815", "revid": "125265976", "url": "https://it.wikipedia.org/wiki?curid=1843815", "title": "Attentato di Fiumicino del 1973", "text": "Lattentato di Fiumicino del 1973 fu un attentato terroristico palestinese che il 17 dicembre colp\u00ec l'aeroporto di Roma-Fiumicino uccidendo 34 persone e causando il ferimento di altre 15.\nGli eventi.\nIl 17 dicembre 1973 alle ore 12:51, un commando terrorista palestinese composto da 5 persone fece irruzione all'interno del \"terminal\" di Fiumicino. Gli uomini, dopo aver estratto armi automatiche ed esplosivi dalle loro valigie, si fecero strada all'interno del \"terminal\" fino alla pista, sparando all'impazzata e uccidendo 2 persone. Raggiunta la zona di stazionamento dell'aeroporto, i terroristi diressero verso il Boeing 707 della Pan Am, volo 110 per Teheran con scalo a Beirut delle 12.45, e vi gettarono all'interno una bomba al fosforo e due granate dirompenti. Gli assistenti di volo tentarono di evacuare il velivolo il pi\u00f9 velocemente possibile, aprendo le uscite di emergenza sulle ali, dal momento che le altre erano ostacolate dai terroristi. Molti passeggeri riuscirono a scappare, ma 30 rimasero uccisi; tra questi quattro italiani: l'ingegner Raffaele Narciso, il funzionario Alitalia Giuliano De Angelis, di ritorno alla sede di Teheran con la moglie Emma Zanghi e la loro figlia Monica di 9 anni. Nell'attacco perse inoltre la vita un giovane finanziere di appena 20 anni, Antonio Zara, che giunto per primo sul luogo dell'assalto a seguito dell'allarme generale emanato dalla Torre di controllo dell'aeroporto, tent\u00f2 di contrastare i dirottatori. \nL'attacco risult\u00f2 essere talmente fulmineo, da non consentire un'adeguata risposta da parte delle forze dell'ordine. All'interno dell'aeroporto infatti in quel momento erano in servizio 117 agenti: 9 carabinieri, 46 finanzieri e 62 poliziotti, dei quali soltanto 8 erano addetti al servizio anti-sabotaggio; un numero irrisorio per un aeroporto intercontinentale come Fiumicino. Il tutto aggravato dal fatto che la struttura aeroportuale non era assolutamente adatta alla prevenzione di attacchi terroristici, in quanto concepita in un'epoca in cui tali eventi non erano prevedibili.\nLa fuga dei responsabili.\nCompiuta la strage, il commando si diresse verso un Boeing 737 della Lufthansa che era parcheggiato in attesa di partire per Monaco di Baviera. Lungo il percorso passarono accanto ad un aereo dell'Air France pronto a partire per Beirut. A bordo, oltre all'equipaggio, si trovavano centododici passeggeri. Il comandante, Michel Ricq, per non attirare l'attenzione dei terroristi decise di non chiudere immediatamente il portellone, ma lo fece solo in un secondo momento. \nGli arabi tuttavia non si curarono dell'aereo francese e proseguirono verso il veivolo tedesco. Vi fecero salire alcuni ostaggi, tra cui sei agenti della dogana di Fiumicino; costrinsero quindi l'equipaggio, che gi\u00e0 era a bordo, a muovere l'aereo verso la pista per poter decollare. L'aeromobile fu inseguito, per la prima parte del rullaggio, da diversi veicoli dei Carabinieri e della Guardia di Finanza, i quali poi abbandonarono l'inseguimento in seguito alle minacce dei dirottatori di uccidere tutti gli ostaggi a bordo. \nAlle 13.32, poco pi\u00f9 di mezz'ora dall'inizio dell'azione, l'aereo decoll\u00f2 alla volta di Atene dove giunse alle ore 16:50. Qui i dirottatori chiesero alle autorit\u00e0 elleniche di liberare due terroristi palestinesi detenuti nelle carceri greche, accusati di essere gli autori dell'attentato all'aeroporto di Atene del 5 agosto 1973. Le trattative proseguirono per circa 16 ore, durante le quali i dirottatori uccisero un ostaggio italiano, l'addetto al trasporto bagagli Domenico Ippoliti, il cui corpo fu abbandonato sulla pista per sollecitare il governo greco a soddisfare le loro richieste. Tuttavia, in seguito al rifiuto da parte dei due detenuti di unirsi al commando, i dirottatori furono costretti a rinunciare a ogni richiesta e a ripartire, stavolta con destinazione Beirut. Le autorit\u00e0 libanesi per\u00f2 rifiutarono di concedere all'aereo l'autorizzazione per l'atterraggio e occuparono le piste dell'aeroporto con autobus e camionette. Anche Cipro fece lo stesso. Fecero cos\u00ec scalo a Damasco, dove le autorit\u00e0 siriane rifornirono l'aereo di viveri e carburante. Dopo circa 6 ore decollarono di nuovo alla volta di Kuwait City, dove l'aereo si ferm\u00f2 definitivamente.\nIl dirottamento termin\u00f2 nella tarda serata del giorno successivo all'Aeroporto Internazionale del Kuwait, dove furono liberati gli ostaggi.\nI seguiti.\nI terroristi negoziarono la loro fuga ma furono comunque catturati poco tempo dopo. Le autorit\u00e0 kuwaitiane, dopo aver interrogato i terroristi, decisero di non sottoporli a processo e valutarono la possibilit\u00e0 di consegnarli all'Organizzazione per la Liberazione della Palestina (OLP). I fattori che entrarono in gioco a questo punto furono complessi, e scatenarono un caso diplomatico che vide scontrarsi molti paesi arabi, europei e gli USA sulla sorte che avrebbero dovuto fare i terroristi e su quale nazione avrebbe dovuto processarli.\nL'Italia, nonostante avesse fatto formale richiesta di estradizione all'emirato arabo, non apparve realmente intenzionata a processare e detenere i terroristi in proprio territorio. Si tratt\u00f2 infatti di un mero atto formale, e - quando fu risposto al governo italiano che, non esistendo un trattato che regolasse l'estradizione con il Kuwait, quest'ultima risultava impossibile - non furono effettuate ulteriori pressioni. \nIl motivo pi\u00f9 probabile, che dissuase l'Italia dal desiderio di ricevere in consegna il commando, fu il pericolo che un'eventuale detenzione nelle carceri italiane sarebbe stata motivo di ritorsioni da parte di altri terroristi palestinesi, che avrebbero potuto dare luogo a un nuovo attentato in territorio italiano, desiderosi di richiedere la liberazione dei propri compagni. Successivamente infatti furono liberati anche gli ultimi terroristi palestinesi detenuti in Italia, responsabili del fallito attentato di Ostia del 1972, probabilmente proprio per lo stesso motivo. Anche altri paesi europei come l'Olanda seguirono questa linea. \nQuesti eventi furono la prova genuina che il governo italiano avesse deciso di trattare la tragica vicenda di Fiumicino con il metro della \"ragion di Stato\", accettando compromessi a volte anche umilianti.\nSuccessivamente ad estenuanti vicende internazionali, nel 1974 il presidente egiziano Anwar Sadat acconsent\u00ec che venissero portati al Cairo sotto la responsabilit\u00e0 dell'OLP e che venissero processati dalla stessa per aver condotto una \"operazione non autorizzata\". Rimasero in carcere fino al 24 novembre del 1974, giorno in cui in seguito a dei negoziati avviati durante il dirottamento di un aereo britannico in Tunisia, compiuto proprio per richiedere la loro scarcerazione, i cinque uomini del commando furono liberati in Tunisia con la complicit\u00e0 di molti governi arabi, europei e del governo americano. Da quel momento non ci sono state pi\u00f9 notizie certe sulla loro sorte e sparirono, probabilmente ospitati da qualche paese arabo, rimanendo impuniti."}
{"id": "1843828", "revid": "188402", "url": "https://it.wikipedia.org/wiki?curid=1843828", "title": "Oomph!", "text": ""}
{"id": "1843839", "revid": "273860", "url": "https://it.wikipedia.org/wiki?curid=1843839", "title": "Od\u00eco", "text": ""}
{"id": "1843841", "revid": "436907", "url": "https://it.wikipedia.org/wiki?curid=1843841", "title": "Cat Food/Groon", "text": "Cat Food/Groon \u00e8 un singolo del gruppo musicale britannico King Crimson, pubblicato il 13 marzo 1970 dalla Island Records.\nDescrizione.\nSi tratta dell'unico singolo \"stand-alone\" del gruppo, sebbene una versione estesa del lato A \"Cat Food\" sia stata inclusa successivamente nel secondo album in studio del gruppo, \"In the Wake of Poseidon\", uscito nello stesso anno. \"Groon\", invece, non venne mai pubblicata in successivi dischi, fatta eccezione per una versione dal vivo presente in \"Earthbound\" del 1972.\nIl 6 marzo 2020, in celebrazione dei 50 anni dalla sua uscita, i King Crimson hanno ripubblicato il singolo in versione estesa a quattro tracce in edizione CD e 10\"."}
{"id": "1843850", "revid": "38120", "url": "https://it.wikipedia.org/wiki?curid=1843850", "title": "Rikki-tikki-tavi", "text": "Rikki-tikki-tavi \u00e8 un racconto dello scrittore inglese Rudyard Kipling, pubblicato per la prima volta nel novembre 1893 sul \"Pall Mall Magazine\" e sul \"St Nicholas Magazine\", e successivamente ristampato nella raccolta \"Il libro della giungla\" l'anno successivo (1894).\n\u00c8 stato pubblicato anche come racconto a s\u00e9 stante.\nIl personaggio che d\u00e0 il nome al racconto, la mangusta Rikki-tikki-tavi, \u00e8 entrato nell'immaginario collettivo per aver fatto conoscere al mondo le abilit\u00e0 di combattimento contro i serpenti (i cobra in particolare) di questi animali.\nTrama.\nRikki-tikki-tavi \u00e8 una mangusta che viene trovata semiaffogata in un torrente; salvata da un bambino, viene adottata dalla sua famiglia, coloni inglesi in India. Subito dopo essere guarito, Rikki-tikki inizia ad esplorare il giardino della sua nuova casa (un enorme bungalow), facendo la conoscenza di Darzee, un uccello sarto che vive su un albero con la sua compagna. Mentre sono intenti a parlare, giungono Nag e sua moglie Nagaina, i \"dittatori\" del giardino, due enormi serpenti cobra, che cercano immediatamente di uccidere a tradimento il nuovo arrivato. Rikki-tikki decide che liberer\u00e0 gli animali del giardino dalla tirannia dei cobra.\nPoco pi\u00f9 tardi, mentre steso su un pavimento all'interno del bungalow riflette su quanto avvenuto in giardino, sente sussurrare: \"Attento, io sono la morte!\". Subito dopo viene attaccato da Karait, un piccolo serpente velenosissimo (bungaro comune) che si nasconde tra la sabbia del giardino. Riesce a salvarsi e uccidere Karait. Dopo di questo la famiglia, scoperto il serpente, decide di tenere la mangusta in casa come difesa contro i serpenti.\nDurante la notte, Rikki-tikki inizia a girare nell'oscurit\u00e0, attraverso i pavimenti deserti del bungalow, ed incontra Chuchundra, un topo muschiato, che vive nel terrore strisciando lungo le pareti e non ha il coraggio nemmeno di correre al centro della stanza. Nel silenzio della casa, odono un sottilissimo rumore: \u00e8 Nag che striscia all'interno delle condutture dell'acqua per entrare dal bagno. Lui e sua moglie hanno deciso infatti di sbarazzarsi degli inglesi allo scopo di riconquistare definitivamente il controllo della zona. Rikki-tikki si reca nel bagno e affronta Nag appena questi esce dalle condutture: il rumore della sua lotta richiama l'attenzione del capofamiglia che, corso a prendere la sua doppietta, uccide Nag.\nIl giorno dopo, Rikki-tikki, salutato dalla famiglia come un eroe, torna in giardino, ove trova Darzee che festeggia la morte di Nag. Dopo poco per\u00f2 si profila un problema pi\u00f9 grande: infatti Nagaina ha depositato le uova nel suo nido nel giardino, e se nasceranno i piccoli vi saranno un sacco di nuovi Nag pronti a prendere il potere. Rikki-tikki con l'aiuto dalla moglie di Darzee riesce a trovare il nido e schiaccia le uova tranne una; ma in quel momento si sentono delle urla e torna nel cortile con l'uovo in bocca. Nagaina \u00e8 vicina al bambino e minaccia di morderlo; ma Rikki-tikki, mostrandole l'uovo, l'allontana dalla famiglia. Dopo un estenuante combattimento all'interno del nido, riesce ad uccidere anche l'ultimo cobra, ed il giardino \u00e8 liberato.\nAdattamenti.\nIl racconto \u00e8 stato adattato in diverse opere d'animazione:\nIl personaggio di Rikki-tikki-tavi appare inoltre in altre opere:"}
{"id": "1843851", "revid": "599013", "url": "https://it.wikipedia.org/wiki?curid=1843851", "title": "Chiesa di San Pietro (Settimo San Pietro)", "text": "La chiesa di San Pietro \u00e8 la parrocchiale di Settimo San Pietro. Sorge nel centro dell'abitato e si affaccia su un piazzale panoramico, raggiungibile percorrendo la via Parrocchia.\nStoria.\nLa prima menzione della chiesa parrocchiale di San Pietro, riferita alla sua consacrazione da parte dell'arcivescovo Matteo Ioffre, risale al 1442, anche se probabilmente nessuna struttura della chiesa attuale pu\u00f2 riferirsi a quel periodo.\nNel 1564 la chiesa di San Pietro \u00e8 menzionata in un documento notarile, dove viene indicata come modello per la costruzione della \"capilla mayor\" (presbiterio) della chiesa di Sant'Ambrogio a Monserrato.\nIl tempio venne ampliato e restaurato nel XVII e nel XVIII secolo.\nDescrizione.\nLa facciata presenta coronamento piano con merlatura. Il portale \u00e8 strombato e sormontato da un arco a sesto acuto. Nella parte superiore del prospetto si trova un rosone tamponato, entro il quale si apre una finestra quadrangolare. A sinistra si eleva l'alta torre campanaria, a canna quadra, presenta una sopraelevazione costituita da una cupola su alto tamburo ottagonale. Sul lato destro della facciata \u00e8 presente un contrafforte.\nL'interno, a pianta rettangolare, presenta navata unica voltata a botte, suddivisa in cinque campate tramite arcate ogivali. Ai lati si aprono alcune cappelle, tra le quali \u00e8 particolarmente pregevole la cappella del Battistero, che si apre sotto il campanile.\nQuesta cappella, risalente al XVII secolo, \u00e8 in stile tardogotico e vi si accede tramite un arco ribassato, percorso da modanature, e culminante in una inflessione. L'estradosso \u00e8 decorato da fogliame scolpito, mentre alla base dell'arco sono collocati due leoni stilofori, originariamente custoditi nella chiesa medievale di San Giovanni Battista, nelle campagne di Settimo. All'interno, la cappella presenta volte a crociera costolonata.\nIl presbiterio, a pianta quadrangolare, presenta un'articolata volta a crociera stellata, costolonata e ornata a gemme pendule. Pregevoli sono gli arredi marmorei settecenteschi, quali l'altare maggiore, il fonte battesimale e il pulpito."}
{"id": "1843855", "revid": "1305772", "url": "https://it.wikipedia.org/wiki?curid=1843855", "title": "UEFA Euro 2008 (videogioco)", "text": "UEFA Euro 2008 \u00e8 un videogioco calcistico, dedicato all'omonima manifestazione continentale. Fu presentato nella primavera 2008, a poche settimane dal via della rassegna. \nModalit\u00e0 di gioco.\nIl titolo riprende, sostanzialmente, le caratteristiche comuni agli altri giochi dedicati all'Europeo: la possibilit\u00e0 di sostenere le qualificazioni e partecipare alla fase finale (con l'obiettivo di portare al trionfo la Nazionale scelta), di disputare amichevoli e creare tornei personalizzati.\nIn aggiunta al precedente gioco, si registrano l'opportunit\u00e0 di creare un proprio calciatore (guidandolo in una carriera individuale) e di accedere al negozio in cui sono presenti figurine, stadi, filmati, colonne sonore e palloni. \u00c8 inoltre stata inserita una modalit\u00e0 di stampo storico, nella quale il giocatore rivive alcune partite - tra Nazionali - disputatesi dal 2004 al 2007 e rimaste negli annali per i risultati.\nNell'edizione in lingua italiana, i commentatori sono Fabio Caressa e Giuseppe Bergomi.\nColonna sonora.\nIl videogioco include i seguenti brani:"}
{"id": "1843862", "revid": "33751", "url": "https://it.wikipedia.org/wiki?curid=1843862", "title": "Martin Fr\u00fddek", "text": "Anche il suo omonimo figlio \u00e8 un calciatore.\nCarriera.\nGiocatore.\nClub.\nInizi\u00f2 a giocare nelle giovanili dello FC Hradec Kr\u00e1lov\u00e9 e dell'Agro Kol\u00edn. Tra il 1989 e il 1990 fece il servizio militare con il VTJ Karlovy Vary. Sempre nel 1990 pass\u00f2 allo Sparta Praga con il quale gioc\u00f2 per sette anni. Nel 1997 si trasfer\u00ec in Germania al dove rimase un solo anno; l'anno successivo il Bayer lo cedette al , dove entr\u00f2 in campo 5 volte.\nNel 1999 ritorn\u00f2 in Repubblica Ceca al FK Teplice. Nel gennaio 2002 fu ceduto al SC Xaverov, squadra di seconda divisione, dove gioc\u00f2 fino al 2004. Dopo aver giocato per un anno con l'FK Semice, milit\u00f2 tra aprile e novembre 2006 al Dukla Praga.\nNazionale.\nCon la collezion\u00f2 8 presenze tra il 1991 e il 1993. Con la gioc\u00f2, dal 1994 al 1997, 29 partite impreziosite da 4 reti e partecip\u00f2 al .\nAllenatore.\nHa allenato l'FK Kol\u00edn in 3. Liga e la squadra Under-15 del Dukla Praga. "}
{"id": "1843864", "revid": "38120", "url": "https://it.wikipedia.org/wiki?curid=1843864", "title": "Rikki-Tikki-Tavi", "text": ""}
{"id": "1843865", "revid": "38120", "url": "https://it.wikipedia.org/wiki?curid=1843865", "title": "Rikki tikki tavi", "text": ""}
{"id": "1843869", "revid": "38120", "url": "https://it.wikipedia.org/wiki?curid=1843869", "title": "Rikkitikkitavi", "text": ""}
{"id": "1843870", "revid": "767487", "url": "https://it.wikipedia.org/wiki?curid=1843870", "title": "Smirra", "text": "Smirra \u00e8 una frazione del comune di Cagli di 675 abitanti.\nLa frazione si trova a ovest del fiume Burano ed \u00e8 lontana 4,9\u00a0km da Cagli. Confina con il vicino comune di Acqualagna, noto per la fiera del tartufo bianco, ed \u00e8 zona di ricerca per il pregiato tubero.\nSmirra nasce come agglomerato urbano nei pressi della fortificazione bizantina che difendeva l'antico ponte romano sulla via Flaminia. Il ponte venne distrutto durante la seconda guerra mondiale, mentre la torre bizantina \u00e8 attualmente inglobata in una villa in stile neogotico (villa Fontalba). La chiesa di San Severo, principale punto di raccolta per i fedeli della zona, \u00e8 stata costruita nel 1648 da un architetto locale. Molto conosciuta \u00e8 la fontanella nei giardini pubblici: la leggenda vuole che sia stata benedetta da un angelo e che chi beve la sua acqua diventer\u00e0 fortunato per il resto della vita. Fuori dal paese sorge il cosiddetto \"Cimitero degli artisti\", abbandonato dopo la seconda guerra mondiale, in cui furono sepolti pittori, scultori e artisti della zona. Il centro ricreativo \"La Ragnatela\" rappresenta per gli abitanti di Smirra un importante punto di ritrovo ed \u00e8 il principale centro culturale del paese.\nOggi Smirra \u00e8 uno dei pi\u00f9 importanti centri industriali delle Marche: nella sua zona industriale, in continua espansione, sorge un'importante ditta nella lavorazione del pregiato cashmere e altri filati."}
{"id": "1843871", "revid": "33751", "url": "https://it.wikipedia.org/wiki?curid=1843871", "title": "Parco eolico di Blue Canyon", "text": "Il parco eolico di Blue Canyon \u00e8 il maggiore parco eolico dell'Oklahoma, negli Stati Uniti.\nIl progetto, situato a nord di Lawton, consiste in due fasi.\nLa prima fase consiste in 45 turbine eoliche NEG Micon da 1,65\u00a0MW con una massima capacit\u00e0 generativa collettiva di 74,25\u00a0MW.\nLa seconda fase consiste in 84 turbine eoliche Vestas da 1,8\u00a0MW con una capacit\u00e0 massima generativa di 151,2\u00a0MW.\nPosseduto dalla Horizon Wind Energy cominci\u00f2 le operazioni commerciali nel dicembre del 2005."}
{"id": "1843872", "revid": "339392", "url": "https://it.wikipedia.org/wiki?curid=1843872", "title": "Adranus", "text": ""}
{"id": "1843875", "revid": "177155", "url": "https://it.wikipedia.org/wiki?curid=1843875", "title": "La regina dei 1000 anni", "text": ""}
{"id": "1843876", "revid": "11266", "url": "https://it.wikipedia.org/wiki?curid=1843876", "title": "Leontopoli di Augustamnica", "text": ""}
{"id": "1843877", "revid": "33751", "url": "https://it.wikipedia.org/wiki?curid=1843877", "title": "UEFA Euro 2008", "text": ""}
{"id": "1843878", "revid": "339392", "url": "https://it.wikipedia.org/wiki?curid=1843878", "title": "Hatranus", "text": ""}
{"id": "1843879", "revid": "339392", "url": "https://it.wikipedia.org/wiki?curid=1843879", "title": "Harrah's", "text": ""}
{"id": "1843880", "revid": "2108263", "url": "https://it.wikipedia.org/wiki?curid=1843880", "title": "\u00d3engus I", "text": "Il suo regno pu\u00f2 essere ricostruito sulla base di fonti pitte, irlandesi, gallesi e inglesi..\n\u00d3engus divenne il sovrano pi\u00f9 potente della Pittavia dopo un periodo di guerra civile verificatosi negli anni Venti dell'VIII secolo. Durante il suo regno sottomise quello di D\u00e1l Riata e attacc\u00f2, ma senza grande successo, quello di Strathclyde. Come re pi\u00f9 potente di Scozia per oltre due decenni, guerreggi\u00f2 contro Irlanda e Inghilterra. I suoi discendenti regnarono in Pittavia fino all'839, quando una pesante vittoria vichinga apr\u00ec un nuovo periodo di instabilit\u00e0 che terminer\u00e0 con l'avvento al potere di Cin\u00e1ed mac Ailp\u00edn.\nIl contesto storico.\nI Pitti erano uno dei quattro gruppi politici della Britannia dell'VIII secolo. La Pittavia si estendeva dal Forth verso nord e includeva anche le isole Orcadi, le Shetland e quelle occidentali. Prima dell'Et\u00e0 vichinga, in Pittavia il regno pi\u00f9 potente sembra essere stato quello di Fortriu.\nVerso sud, dal Forth fino all'Humber, si estendeva il potente regno di Northumbria, che per\u00f2 entr\u00f2 in crisi dopo la morte di Osric nel 729, ultimo sovrano della vecchia dinastia regnante. A questo punto scoppi\u00f2 un conflitto tra diverse famiglie per il trono. Inoltre, in questo periodo and\u00f2 crescendo il potere del regno di Mercia, cosa che cre\u00f2 problemi alla Northumbria, che per la maggior parte del regno di \u00d3engus fu regnata da Eadberht Eating,\nA sud-ovest della Pittavia c'erano i Gaelici della D\u00e1l Riata, dove il potere era conteso tra i Cen\u00e9l Loairn dell'Argyll e i Cen\u00e9l nGabr\u00e1in del Kintyre. Nel 723, Selbach mac Ferchair abdic\u00f2, rinunciando al potere sui Cen\u00e9l Loairn e sulla D\u00e1l Riata in favore del figlio D\u00fangal, che fu per\u00f2 detronizzato da Eochaid mac Echdach dei Cen\u00e9l nGabr\u00e1in nel 726. D\u00fangal ed Eochaid continuarono a farsi guerra fino al 731, quando D\u00fangal diede alle fiamme Tarbert..\nPoche sono le notizie rimaste sul quarto gruppo politico del periodo, i Britanni di Alt Clut, il futuro regno di Strathclyde. Re Teudebur map Beli regn\u00f2 da Dumbarton Rock dal 722 al 752, quando il figlio Dumnagual gli successe sul trono..\nAscesa al potere.\nSecondo le genealogie irlandesi \u00d3engus era un membro degli E\u00f3ganachta dell'Angus e del Mearns nel Munster. La prima parte della sua vita \u00e8 ignota. Egli entr\u00f2 nella storia quando gi\u00e0 era un nuomo di mezza et\u00e0. Ebbe almeno due figli: Bridei (morto nel 736) e Talorgan (morto nel 782) e due fratelli Talorgan (morto nel 750) e Bridei (morto nel 763).\nRe Nechtan figlio di Der-Ile abdic\u00f2, ritirandosi in monastero, nel 724, ma fu imprigionato dal suo successore Drest nel 726. Nel 728-729 Quattro re lottarono tra di loro per il potere in Pittavia: Drest, Nechtan, Alp\u00edn, di cui si sa poco, e \u00d3engus, partigiano di Nechtan, di cui era forse l'erede riconosciuto. Quattro grandi battaglie in Pittavia furono combattute tra il 728 e il 729. Alp\u00edn fu sconfitto due volte da \u00d3engus e cos\u00ec Nechtan fu rimesso sul trono. Nel 729 le forze di \u00d3engus e i nemici di Nechtan si scontrarono a Monith Carno (Cairn o' Mount, nei pressi di Fettercairn), vinta dagli uomini di \u00d3engus. Nechtan rimase probabilmente sul trono fino alla morte nel 732. Il 12 agosto 729 \u00d3engus sconfisse e uccise Drest a Druimm Derg Blathuug (luogo non identificato).\nLa vittoria sulla Dal Riata.\nNegli anni Trenta dell'VIII secolo, \u00d3engus guerreggi\u00f2 contro la D\u00e1l Riata, i cui signori e protettori tradizionali, i Cen\u00e9l Conaill d'Irlanda, erano molto deboli a quel tempo. Nel 733, una flotta della D\u00e1l Riata combatt\u00e9 per Flaithbertach mac Loingsig, capo dei Cen\u00e9l Conaill, nella guerra contro \u00c1ed All\u00e1n dei Cen\u00e9l nE\u00f3gan, subendo gravi perdite. La D\u00e1l Riata era regnata da Eochaid mac Echdach dei Cen\u00e9l nGabr\u00e1in fino al 733 e le liste dei re non sono chiare su chi gli sia succeduto. I Cen\u00e9l Loairn dell'Argyll del nord erano regnati da D\u00fangal mac Selbaig, che fu poi deposto da Eochaid negli anni Venti dell'VIII secolo.\nScontri tra i Pitti di \u00d3engus figlio di Bridei, e la D\u00e1l Riata di Talorgan mac Concussa sono ricordati nel 731. Nel 733, D\u00fangal mac Selbaig \u201c\"profan\u00f2 il santuario di Tory Island, da cui trascin\u00f2 fuori Bridei\"\u201d. D\u00fangal, gi\u00e0 deposto dal trono di D\u00e1l Riata, fu anche detronizzato da quello dei Cen\u00e9l Loairn e rimpiazzato dal suo cugino di primo grado Muiredach mac Ainbcellaig.\nNel 734 Talorgan mac Congussa fu consegnato ai Pitti da suo fratello e ucciso per annegamento. Talorgan figlio di Drostan fu catturato nei pressi di D\u00fan Ollaigh. Sembra aver regnato su Atholl e fu ucciso per annegamento su ordine di \u00d3engus nel 739. In quello stesso anno D\u00fangal fu ferito e fugg\u00ec in Irlanda per sottrarsi a \u00d3engus.\nUna seconda campagna militare di \u00d3engus contro la D\u00e1l Riata viene ricordata dalle fonti per l'anno 736. D\u00fangal, tornando dall'Irlanda, e suo fratello Feradach, furono catturati e gettati in catene. La campagna finale contro la D\u00e1l Riata fu lanciata nel 741 e arrise ai Pitti (gli \"Annali dell'Ulster\" parlano di \u201c\"sconfitta della D\u00e1l Riata inflitta da \u00d3engus figlio di Fergus\"\u201d. Dopo questa sconfitta, la D\u00e1l Riata scomparve dalle fonti per una generazione.\n\u00c8 anche probabile che \u00d3engus sia stato coinvolto in guerre contro gli irlandesi di \u00c1ed All\u00e1n, o contro lui come alleato di Cathal mac Finguine, anche se questo suo coinvolgimento \u00e8 scarsamente attestata.\nAlt Clut, Northumbria e Mercia.\nBel 740 le fonti parlano di una Guerra scoppiata tra I Pitti e il regno di Northumbria, durante la quale re \u00c6thelbald di Mercia approfitt\u00f2 dell'assenza di re Eadberht di Northumbria per devastarne e razziare le terre e forse dare alle fiamme York.. Non si conoscono le reali cause della guerra, ma \u00e8 stato suggerito che questa potrebbe essere correlata con l'uccisione di Earnwine figlio di re Eadwulf diNorthumbria per ordine di Eadberht. Il padre di Earnwine era stato in esilio nel nord della Britannia dopo essere sctato sconfitto nella guerra civile degli anni 705\u2013706. E potrebbe essere che \u00d3engus, o \u00c6thelbald, o entrambi, abbiano cercato di rimpiazzarlo sul trono northumbriano\nScontri tra I Pitti e i Britanni di Alt Clut, o contro il regno di Strathclyde, sono ricordate per gli anni 744 e 750, quando il Kyle fu strappato ad Alt Clut da Eadberht di Northumbria. La battaglia avvenuta nel 750 viene ubicata in un luogo chiamato Mocetauc (forse Mugdock, nei pressi di Milngavie), nella quale Talorgan, fratello di \u00d3engus, fu ucciso Dopo questa sconfitta, gli \"Annali dell'Ulster\" parlano di \u201c\"una riduzione dei domini di \u00d3engus\"\u201d. Si pensa che questa affermazione si riferisca alla presa di potere da parte di \u00c1ed Find, figlio di Eochaid mac Echdach, in gran parte della D\u00e1l Riata, e del suo rifiuto di riconoscere \u00d3engus come suo signore.\nMolte sono le ipotesi fatte sui rapporti tra \u00d3engus, Eadberht e \u00c6thelbald tra il 740 e il 750. Una suggerisce che \u00d3engus e \u00c6thelbald siano stati alleati contro Eadberht, oppure che abbiano regnato insieme sulla Britannia, o che fossero dei bretwalda, \u00d3engus dominando a nord del fiume Humber e \u00c6thelbald a sud. Ma c'\u00e8 chi, come Frank Stenton, non crede a un regno congiunto di questi due.\nNel 756, \u00d3engus guerreggi\u00f2 a fianco di Eadberht di Northumbria. Secondo le fonti giunsero fino a Dumbarton, costringendo i Britanni ad accettare le loro condizioni. Ma poi pochi giorni dopo la gran parte dell'esercito che avevano condotto da Ouania a Niwanbiri per\u00ec. Oggi si ritiene che Ouania sia Govan, mentre \u00e8 incerta l'identificazione di Newanbirig. Quella pi\u00f9 accreditata \u00e8 Newburgh-on-Tyne nei pressi di Hexham. Un'interpretazione alternativa dei fatti del 756 identifica Newanbirig con Newborough nel regno di Mercia. Una sconfitta di Eadberht e \u00d3engus l\u00e0 ad opera di \u00c6thelbald di Mercia potrebbe corrispondere a ci\u00f2 che affermano le leggende sulla fondazione della chiesa di Sant'Andrea che parlano di un re \u00d3engus figlio di Fergus che la fond\u00f2 per ringraziare Sant'Andrea di averlo salvato dopo aver subito una sconfitta in territorio merciano.\nIl culto di Sant'Andrea.\nIl racconto della storia della fondazione di Sant'Andrea, in origine \"Cennr\u00edgmonaid\", non \u00e8 contemporanea agli eventi e potrebbe contenere diverse invenzioni. Gli annali irlandesi datano la morte di \u201c\"Tuathal\u00e1n, abate di Cinrigh M\u00f3na\"\u201d al 747 e collocano la fondazione di Sant'Andrea prima di questa data, probabilmente ad opera di \u00d3engus o Nechtan figlio di Der-Ilei. Si pensa comunemente che il sarcofago di Sant'Andrea fu eseguito per ordine di \u00d3engus.. Le generazioni successive potrebbe aver scambiato questo re \u00d3engus con l'\u00d3engus II dei Pitti del IX secolo. La scelta della figura di re David degli Ebrei come modello per il sarcofago, come nota Alex Woolf, una precisa motivazione ed \u00e8 appropriata: anche David era un usurpatore.\nIl culto di Sant'Andrea potrebbe essere giunto in Pittavia dalla Northumbria, cos\u00ec come quello di San Pietro che era favorito da Nechtan. Questa apparente connessione con la chiesa northumbriana potrebbe aver lasciato un'attestazione scritta. \u00d3enguscome I suoi successori e presunti parenti Caustant\u00edn e E\u00f3gan, \u00e8 ampiamente ricordato nel \"Liber Vitae Ecclesiae Dunelmensis\", una lista di circa 3000 benefattori per i quali le preghiere hanno delle connessioni con Durham.\nLa morte.\n\u00d3engus mor\u00ec nel 761, \"\"forse ultrasettantenne\"., come riportano laconicamente gli annali, tranne San Beda il Venerabile che scrive \"\u00d3engus, re dei Pitti, mor\u00ec. Durante il suo regn\u00f2 perpetr\u00f2 crimini sanguinari, come un massacratore tirannico\"\". La \"Cronaca dei Pitti\" nella lista dei re afferma che dopo di lui sul trono sal\u00ec il fratello Bridei. Suo figlio Talorgan salir\u00e0 in seguito sul trono. Il \"Libro di Leinster\", del IX secolo, dice:\n\"Bello il giorno in cui \u00d3engus prese Alba,Collinosa Alba con I suoi forti capi;egli attacc\u00f2 citt\u00e0 fortificate,coi piedi, con le mani, con grandi scudi.\"."}
{"id": "1843882", "revid": "49022", "url": "https://it.wikipedia.org/wiki?curid=1843882", "title": "\u00d3engus I dei Pitti", "text": ""}
{"id": "1843886", "revid": "287204", "url": "https://it.wikipedia.org/wiki?curid=1843886", "title": "Annali dell\u2019Ulster", "text": ""}
{"id": "1843889", "revid": "228587", "url": "https://it.wikipedia.org/wiki?curid=1843889", "title": "Cinghiale (disambigua)", "text": ""}
{"id": "1843894", "revid": "292162", "url": "https://it.wikipedia.org/wiki?curid=1843894", "title": "San Martino delle Scale", "text": "San Martino delle Scale \u00e8 una frazione di abitanti di Monreale, comune italiano della citt\u00e0 metropolitana di Palermo in Sicilia.\nLa frazione sorge nei pressi dell'aggregato monumentale che include il monastero benedettino e la Basilica abbaziale di San Martino delle Scale da cui prende il nome. Le strutture ospitano l'accademia delle belle arti, una scuola di restauro ed un negozio di articoli scelti.\nIl paesaggio montuoso e ricco di boschi ne ha fatto una localit\u00e0 particolarmente apprezzata dai palermitani per la villeggiatura, grazie alla frescura che offre nella stagione estiva.\nLe costruzioni non sono concentrate in un unico agglomerato urbano, ma sono sparse tra i folti boschi. Vista la folta vegetazione, nelle stagioni pi\u00f9 calde molti incendi si sono sviluppati da San Martino delle Scale, giungendo alle soglie della citt\u00e0."}
{"id": "1843895", "revid": "2196166", "url": "https://it.wikipedia.org/wiki?curid=1843895", "title": "Villa romana della Consolata", "text": "La Villa Romana della Consolata \u00e8 un edificio di epoca romana oggi salvaguardato come sito archeologico, situata in via Grand-Tournalin nel comune di Aosta, nella localit\u00e0 denominata \"Consolata\".\nStoria.\nLa scoperta.\nNel febbraio 1971, nel corso di scavi per la costruzione di un palazzo, venne scoperta una villa romana. Gli scavi vennero continuati e finiti sotto la direzione di Rosanna Mollo Mezzena. Oggi questa villa \u00e8 protetta da una struttura in ferro ed \u00e8 visitabile tramite una passerella rialzata lungo la quale si trova una serie di pannelli informativi.\nLa villa.\nQuesta villa, risalente al periodo tardorepubblicano (primo secolo a.C.), era di tipo urbano-rustico; intorno alla quale si coltivavano terreni e, all'interno della villa, si preservavano i viveri. Era anche una residenza estiva di un patrizio e vi lavoravano molti schiavi. Poi venne abbandonata e, tra il quarto secolo e il quinto secolo d.C., vi sorsero delle tombe nei dintorni. Nella villa c'erano diverse stanze tra cui \"Culina\" (cucina), \"Horrea\" (magazzini), \"Cubicula\" (stanza da letto), \"Triclinium\" (sala da pranzo), \"Calidarium/frigidarium/tepidarium\" (bagno caldo/freddo/tiepido), \n\"Tablinum\" (soggiorno/studio) e altre mai portate alla luce."}
{"id": "1843896", "revid": "36426", "url": "https://it.wikipedia.org/wiki?curid=1843896", "title": "Lo stagno delle ninfee, armonia rosa", "text": "Lo stagno delle ninfee, armonia rosa \u00e8 un dipinto a olio su tela (89,5x100\u00a0cm) realizzato nel 1900 dal pittore francese Claude Monet. \u00c8 conservato nel Mus\u00e9e d'Orsay di Parigi.\nIl dipinto rappresenta un ponte giapponese nel giardino di Monet a Giverny."}
{"id": "1843897", "revid": "767487", "url": "https://it.wikipedia.org/wiki?curid=1843897", "title": "Pat O'Brien (chitarrista)", "text": "\u00c8 noto soprattutto per essere stato il chitarrista del gruppo death metal Cannibal Corpse.\nBiografia.\nPat O'Brien \u00e8 entrato nei Cannibal Corpse nel 1996, rimpiazzando Rob Barrett come chitarrista.\nDal 6 al 14 aprile 2011 ha suonato come turnista negli Slayer al posto di Jeff Hanneman.\nNel 2021, dopo alcune vicende giudiziarie che lo avevano visto coinvolto, non \u00e8 pi\u00f9 il chitarrista dei Cannibal Corpse, venendo sostituito da Erik Rutan.\nHa anche suonato nella band death/thrash metal Ceremony e per un breve periodo di tempo nei Nevermore (1994-1996).\nCuriosit\u00e0.\nO'Brien \u00e8 un fan delle armi e della caccia. In un'intervista ha detto che gli piace anche \"sollevare pesi, bere birra e ovviamente suonare la chitarra\".\nIn un'altra intervista, Pat ha affermato che gli piace suonare death metal poich\u00e9 \u00e8 \"il genere di musica pi\u00f9 pesante che esista\", \"un colpo in faccia\" e \"il migliore tipo di musica che c'\u00e8\". Inoltre ha detto che suonare la chitarra \u00e8 \"molto impegnativo\", \"lo fai difficile quanto vuoi\".\nArresto.\nL'11 dicembre 2018 viene diffusa la notizia del suo arresto, con l'accusa di violazione di domicilio, furto con scasso e aggressione a pubblico ufficiale. O'Brien, il giorno prima, si sarebbe introdotto senza permesso nell'abitazione dei suoi vicini, e all'arrivo della polizia avrebbe affrontato gli agenti brandendo un coltello. Nello stesso momento, poco distante, nella sua casa sarebbe divampato un incendio e sarebbero esplose varie munizioni che possedeva. I vigili del fuoco, una volta domate le fiamme, al suo interno avrebbero trovato anche due lanciafiamme da guerra. Quattro giorni dopo, il 14 dicembre, viene rilasciato su cauzione dietro il pagamento dei 50.000 $ previsti.\nDiscografia.\nCeremony\nNevermore\nCannibal Corpse\nJeff Loomis\nKataklysm\nLeather\nLethal\nSpawn of Possession"}
{"id": "1843899", "revid": "4175", "url": "https://it.wikipedia.org/wiki?curid=1843899", "title": "Twickenham Stoop Stadium", "text": "Il Twickenham Stoop Stadium, o Stoop Memorial Ground, ma chiamato pi\u00f9 comunemente The Stoop \u00e8 uno stadio situato a Twickenham, un quartiere occidentale di Londra. Lo stadio ospita le partite casalinghe degli Harlequins, sia la squadra di Rugby a 15, sia quella di Rugby a 13. Lo stadio quindi fa parte degli stadi della English Premiership, ed ha una capacit\u00e0 di 12.700 posti a sedere. Lo stadio prende il nome, dal famoso rugbista inglese Adrian Stoop (1883-1957), che giocava per gli Harlequins e la Nazionale inglese.\nDurante la Premiership 1998-99 \u00e8 stato il terreno di gioco anche del London Scottish, fino al fallimento avvenuto a fine stagione.\n\u00c8 stato teatro di ben cinque finali dell'European Rugby Challenge Cup."}
{"id": "1843915", "revid": "124123", "url": "https://it.wikipedia.org/wiki?curid=1843915", "title": "Sanami Mat\u014d", "text": "Debutta come mangaka nel 1990 sulla rivista Akita Shoten con \"Tenshi no Soba\" e tra le sue opere si annoverano anche alcune d\u014djinshi, soprattutto del famoso manga \"One Piece\"."}
{"id": "1843916", "revid": "767487", "url": "https://it.wikipedia.org/wiki?curid=1843916", "title": "Giorni di tuono", "text": "Giorni di tuono (\"Days of Thunder\") \u00e8 un film d'azione del 1990 diretto da Tony Scott ed interpretato da Tom Cruise, Robert Duvall e Nicole Kidman. Nella pellicola sono presenti anche in alcuni cameo dei reali piloti NASCAR, come Rusty Wallace, Neil Bonnett, ed Harry Gant.\nQuesto film segn\u00f2 anche l'incontro sul set fra Tom Cruise e Nicole Kidman ed \u00e8 il primo dei tre che gireranno insieme (gli altri due sono \"Cuori ribelli\" ed \"Eyes Wide Shut)\".\nTrama.\nCole Trickle \u00e8 un giovane pilota automobilistico di grande talento proveniente dalla serie Indycar che viene ingaggiato da una scuderia emergente per correre proprio nella Nascar, con Harry Hogge a capo.\nDopo un inizio molto difficile, fatto di incidenti e bravate, Cole vince per la prima volta sul circuito di Darlington con una manovra al limite dell'impossibile. Da qui inizia la rivalit\u00e0 con Rowdy, rivalit\u00e0 che vede Cole prevalere (con 5 vittorie in 6 gare) anche nel tifo. A Daytona, nella gara pi\u00f9 importante della stagione, tuttavia, restano coinvolti in un incidente gravissimo, ma da cui si salvano entrambi, anche se in modo diverso: Cole infatti si \u00e8 completamente ristabilito, mentre il trauma subito da Rowdy gli impedir\u00e0 di tornare a correre. Proprio in ospedale Cole conosce l'affascinante neurochirurgo Claire Lewicki di cui si innamora subito, venendo infine ricambiato.\nCole quindi pu\u00f2 tornare, dopo una lunga degenza, a correre, ma il pilota da cui \u00e8 stato sostituito, Russ Wheeler, si \u00e8 dimostrato molto talentuoso. Il proprietario del team, Tim, decide di costituire un altro team per far correre entrambi; lo scontro \u00e8 inevitabile e ad uscirne sconfitto \u00e8 Cole, assieme ad Harry.\nTuttavia Cole vuole tornare a correre e l'occasione gli viene offerta da Rowdy, ormai diventato amico di Cole, che gli chiede di correre con la sua auto e piazzarla fra le prime cinque per rispettare gli impegni presi con gli sponsor prima dell'incidente. Cole richiede l'aiuto di Harry per quest'ultima gara, che si svolge nuovamente a Daytona. Dopo una partenza di gara titubante Cole, in fondo al gruppo, riesce a superare indenne un incidente simile a quello che lo aveva quasi ucciso. Da qui riacquista la fiducia in s\u00e9 e, dopo una rimonta straordinaria (da ultimo a secondo) riesce, all'ultima curva, a battere anche Russ ed a trionfare sul circuito di Daytona.\nAccoglienza.\nNonostante la pellicola sia stata un grande successo al botteghino, guadagnando quasi 158 milioni di dollari a livello internazionale, ha ricevuto recensioni contrastanti da parte della critica. Il film infatti viene visto come un tentativo mal riuscito di Jerry Bruckheimer, Don Simpson, Tony Scott e Tom Cruise di ripetere il grandissimo successo di \"Top Gun\".\n Anche il critico cinematografico Roger Ebert not\u00f2, oltre che le similitudini evidenti tra le due pellicole, diversi fattori che accomunavano i due film con altri due film dello stesso Cruise, ovvero \"Il colore dei soldi\" e \"Cocktail\".\nColonna sonora.\nLa colonna sonora del film \u00e8 stata composta da Hans Zimmer, con la partecipazione speciale del chitarrista Jeff Beck, e prodotta da Trevor Horn.\nIl tema principale \u00e8 il brano \"The Last Note of Freedom\" cantato da David Coverdale degli Whitesnake su esplicita richiesta di Tom Cruise in persona. Le parti vocali di Coverdale vennero registrate nel 1990 a Los Angeles durante una pausa del tour promozionale legato all'album \"Slip of the Tongue\" degli Whitesnake. La colonna sonora presenta inoltre la cover \"Knockin' on Heaven's Door\" di Bob Dylan eseguita dai Guns N' Roses, che verr\u00e0 poi inserita in versione leggermente modificata nell'album \"Use Your Illusion II\" pubblicato dal gruppo nel 1991."}
{"id": "1843921", "revid": "2150982", "url": "https://it.wikipedia.org/wiki?curid=1843921", "title": "Tumuli di Bougon", "text": "I tumuli di Bougon o anche necropoli di Bougon (in Francese: \"tumulus de Bougon\", \"n\u00e9cropole de Bougon\") \u00e8 un sito archeologico risalente al neolitico formato da cinque tumuli sepolcrali, posto nelle vicinanze di La-Mothe-Saint-H\u00e9ray, tra Exoudon e Pamproux, nell'ex regione di Poitou-Charentes, oggi Nuova Aquitania, Francia. La scoperta del sito nel 1840 suscit\u00f2 un grande interesse negli addetti ai lavori e per proteggere i monumenti, il sito fu acquisito dal dipartimento di Deux-S\u00e8vres nel 1873. Negli anni sessanta del XX secolo furono riprese le attivit\u00e0 di scavo. Le strutture pi\u00f9 vecchie rinvenute nel complesso risalgono al 4.800 a.C.\nIl sito archeologico.\nI monumenti restano su un altopiano calcareo all'interno di un'ansa del fiume Bougon, denominato \"Les Chirons\".\nTumulo A.\nIl tumulo fu edificato nei primi tempi del IV millennio a.C., ha un diametro di 42 metri ed un'altezza massima di 5 metri; la camera di sepoltura si trova a sud dal suo centro ed \u00e8 7,8 metri lunga, 5 metri larga e 2,25 metri alta. Esistono prove concrete del fatto che il passaggio fu utilizzato fino al III millennio a.C. I muri interni della camera sono stati realizzati con lastre di pietra e le lacune tra di esse furono colmate con muretti di pietra a secco. Il soffitto fu realizzato con una lastra di circa 90 tonnellate di peso ed \u00e8 sorretta da due pilastri monolitici che hanno anche la funzione di dividere la stanza.\nDurante gli scavi eseguiti nel 1840 furono rinvenuti circa 200 scheletri sepolti in tre livelli diversi, separati da lastre di pietra. Purtroppo le vage relazioni di scavo realizzate nel periodo non permettono nessuna analisi cronologica dettagliata. Insieme ai resti umani vennero rinvenuti anche ceramiche, perline, denti forati, collane di conchiglie e strumenti di pietra, tra cui una macina in diorite. Scavi pi\u00f9 recenti hanno dimostrato che la tomba venne abbandonata subito dopo la sua costruzione e l'entrata venne chiusa con una lastra di pietra alla cui base giaceva il teschio di un uomo il quale aveva subito tre trapanazioni del cranio durante la sua vita. Altri reperti, tra cui delle ceramiche, furono rinvenuti di fronte alla facciata principale del monumento, suggerendo che le attivit\u00e0 di culto, che comportavano la deposizione di offerte, ebbero luogo dopo la sua chiusura.\nCirca 1000 anni pi\u00f9 tardi il sito venne riutilizzato per diverse sepolture, effettuate da individui appartenenti ad una cultura differente, i quali raggiunsero la camera funebre dall'alto del monumento.\nTumulo B.\nLungo 36 metri e largo 8, esso dispone di quattro camere. Due di queste (dette cisti) sono molto piccole e sprovviste di un passaggio di accesso. Nella parte ovest del monumento si trovano due grandi camere funebri, ognuna con un corridoio di accesso rivolto a sud.\nCamera B1.\nLa camera B1 \u00e8 di forma pi\u00f9 o meno quadrata costruita con lastre monolitiche conosciute con il nome di \"dolmen angoumoisin\". Un corridoio lungo 2,2 metri conduce nella stanza di 2x1,5 metri, realizzata semplicemente con quattro lastre; una di queste ha un gancio scolpito sulla sua superficie. Una quinta lastra fu utilizzata per il soffitto. Poco materiale archeologico venne rinvenuto in questa camera, probabilmente perch\u00e9 fu ripulita e riutilizzata nel III millennio a.C.\nCamera B2.\nGli scavi hanno qui messo in evidenza un trattamento diverso riservato agli inumati. Circa 10 teschi furono rinvenuti sistemati in due righe, associati con altre ossa umane.\nCisti.\nQueste camere nella parte orientale del tumulo furono scoperte nel 1978. Situate nel centro del tumulo, esse sono state costruite con piccole pietre. Entrambe erano vuote, ma possono eventualmente essere associate ad una grande quantit\u00e0 di frammenti di ceramica risalenti al tardo Neolitico ritrovati nelle vicinanze.\nTumulo C.\nQuesto tumulo di terra \u00e8 circolare con un diametro di 57 metri ed un'altezza di 5 metri. \u00c8 una struttura complessa, ha infatti raggiunto la sua forma finale attraverso diverse fasi:\nPrimo tumulo.\nIl tumulo pi\u00f9 antico aveva un diametro di 24 metri ed un'altezza di 4 metri. Conteneva una piccola camera (2x1,45\u00a0m) distante un poco dal centro della struttura, raggiungibile con un passaggio da ovest. Sei lastre formavano il pavimento. Conteneva quattro scheletri (tra cui una donna anziana), ceramiche e strumenti in pietra focaia.\nPiattaforma.\nAppoggiata al lato orientale del tumulo fu realizzata una grande piattaforma di dimensioni 20x40m. Di fronte a ciascuno dei tre lati della sua alta facciata, fu rinvenuta una doppia sepoltura di un uomo con un bambino.\nStruttura D.\nUn muro a secco di 35 metri di lunghezza e 2 di altezza divide il complesso di Bougon in due zone, separa cio\u00e8 i tumuli E ed F dal resto del sito. Vari reperti, tra cui un pezzo di legno, hanno rivelato con certezza come data di realizzazione il Neolitico, e questo \u00e8 senza precedenti tra i monumenti megalitici della Francia.\nTumulo E.\nQuesto tumulo doppio di 22 metri di lunghezza e 10 di larghezza, ha due camere accessibili da un passaggio quasi centrale rivolto a est. In origine, le camere erano contenute in due tumuli circolari separati.\nCamera E1.\nQuesta \u00e8 la stanza pi\u00f9 meridionale ed \u00e8 di forma circolare, con un diametro di circa tre metri. Le sue fondamenta sono costituite da 11 blocchi di pietra disposto in uno scavo nel terreno. Questa costruzione ricorda la camera funebre di un tumulo sito a Bazoges-en-Pareds (Vandea). Gli scavo hanno rivelato cinque o sei scheletri, accompagnati da ceramiche, strumenti in osso e strumenti in pietra, datati tra il 4.000 e 3.500 a.C., il che la rende una delle pi\u00f9 antiche strutture della Francia centrale.\nCamera E2.\nE2, posta nella parte settentrionale del tumulo, \u00e8 quasi quadrata con un lato absidato. Ci\u00f2 suggerisce che \u00e8 stata modificato circa nel 2.500 a.C., molto tempo dopo che fu eretta. Nella camera furono rinvenuti frecce, coltelli e raschietti, insieme a delle rozze ceramiche.\nTumulo F.\nQuesto tumulo \u00e8 di forma trapeziodale lungo 72 metri e largo da 12 a 16 metri ed \u00e8 il monumento pi\u00f9 grande del sito di Bougon. Vicino al monumento si trova una cava che fu riempita nella preistoria. Questa cava fu la fonte del materiale di cui il tumulo (originariamente alto 3 metri) venne costruito. La struttura contiene due camere (F0 e F2), poste all'estremit\u00e0 e tra queste si trovano sette differenti strutture di mantenimento(F1).\nCamera F0.\nQuesto monumento fu costruito nella prima met\u00e0 del V millennio a.C. e riutilizzato nel III millennio a.C. Si tratta di uno dei pi\u00f9 antichi esempi di architettura monumentale nella Francia atlantica. Gli scavi del 1977 hanno rivelato un tumulo semisferico a gradoni contenente una struttura circolare di 2,5 metri di diametro posta all'interno di tre muri a secco concentrici coperti con una volta in pietra. L'architettura \u00e8 simile al complesso di Er-Man\u00e9 vicino a Carnac, Bretagna. La tomba, che risale al 4.700 a.C. circa, contiene i resti di una decina di persone, met\u00e0 delle quali bambini. Uno strato di argilla rossa era stato sparso sopra il pavimento. furono rinvenuti alcuni manufatti, principalmente due pentole, sei scalpelli in osso e alcuni strumenti di selce. Essi erano posti vicino alle ossa su due pietre di circa 30\u00a0cm di altezza che si protendevano dalla parete.\nArea F1.\nL'area nota come F1 non contiene alcuna camera di sepoltura. \u00c8 costituita da una serie di strutture, alcune delle quali di forma rettangolare, che servivano a stabilizzare il monumento. La terra del tumulo conteneva i resti di un uomo, una donna e un bambino.\nCamera F2.\nQuesta camera, datata ai primi anni del IV millennio a.C., \u00e8 posta a nord del monumento F. Ha inoltre subito un riutilizzo nel III millennio a.C. La camera, di circa 5x2 metri, \u00e8 coperto da una lastra di 32 tonnellate, realizzata in un tipo di pietra disponibile vicino Exodoun, a 4\u00a0km di distanza. I reperti rinvenuti nella camera sono scarsi ma possiamo citare dei frammenti di ceramiche, alcuni gioielli insoliti (sfere) e strumenti in pietra focaia.\nConclusioni sul sito.\nIl periodo costruttivo lungo 1.000 anni del sito di Bougon pu\u00f2 essere suddiviso in tre distinte fasi:\nMuseo.\nIl museo di Bougon, inaugurato nel 1993, \u00e8 una struttura moderna, che incorpora un antico casale. La mostra \u00e8 incentrata sulla preistoria in generale e il Neolitico, in particolare. Esso custodisce il materiale rinvenuto durante lo scoavo del sito, ma anche le riproduzioni di una stanza dell'insediamento neolitico di \u00c7atalh\u00f6y\u00fck (Turchia) e del passaggio dalla tomba di Gavrinis (Bretagna). Il museo ha anche un settore esterno per le dimostrazioni di archeologia sperimentale, tra le quali la ricostruzione delle antiche tecniche costruttive neolitiche."}
{"id": "1843923", "revid": "216538", "url": "https://it.wikipedia.org/wiki?curid=1843923", "title": "Walt Disney Feature Animation", "text": ""}
{"id": "1843925", "revid": "1393243", "url": "https://it.wikipedia.org/wiki?curid=1843925", "title": "Coro I Ragazzi Cantori di San Giovanni", "text": "Il Coro de I Ragazzi cantori di San Giovanni fu creato nel 1973, su iniziativa di Mons. Enrico Sazzini, con l'intento di arricchire e nobilitare il servizio liturgico della Basilica Collegiata di San Giovanni in Persiceto (Bologna).\nAnima e Direttore del Coro \u00e8 stato per pi\u00f9 di trent'anni il Maestro Leonida Paterlini (1928 - 2010); ne \u00e8 attuale direttore il Maestro Marco Arlotti.\nComposto da circa 35 cantori dilettanti, ha tenuto pi\u00f9 di duecento concerti in varie parti d'Italia e all'estero, esibendo un repertorio composto di titoli che spaziano dalla musica antica fino ad ardite espressioni della vocalit\u00e0 contemporanea.\nNel 2009 ha preso il via un nuovo progetto denominato \"Schola Cantorum\", una nuova sezione corale destinata alla formazione di base dei bambini alla vocalit\u00e0 e al canto corale.\nIl repertorio.\nIl repertorio spazia dal canto gregoriano a capolavori della polifonia rinascimentale: per arrivare - passando per il barocco ed il romanticismo - alla coralit\u00e0 contemporanea."}
{"id": "1843926", "revid": "767487", "url": "https://it.wikipedia.org/wiki?curid=1843926", "title": "Paul Mazurkiewicz", "text": "\u00c8 inoltre l'unico membro rimasto dalla formazione originaria insieme ad Alex Webster.\nBiografia.\nPaul era originariamente nella band Tirant Sin, insieme ai futuri membri dei Cannibal Corpse Chris Barnes e Bob Rusay. Lui, Barnes e Rusay si incontrarono con Alex Webster e Jack Owen nel 1988, e formarono i Cannibal Corpse.\nOltre ad essere il batterista della band, Paul \u00e8 un compositore e scrittore primario del gruppo, e i suoi testi sono conosciuti per essere i pi\u00f9 complicati del gruppo, come visto nelle canzoni \"Dead Human Collection,\" \"Frantic Disembowelment,\" \"Monolith,\" e \"Worm Infested\".\nInfluenze.\nPaul Mazurkiewicz cita come maggiori influenze musicali: Dave Lombardo - Slayer, Jan Axel Blomberg (Hellhammer) - Mayhem, Sean Reinert - Cynic (ex-Death).\nEquipaggiamento.\nMazurkiewicz \u00e8 endorser ddrum, Zildjian, Regal Tip e Czarcie Kopyto."}
{"id": "1843928", "revid": "144796", "url": "https://it.wikipedia.org/wiki?curid=1843928", "title": "Augusto il Giovane, Duca di Brunswick-L\u00fcneburg", "text": ""}
{"id": "1843931", "revid": "228587", "url": "https://it.wikipedia.org/wiki?curid=1843931", "title": "Ruta graveolens", "text": "La ruta comune (Ruta graveolens ) \u00e8 una pianta della famiglia delle Rutaceae. \u00c8 comune in Italia, anche spontanea al disotto dei 1000 metri di altitudine. \nHa un aroma piacevole, non eccessivamente spiccato e viene utilizzata per aromatizzare la grappa. I semi insieme alle foglie di menta vengono usati per aromatizzare la carne di selvaggina.\nDescrizione.\n\u00c8 una pianta perenne a fusti ramificati, di 80\u00a0cm di altezza, con foglie glauche, tripennatosette alla base, meno divise all'apice dal colore verde-azzurro. Presenta fiori gialli, con il fiore centrale pentamero e gli altri tetrameri. Il frutto \u00e8 una capsula subglobosa. Predilige i terreni aridi e pietrosi.\nChimica.\nContiene una serie di furanoacridoni e due alcaloidi acridonici (arborinina e evoxantina); contiene anche cumarine e limonoidi.\nL'olio essenziale di Ruta graveolens contiene due componenti principali undecan-2-one (46,8%) e nonan-2-one (18,8%).\nColture cellulari di \"Ruta graveolens\" producono il 3-(1,1-dimetilallil) cumarina), e l'estratto di acetato di etile delle foglie d\u00e0 due furanocumarine, una chinolina alcaloide e quattro chinoloni alcaloidi, inoltre gli estratti cloroformici della radice, fusto e foglia mostrano l'isolamento di furanocumarine calepensine.\nI suoi derivati cumarinici, sembrano contribuire all'attivit\u00e0 farmacologica della pianta. \nQueste furocumarine includono:\nTossicit\u00e0.\nGli estratti di ruta sono mutageni e epatotossici; a grandi dosi possono causare violento dolore gastrico, vomito, complicazioni sistemiche, fino alla morte. L'olio di ruta pu\u00f2 causare danni ai reni e grave degenerazione epatica.\nL'esposizione agli estratti di ruta, o ai preparati vegetali derivati da esso, pu\u00f2 causare grave fotodermatiti, che possono determinare vere e proprie ustioni cutanee.\nPropriet\u00e0 terapeutiche.\nGli estratti di ruta sono potenzialmente utili come un bloccante dei canali del potassio. Vengono utilizzati per trattare molti problemi neuromuscolari e per stimolare l'inizio delle mestruazioni, possiede inoltre un effetto emmenagogo ed effetti abortivi pertanto non pu\u00f2 essere usato dalle donne in et\u00e0 fertile. \nInoltre, la ruta ha un effetto spasmolitico a dosi relativamente basse per questo motivo dovrebbe essere assunta con cautela, considerando il potenziale di gravi effetti collaterali; inoltre, gli studi clinici sono limitati.\nUna ricerca condotta da ricercatori italiani ha dimostrato che l'estratto acquoso di \"Ruta graveolens L.\", induce la morte in diverse linee cellulari (U87MG, C6 e U138) di glioblastoma. \nL'effetto della Ruta graveolens sarebbe mediato da ERK1/2 con l'attivazione di AKT, e l'inibizione di questi percorsi, via PD98058 e wortmannina, questo aspetto giustificherebbe l'attivit\u00e0 antiproliferativa dell'estratto. \nTali composti sono ora ampiamente usati per testare nuovi farmaci in studi di tipo preclinico (sull'animale)."}
{"id": "1843932", "revid": "163662", "url": "https://it.wikipedia.org/wiki?curid=1843932", "title": "Quasimodo (personaggio)", "text": "Quasimodo \u00e8 un personaggio immaginario ideato da Victor Hugo per il suo romanzo \"Notre-Dame de Paris\" del 1831, dove appare come il vero protagonista della storia.\nQuasimodo \u00e8 descritto come un essere deforme e di mostruosa bruttezza: \u00e8 guercio, zoppo e (in seguito alla sua prolungata vicinanza con le campane) sordo. Inoltre, in quanto affetto anche da ipercifosi, \u00e8 conosciuto pi\u00f9 comunemente con il soprannome \"Il gobbo di Notre Dame\". Egli ha infatti il compito di suonare le campane della cattedrale di Notre-Dame, edificio in cui vive nascosto da tutti e del quale sembra esserne l'anima.\nPrende il nome dalla domenica quasimodo, la prima dopo Pasqua, poich\u00e9 sarebbe stato abbandonato proprio in quel giorno.\nNel romanzo.\nQuasimodo proviene da una famiglia di zingari che lo ha cresciuto fino a circa quattro anni di et\u00e0, quando viene abbandonato ed esposto nella ruota dei trovatelli a Notre-Dame. Qui \u00e8 stato adottato dall'arcidiacono Claude Frollo, che in seguito lo ha fatto diventare cattolico campanaro. Odiato e temuto dal popolo di Parigi, che lo considera il Diavolo o il Mostro, Quasimodo ricambia odiando a sua volta la gente, dimostrando invece un grande amore per l'arcidiacono, la chiesa e le campane. Il suo lavoro di campanaro lo ha reso tuttavia sordo. Nell'anno 1482, quando ha circa vent'anni, Quasimodo decide, seppur contro gli ordini del padrone Frollo, di imbucarsi alla Festa dei folli, in cui viene incoronato \"Papa dei folli\" per la sua bruttezza. Avendo per\u00f2 tentato di rapire Esmeralda per ordine di Frollo, Quasimodo viene frustato sotto lo sguardo spaventato e allo stesso tempo divertito di tutta la folla.\nLa zingara Esmeralda \u00e8 l'unica ad avere piet\u00e0 di lui e gli porta da bere. Da quel momento Quasimodo s'innamora perdutamente di lei. Pochi giorni dopo il campanaro ricambia il favore salvando Esmeralda dall'impiccagione, falsamente accusata di tentato omicidio verso Phoebus de Ch\u00e2teaupers, il capitano delle guardie reali. In realt\u00e0 a pugnalare l'uomo \u00e8 stato Frollo, per l'amore non ricambiato della gitana. Quasimodo nasconde la zingara nella Cattedrale di Notre-Dame di Parigi, dove dovrebbe godere del diritto d'asilo. Esmeralda gli mostra riconoscenza, continuando tuttavia ad amare Phoebus. Da parte sua, il campanaro inizia a servire e proteggere Esmeralda scatenando la gelosia dell'arcidiacono nei suoi confronti. Frollo tenta nuovamente di ottenere l'amore di Esmeralda, facendole scegliere tra lui e la morte, ma la zingara lo rifiuta. Ora nemmeno Luigi XI, il re di Francia, pu\u00f2 difendere la ragazza che viene uccisa. La sordit\u00e0 di Quasimodo contribuisce al dramma, poich\u00e9 egli impedisce agli zingari, intenzionati a far fuggire Esmeralda, di entrare nella cattedrale. Frollo assiste all'esecuzione da una torre del campanile assieme a Quasimodo che, mosso dall'ira, fa precipitare l'arcidiacono.\nAlla fine della storia Quasimodo si reca nel posto dove \u00e8 stato deposto il corpo di Esmeralda e si lascia morire al suo fianco, scena denominata \"Il Matrimonio di Quasimodo\".\nMolte di queste scene del romanzo sono state riprese anche nel musical di Cocciante e Plamondon.\nDifferenze nella versione Disney.\nNel lungometraggio Disney girato nel 1996, il personaggio di Quasimodo \u00e8 molto diverso dall'originale del romanzo. Innanzitutto \u00e8 il protagonista assoluto del film e lo spettatore pi\u00f9 che sulla sua deformit\u00e0 fisica si concentra sul suo carattere enormemente buono e gentile. Non \u00e8 sordo nonostante il suo lavoro, e non odia l'umanit\u00e0, anzi ne \u00e8 incuriosito e ci\u00f2 che desidera pi\u00f9 di ogni altra cosa \u00e8 poter passare almeno un giorno della sua vita fuori dalla Cattedrale, cosa che Frollo (che nel film non \u00e8 l'arcidiacono ma un giudice) non gli ha mai permesso di fare: l'uomo infatti crede che il ragazzo, perch\u00e9 deforme, sia un demonio.\nIl ragazzo rispetta Frollo come padre adottivo (credendo che la propria vera madre l'abbia abbandonato), ma si dispiace della sua reclusione. Ha per amici dei gargoyle animati (di nome Hugo, Victor e Laverne) che accompagnano le sue giornate mentre suona le campane. Quando il gobbo ospita Esmeralda nel suo campanile non tenta di muoverla a compassione come nel romanzo originale, ma le presenta le campane, i suoi amici e le sue costruzioni della citt\u00e0 di Parigi in miniatura.\nInfine, verso il termine del film, Quasimodo salva Esmeralda da un rogo e ha un duro combattimento con il giudice Frollo: \u00e8 indignato dall'aver l'uomo condannato una innocente, inoltre poco dopo il giudice prova a ucciderlo e svela che la madre di Quasimodo aveva provato invano a salvare il figlio. Alla fine il giudice precipita da una statua, rottasi a causa del peso dell'uomo. Dopo la morte di Frollo, Quasimodo esce finalmente dalla cattedrale e viene portato in trionfo dal popolo di Parigi.\nNella versione Disney Quasimodo in tre occasioni palesa una forza fisica sovrumana:\n\u00c8 inoltre un grande acrobata, arrampicandosi e saltando sulle strutture della cattedrale (statue, muri e tetti) con facilit\u00e0, senza soffrire di vertigini e portando Esmeralda in braccio (come nella scena in cui l'aiuta a scappare dalla chiesa, pesantemente sorvegliata dalle guardie di Frollo).\nCinque anni dopo, nel seguito, il campanaro mantiene il suo lavoro, ma \u00e8 ormai accettato da tutti i parigini e ha accettato lui stesso le nozze di Esmeralda con Febo. Poco dopo si fidanzer\u00e0 con Madellaine, una circense, affrontando prima Sarousch, il proprietario ladro del circo, insieme al figlio di Esmeralda, Zephyr, e poi coronando con Madellaine il suo sogno d'amore in occasione della festa degli innamorati, quando lei va a vivere nella cattedrale con lui, che le dice tutto sui suoi amici gargoyles che si muovono."}
{"id": "1843933", "revid": "666668", "url": "https://it.wikipedia.org/wiki?curid=1843933", "title": "Cico", "text": "Cico Felipe Cayetano Lopez Martinez y Gonzales, comunemente detto Cico, \u00e8 un Personaggio dei fumetti creato da Sergio Bonelli come spalla comica di Zagor, protagonista della omonima serie a fumetti pubblicata dalla Sergio Bonelli Editore dal 1961.\nBiografia del personaggio.\nUltimo di otto tra fratelli e sorelle, \u00e8 un battelliere di origini messicane, che si trova coinvolto in una vicenda losca con un tal James Regan, amico di un pericoloso indiano di nome Kanoxen. Gli amici di Cico vengono uccisi da Regan, ma Zagor interviene in tempo per salvarlo. E qui comincia il lungo sodalizio tra i due. Prima di incontrare Zagor ha vissuto diversi anni con una trib\u00f9 indiana. Ha un caro amico, Trampy, barbone ben pasciuto, in quanto intelligentissimo e capace di scroccare qualsiasi cosa con trovate al limite della genialit\u00e0; insieme a Cico finiscono spesso nei guai. Il suo rivale \u00e8 invece Drunky Duck, postino di origini indiane, amante degli scherzi di cui fa oggetto Cico e ricevendone pistolettate a vuoto e improperi.\nCaratteristiche.\nDi aspetto basso e grassoccio, inizialmente dotato di sombrero e con i tratti del volto pi\u00f9 truci, in seguito il copricapo messicano sparir\u00e0 e il viso diventer\u00e0 pi\u00f9 rotondo e simpatico, perdendo l'aspetto minaccioso. Anche il suo linguaggio si moderer\u00e0; indossa quasi sempre un completo messicano attillato con tanto di camicia e papillon, \nFormidabile mangiatore e bevitore, perennemente al verde, ha la pessima abitudine di truffare osti e titolari di saloon, finendo poi irrimediabilmente nei guai. Ha spesso idee cervellotiche che coinvolgono spesso Zagor. Ama ricordare la sua discendenza fatta di uomini nobili e istruiti, tra cui il famoso nonno farmacista. Spesso fa amicizia con personaggi che poi lo coinvolgono in vicende complesse che Zagor \u00e8 chiamato a risolvere. \u00c8 attaccabrighe, presuntuoso, arrogante, pauroso, imbroglione, buffo, simpatico, sfortunato, furbo e sciocco allo stesso tempo. Se \u00e8 vero che Zagor si ritrova spesso a doverlo salvare, non sono rare neppure le avventure in cui sono le azioni del messicano a salvarli entrambi o comunque a facilitare le azioni del protagonista: nella stessa avventura che introduce il sodalizio tra i due \u00e8 Cico che salva dall'annegamento Zagor incatenato e gettato in un fiume.\n Quando resta vittima di un grosso spavento, i suoi capelli si rizzano a mo' di istrice.\nDotato di una pistola Remington, non \u00e8 per\u00f2 in grado di usarla al meglio. Sa comunque fare il sarto, il ciabattino, il barbiere, il cuoco e molti altri mestieri.\nLe sue paure pi\u00f9 grandi sono legate al mondo del soprannaturale, mentre quando affronta criminali o indiani \u00e8 pi\u00f9 scaltro e coraggioso. Pur non essendo un adone ha spesso ammiratrici, tra cui una nobile austriaca.\nNome.\nIl nome completo di Cico \u00e8 un elemento comico ricorrente nelle sue storie a fumetti, \u00e8 stato riportato in diverse versioni, ma col tempo si \u00e8 stabilizzato in \"Cico Felipe Cayetano Lopez Martinez y Gonzales\" (sequenza di nomi con cui peraltro si presenta pi\u00f9 volte nella prima storia della serie, \"La foresta degli agguati\"). Interrogato durante un processo, ad esempio, afferm\u00f2 chiaramente di chiamarsi Felipe Cayetano Gonzales y Rodriguez y Martinez y Consalvo y Morales y Rosales y Ramirez y Hernandez y Espinosa... non riuscendo addirittura a finire l'elenco dei cognomi perch\u00e9 il cancelliere a cui stava dettando fin\u00ed l'inchiostro (stranamente, nello stesso albo e in tempi cronologicamente vicini al processo, il nome fu riportato per ben due volte come Felipe Cayetano Lopez y Martinez y Gonzales y Rodriguez).\n\u00c8 chiamato \"Piccolo uomo dal grande ventre\" dalle trib\u00f9 indiane di Darkwood e \"Porcello baffuto\" dai Sioux.\nStoria editoriale.\nCico esordisce nel primo numero della serie a fumetti dedicata al personaggio di Zagor, \"La foresta degli agguati\", nel giugno 1961 ed \u00e8 il comprimario fisso del protagonista della serie. Oltre che nella serie regolare, compare negli albi speciali fuori serie.\nSpeciale Cico.\nTra il 1979 e il 2007, con scadenza annuale, usc\u00ec uno spin-off dedicato a lui e ai suoi antenati, dal taglio comico-surreale. Fino al n\u00b0 9 gli albi erano supplementi a Zenith Gigante, la serie \"Speciale Cico\" nacque con il n\u00b0 10. Dal 1995 fino al 1998 l'albo usc\u00ec con cadenza semestrale."}
{"id": "1843940", "revid": "62748", "url": "https://it.wikipedia.org/wiki?curid=1843940", "title": "Chinatown (Londra)", "text": "La Chinatown di Londra (lingua cinese: \u4f26\u6566\u5510\u4eba\u8857) \u00e8 lo storico quartiere cinese della capitale britannica.\n\u00c8 situata nella Citt\u00e0 di Westminster intorno a \"Gerrard Street\".\nLa prima comunit\u00e0 cinese si stabil\u00ec a Londra alla fine dell'Ottocento nei docks (nei pressi del Tamigi), durante la seconda guerra mondiale arrivarono sempre pi\u00f9 cinesi che si stabilirono in altre zone della citt\u00e0 aumentando cos\u00ec i pochi ristoranti cinesi presenti fino a quel momento. Il quartiere divent\u00f2 sempre pi\u00f9 prospero negli ultimi decenni del Novecento quando cominciarono a stabilirvisi, oltre ai commercianti, ogni tipo di lavoratori e nacquero le prime scuole cinesi.\nNella Chinatown vi sono ristoranti e negozi. Nei ristoranti si pu\u00f2 gustare la cucina di qualsiasi regione della Cina, compreso il \"dim sum\" cantonese. Tra la fine di gennaio e i primi di febbraio, fuochi d'artificio e il volteggiare di draghi salutano il Capodanno cinese."}
{"id": "1843944", "revid": "258664", "url": "https://it.wikipedia.org/wiki?curid=1843944", "title": "Giovanni Battista Tuveri", "text": "Biografia.\nNato a Forru, l'odierna Collinas, nel Medio Campidano, da un noto avvocato, nipote, per parte di madre, di un nobile e influente notaio di Oristano, Domenico Vincenzo Licheri. Dal 1827 al 1833 studi\u00f2 retorica e filosofia nel seminario tridentino di Cagliari, conseguendovi il diploma di Maestro delle Arti. A diciotto anni si iscrive alla facolt\u00e0 di Giurisprudenza dell'Universit\u00e0 di Cagliari, verso cui mostr\u00f2 sempre insofferenza per il clima rigido e chiuso che caratterizzava l'ambiente accademico cagliaritano. Conseguito dopo due anni il baccalaureato abbandon\u00f2 l'Universit\u00e0 e si ritir\u00f2 a Collinas per dedicarsi ai suoi studi.\nDi idee repubblicane cominci\u00f2 l'attivit\u00e0 di giornalista in polemica con molti intellettuali monarchici e conservatori.\nFu un esponente del cattolicesimo federalista, e fu eletto deputato per cinque volte al Parlamento Subalpino, ove si oppose alla fusione della Sardegna con i territori piemontesi, e fu in forte contrapposizione con Vincenzo Gioberti per le posizioni antirepubblicane e antimazziniane.\nNel 1850 fond\u00f2 a Cagliari la \"Gazzetta Popolare\", collabor\u00f2 con numerosi giornali e nel 1871 assunse la direzione del \"Corriere di Sardegna\".\nSindaco di Forru (1870 - 1887) ne propose il cambio del nome in Collinas; consigliere provinciale a Cagliari lott\u00f2 contro il centralismo del Regno di Sardegna chiedendo maggiore autonomia, soprattutto fiscale, per i piccoli comuni.\nA livello nazionale, amico di Cattaneo e di Mazzini, sollev\u00f2 nel 1867 la cosiddetta \"questione sarda\", promuovendo un riscatto dell'Isola e del popolo sardo contro uno Stato giudicato centralista e oppressivo.\nScrisse numerose opere di carattere politico, giuridico e filosofico. Dal 1990 al 2002 l'Assessorato della pubblica istruzione della Regione autonoma della Sardegna ha promosso la ristampa dei suoi lavori, editore Carlo Delfino, con una introduzione di Norberto Bobbio."}
{"id": "1843950", "revid": "2730", "url": "https://it.wikipedia.org/wiki?curid=1843950", "title": "Fibre channel", "text": ""}
