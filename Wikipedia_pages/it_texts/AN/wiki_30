{"id": "1843955", "revid": "1444886", "url": "https://it.wikipedia.org/wiki?curid=1843955", "title": "Strage di via Palestro", "text": "La strage di via Palestro \u00e8 stato un attentato terroristico compiuto da Cosa nostra a Milano la sera del 27 luglio 1993.\nL'esplosione di una autobomba in via Palestro, presso la Galleria d'arte moderna e il Padiglione di arte contemporanea provoc\u00f2 l'uccisione di cinque persone: i vigili del fuoco Carlo La Catena, Sergio Pasotto e Stefano Picerno, l'agente di polizia municipale Alessandro Ferrari e Moussafir Driss, immigrato marocchino che dormiva su una panchina. Tale attentato viene inquadrato nella scia degli altri attentati del '92-'93 che provocarono la morte di 21 persone (tra cui i giudici Giovanni Falcone e Paolo Borsellino) e gravi danni al patrimonio artistico.\nStoria.\nNel maggio 1993 alcuni mafiosi di Brancaccio e Corso dei Mille (Giuseppe Barranca, Gaspare Spatuzza, Cosimo Lo Nigro, Francesco Giuliano) provvidero a macinare e confezionare altro esplosivo in una casa fatiscente a Corso dei Mille, sempre messa a disposizione da Antonino Mangano (capo della famiglia di Roccella); a met\u00e0 luglio le due balle di esplosivo vennero nascoste in un doppiofondo ricavato nel camion di Pietro Carra (autotrasportatore che gravitava negli ambienti mafiosi di Brancaccio), che le trasport\u00f2 ad Arluno, in provincia di Milano, insieme a Lo Nigro, che port\u00f2 con s\u00e9 una miccia e altro materiale: ad Arluno, Carra e Lo Nigro furono raggiunti da una persona che li condusse in una stradina di campagna, dove scaricarono l'esplosivo. Il 27 luglio Lo Nigro e Giuliano giunsero a Roma, provenendo da Milano, per organizzare anche gli attentati alle chiese di Roma.\nLa sera del 27 luglio l'agente di polizia locale Alessandro Ferrari not\u00f2 la presenza di una Fiat Uno (che risulter\u00e0 poi rubata qualche ora prima) parcheggiata in via Palestro, di fronte al Padiglione di arte contemporanea, da cui fuoriusciva un fumo biancastro e quindi richiese l'intervento dei vigili del fuoco, che accertarono la presenza di un ordigno all'interno dell'auto; tuttavia, qualche istante dopo, l'autobomba esplose e uccise l'agente Alessandro Ferrari e i vigili del fuoco Carlo La Catena, Sergio Pasotto e Stefano Picerno ma anche l'immigrato marocchino Moussafir Driss, che venne raggiunto da un pezzo di lamiera mentre dormiva su una panchina.\nL'onda d'urto dell'esplosione frantum\u00f2 i vetri delle abitazioni circostanti e danneggi\u00f2 anche alcuni ambienti della vicina Galleria d'arte moderna, provocando il crollo del muro esterno del Padiglione di arte contemporanea. Durante la notte esplose una sacca di gas formatasi in seguito alla rottura di una tubatura causata dalla deflagrazione, che procur\u00f2 ingenti danni al padiglione, ai dipinti che ospitava e alla circostante Villa Reale.\nIndagini e processi.\nLe indagini ricostruirono l'esecuzione della strage di via Palestro in base alle dichiarazioni dei collaboratori di giustizia Pietro Carra, Antonio Scarano, Emanuele Di Natale e Umberto Maniscalco: nel 1998 Cosimo Lo Nigro, Giuseppe Barranca, Francesco Giuliano, Gaspare Spatuzza, Luigi Giacalone, Salvatore Benigno, Antonio Scarano, Antonino Mangano e Salvatore Grigoli vennero riconosciuti come esecutori materiali della strage di via Palestro nella sentenza per le stragi del 1993; tuttavia, nella stessa sentenza, si leggeva: \u00ab [...] \"Purtroppo, la mancata individuazione della base delle operazioni a Milano e dei soggetti che in questa citt\u00e0 ebbero, sicuramente, a dare sostegno logistico e contributo manuale alla strage non ha consentito di penetrare in quelle realt\u00e0 che, come dimostrato dall'investigazione condotta nelle altre vicende all'esame di questa Corte, si sono rivelate pi\u00f9 promettenti sotto il profilo della verifica \u201cesterna\u201d\"\u00bb.\nNel 2002, sempre in base alle dichiarazioni dei collaboratori di giustizia Carra e Scarano, la procura di Firenze dispose l'arresto dei fratelli Tommaso e Giovanni Formoso (\"uomini d'onore\" di Misilmeri), identificati dalle indagini come coloro che aiutarono Lo Nigro nello scarico dell'esplosivo ad Arluno e che compirono materialmente la strage di via Palestro. Nel 2003 la corte d'assise di Milano condann\u00f2 i fratelli Formoso all'ergastolo e tale condanna venne confermata nei due successivi gradi di giudizio.\nNel 2008 Gaspare Spatuzza inizi\u00f2 a collaborare con la giustizia e forn\u00ec nuove dichiarazioni sugli esecutori materiali della strage di via Palestro: in particolare, Spatuzza rifer\u00ec che lui, Cosimo Lo Nigro, Francesco Giuliano, Giovanni Formoso e i fratelli Vittorio e Marcello Tutino (mafiosi di Brancaccio) parteciparono a una riunione in cui vennero decisi i gruppi che dovevano operare su Roma o Milano per compiere gli attentati; secondo Spatuzza, Formoso e i fratelli Tutino operarono su Milano e in un primo momento lui, Lo Nigro e Giuliano li raggiunsero per aiutarli nello scarico dell'esplosivo e nel furto della Fiat Uno utilizzata nell'attentato, per poi tornare a Roma al fine di compiere gli attentati alle chiese.\nIn seguito Spatuzza scagion\u00f2 anche Tommaso Formoso, dichiarando che all'attentato partecip\u00f2 soltanto il fratello Giovanni, che da Tommaso si era fatto prestare con una scusa la villetta di Arluno dove venne scaricato l'esplosivo: tuttavia nell'aprile 2012 la corte d'assise di Brescia rigett\u00f2 la richiesta di revisione del processo a Tommaso Formoso, adducendo che le sole dichiarazioni di Spatuzza non bastavano. Sempre sulla base delle dichiarazioni di Spatuzza, nel 2012 la procura di Firenze dispose l'arresto del pescatore Cosimo D'Amato, cugino di Cosimo Lo Nigro, il quale era accusato di aver fornito l'esplosivo, estratto da residuati bellici recuperati in mare, che venne utilizzato in tutti gli attentati del 1992-1993, compresa la strage di via Palestro. Nel 2013 D'Amato venne condannato all'ergastolo con il rito abbreviato dal giudice dell'udienza preliminare di Firenze.\nCommemorazioni.\nIl 22 novembre 1993 il Presidente della Repubblica Oscar Luigi Scalfaro ha conferito la medaglia d'oro al valor civile alla memoria alle quattro vittime italiane per il \"nobile esempio di altissimo senso del dovere ed elette virt\u00f9 civiche, spinti sino all'estremo sacrificio\".\nA Driss Moussafir \u00e8 stata intitolata una scuola del quartiere Stadera.\nIl 27 luglio 2013, nel giorno del ventesimo anniversario dell'esplosione, \u00e8 stata posizionata sul luogo della strage una targa commemorativa con i nomi dei caduti.\nIl 29 luglio 2015 i giardinetti di via Giovanni Battista Morgagni, che si trovano a circa un chilometro dal luogo dell'attentato, sono stati intitolati alle vittime della strage, mentre la vicina caserma dei vigili del fuoco \u00e8 stata intitolata alla memoria dei loro tre morti."}
{"id": "1843959", "revid": "1932553", "url": "https://it.wikipedia.org/wiki?curid=1843959", "title": "Motti dannunziani", "text": "I motti dannunziani sono una serie di motti coniati da Gabriele D'Annunzio. Alcuni di questi divennero celebri, anche per il loro legame con gli eventi storici.\nSi possono grossolanamente riunire nelle seguenti categorie:\nMotti di guerra.\n\"Memento Aud\u0113re Semper\" (ricorda di osare sempre).\nForse il motto pi\u00f9 famoso, nasce utilizzando le medesime iniziali della sigla MAS (motoscafo armato SVAN) con cui D'Annunzio fu protagonista della leggendaria beffa di Buccari nella notte fra il 10 e l'11 febbraio 1918. Evidente, in questo motto, il concetto dell'osare a ogni costo.\nL'illustrazione mostra una mano affiorante dalle onde e che, chiusa a pugno, stringe rami di quercia.\n\"Semper Adamas\" (sempre adamantino, duro come il diamante).\nQuesto motto, illustrato come moltissimi altri da Adolfo De Carolis, fu destinato alla Prima Squadriglia Navale.\nL'illustrazione mostra un braccio nudo che, levato orizzontalmente e con il dito puntato, si leva fra le fiamme. In calce la dicitura \"il Comandante\".\n\"Cominus et Eminus Ferit\" (da lontano e da vicino ferisce).\nAnche questo motto - coniato sul \"Cominus e eminus\" di Luigi XII di Francia, di cui lo stemma era l'istrice - fu illustrato da Adolfo De Carolis e fu ideato per decorare gli aerei della Squadra della Comina, squadriglia di aviatori dediti ad azioni particolarmente rischiose.\nNell'illustrazione un'aquila ad ali spiegate e nella posizione di attacco scocca fulmini da sotto le ali.\n\"Eia! Eia! Eia! Alal\u00e0!\".\nGrido di guerra suggerito da D'Annunzio al posto del \"barbarico\" \"hip, hip, hip, urr\u00e0!\" durante una cena alla mensa del Campo aviatorio di San Pelagio, nella notte del 7 agosto 1918 in previsione e a incitamento del volo su Vienna \nIl giorno seguente gli aviatori ebbero ciascuno una bandierina di seta tricolore su cui il \"Vate\" scrisse di suo pugno il nuovo grido di battaglia, con la data e la firma. Divenne presto di uso comune e dopo la guerra fu ripreso dalla propaganda fascista.\nIl grido ha origini classiche. L'\"eia\" o \"heia\" \u00e8 una parola greca, usata da Eschilo e anche da Platone \nL\u2019\"alal\u00e0\" (onomatopea tratta dal verbo greco \u1f00\u03bb\u03b1\u03bb\u03ac\u03b6\u03c9, \"alal\u00e1zo\"), \u00e8 un grido di guerra o di caccia, usato da Pindaro e da Euripide, si trova anche nel Carducci e nel Pascoli.\n\"O giungere o spezzare\".\nNel 1932, seguendo l'ordine alfabetico deciso sin dal primo corso arruolato nel 1923, nell'Accademia Aeronautica fece il suo ingresso il Corso da identificare con la lettera M, cui fu assegnato il nome MARTE. Gli stessi allievi del corso, dopo aver realizzato il gagliardetto raffigurante un guerriero con elmo da antico romano che tendeva l'arco per lanciare una freccia verso l'alto, si rivolsero a Gabriele D'Annunzio per chiedergli di realizzare il motto ed il Poeta scrisse di suo pugno, sull'effigie che gli era stata inviata, \u201c\"o giungere\"\u201d alla sinistra del guerriero e \u201c\"o spezzare\"\u201d alla sua destra.\n\"E sul monte e nello stagno son qual fui falcon grifagno\".\nConiato da Gabriele d\u2019Annunzio il 2 dicembre 1917 in onore al Battaglione Monfalcone della Brigata Marina. Esalta le caratteristiche uniche dei combattenti appartenenti a questo battaglione, che operarono sia in trincea sia nelle zone acquitrinose della laguna nord alle spalle dell\u2019odierna Lido di Jesolo, tra il Piave e il Sile, per la difesa dell\u2019avanzata austroungarica verso Venezia e il litorale adriatico. D\u2019Annunzio paragona questi valorosi a falconi rapaci, predatori e capaci nello sferrare colpi repentini ed efficaci.\nEra il 2 novembre 1917 quando il Capo di Stato Maggiore della Marina, Ammiraglio Paolo Thaon di Revel, a Venezia in quei giorni, fece emanare dal Comando Marina di Venezia un ordine in base al quale, con i marinai ripiegati in citt\u00e0 dalle basi di Monfalcone, Grado e Caorle e con le artiglierie recuperate dall'Isonzo, fossero apprestati reparti da impiegare quale schieramento difensivo nel Basso Piave, ambiente a loro particolarmente congeniale.\nDa l\u00ec a pochi giorni il Battaglione Monfalcone ebbe l\u2019onore di battersi efficacemente col nemico in un primo scontro che si ebbe sul Basso Piave il 13 novembre 1917 che rialz\u00f2 il morale a tutta l\u2019Italia dopo la disfatta di Caporetto. D\u2019Annunzio volle far sentire subito il suo appoggio coniando questo motto.\nIl motto fu poi dedicato da d\u2019Annunzio anche al Tenente di Vascello Andrea Bafile, comandante del Battaglione Monfalcone, caduto il 11 marzo 1918 in localit\u00e0 Ca' Gamba vicino all'attuale Lido di Jesolo.\n\"Iterum rudit leo\".\nSi riferisce al leone rampante di San Marco, dipinto su uno stendardo purpureo sui fianchi della fusoliera degli aerei Caproni che il 4 (notte di San Francesco) e 5 ottobre 1917 volarono sulla base navale austro-ungarica nel golfo di Cattaro. Questa \u00e8 l'impresa di cui d'Annunzio, medaglia d'oro, fu pi\u00f9 fiero. Egli rimase fortunatamente illeso nonostante il suo apparecchio riportasse 127 fori.\n\"Bis Pereo\".\nLa beffa di Pola, meno conosciuta della Beffa di Buccari, fu per\u00f2 altrettanto eroica e significativa e forse pi\u00f9 pericolosa. Era il 21 agosto 1918 quando il Vate si era salvato fortunatamente da un bombardamento austro-ungarico, ma lo scoppio aveva ridotto in frantumi un prezioso vaso di Murano che egli teneva sul comodino. Secondo il suo racconto raccolse i cocci, li avvolse in un drappo tricolore e li lanci\u00f2 sull'Arsenale di Pola insieme al motto ed a una buona dozzina di bombe. Per questa impresa d\u2019Annunzio us\u00f2 il motto BIS PEREO (Muoio due volte) motto funebre di Giuliano l\u2019Apostata, scritto da d\u2019Annunzio sul messaggio lanciato dall'aereo su Pola il 21 agosto 1918 per significare la contrariet\u00e0 nel distruggere una opera d\u2019arte.\n\"Sufficit Animus\".\nAltro motto dedicato alla Prima Squadriglia navale (S.A.) per il quale Adolfo De Carolis disegn\u00f2 lo sperone di una nave sostenuto dalle ali di un'aquila.\nMotti di Fiume.\n\"Ardisco Non Ordisco\".\nFu lanciato all'indomani del discorso all'Augusteo di Roma nel maggio del 1919. Fu indirizzato al presidente statunitense Wilson che negava la citt\u00e0 di Fiume all'Italia.\n\"Hic manebimus optime\" (qui staremo benissimo).\nMutuato da Tito Livio, divenne il principale motto dei Legionari, riprodotto anche nella medaglia a ricordo dell'impresa di Fiume.\n\"Quis contra nos?\" (chi contro di noi?).\nTratto da una frase di san Paolo (\"Si Deus pro nobis, quis contra nos\", Romani, VIII, 31), il motto fu usato da diversi personaggi (tra cui il libraio Michel Ier Sonnius) prima di diventare il motto della Reggenza Italiana del Carnaro.\n\"Cosa fatta capo ha\".\nIl motto attribuito a Mosca dei Lamberti citato da Dante Alighieri nel XXVIII canto dell'Inferno: \u00ab\"Ricordera'ti anche del Mosca, che disse, lasso!, \"Capo ha cosa fatta\", che fu mal seme per la gente tosca\"\u00bb\" fu ripreso da D'Annunzio che se ne avvalse per celebrare la storica impresa fiumana, quando a capo di un gruppo di \"Arditi\", prese la citt\u00e0 di Fiume.\nNell'illustrazione del motto dipinto da Adolfo de Carolis, che illustr\u00f2 e disegn\u00f2 molte delle opere dannunziane, sono raffigurate delle mani che stringono dei pugnali neri.\n\"Immotus nec Iners\" (fermo ma non inerte).\nLa frase \u00e8 di Orazio ed orna, come motto, lo stemma nobiliare di Principe di Monte Nevoso; lo stemma fu dipinto da Guido Marussig; il titolo di principe fu concesso a D'Annunzio dal Re d'Italia su iniziativa di Mussolini il 15 marzo 1924, dopo la definitiva annessione di Fiume all'Italia. Sembra evidente come la scelta di questo motto avesse un intento dichiaratamente polemico con lo stesso Duce, che teneva il poeta in un dorato isolamento sul Lago di Garda, escludendolo completamente dalla vita politica della capitale, molto probabilmente a causa del profondo disaccordo di quest'ultimo con la linea dittatoriale presa dal governo del Mussolini. Nella raffigurazione, si vede la cima di un monte coperta di neve e sovrastata dalla costellazione dell'Orsa Maggiore.\n\"Me ne frego\".\nUn motto \"crudo\" come lo defin\u00ec lo stesso poeta, tratto dal dialetto romanesco. \nIl motto apparve per la prima volta nei manifesti lanciati dagli aviatori del Carnaro su Trieste. Il motto era ricamato in oro al centro del gagliardetto azzurro dei legionari fiumani (un gagliardetto che riporta invece la variante \"Me ne strafotto\" \u00e8 presente al Vittoriale degli italiani di Gardone, nell'ala di \"Schifamondo\" ). In seguito venne utilizzato dalle Squadre d'azione fasciste.\nSembra che il motto sia stato ripreso da un discorso avvenuto il 15 giugno 1918 a Giavera del Montello tra il Capitano Zaninelli e il Maggiore Freguglia, suo comandante durante la battaglia del solstizio. Freguglia chiam\u00f2 Zaninelli e gli disse che con la sua compagnia doveva attaccare un caposaldo Austriaco a Casa Bianca; Freguglia aggiunse che era una missione suicida, ma che andava portata a termine ad ogni costo. Zaninelli guard\u00f2 Freguglia e rispose: \"Signor comandante io me ne frego, si fa ci\u00f2 che si ha da fare per il re e per la patria\". Si vest\u00ec a festa e and\u00f2 incontro alla morte. Ora Casa Bianca si chiama Casa Zaninelli proprio in suo onore.\nBench\u00e9 attribuito a Gabriele D'Annunzio, lo slogan si \u00e8 probabilmente diffuso tra gli Arditi durante la prima guerra mondiale e la successiva Impresa di Fiume. Trae origine dalla scritta che un soldato ferito si fece apporre sulle bende, come segno di abnegazione totale alla Patria.\n\"A noi!\".\nFu reso celebre a Fiume, durante la Festa di San Sebastiano, nel gennaio 1920, in risposta alle acclamazioni dei legionari che lo circondavano. Anche questo motto venne successivamente fatto proprio dai fascisti.\nPer la verit\u00e0 era gi\u00e0 in uso nel XXVII reparto arditi. Fu coniato dal comandante degli Arditi Maggiore Luigi Freguglia nel febbraio del 1918 al posto del classico: \"hip hip hurra\"! Divenne il motto della compagnia.\nIl motto si ritrova sul portico di un edificio di Porto Viro, Rovigo: \u00abA chi l'Abissinia? A noi.\u00bb\n\"Nec recisa recedit\" (neanche spezzata retrocede).\nAntica frase latina, venne utilizzata dal poeta per una dedica alle \"Fiamme Gialle\" della \"Regia Guardia di Finanza\" che parteciparono all'impresa di Fiume giurando fedelt\u00e0 alla causa.\nLa frase divenne nel 1933 il motto ufficiale della Guardia di Finanza, riportato sullo stemma araldico.\nLa frase veniva comunque riportata nella sua completezza ben trecento anni prima in due antichi testi del 1623 e del 1669, da cui forse D'Annunzio ha tratto il futuro motto della Guardia di Finanza.\nL'espressione \"Nec recisa recedit\", la ritroviamo infatti nelle seguenti opere: \nAl capitolo dodicesimo (pag. 419) l'illustre Priore nel magnificare le propriet\u00e0 dell'ellera (Edera): \"Dea d'animo ingrato \u00e8 l'ellera, che ha con le fue violenze diffeccate la pianta, col cui fauore fi folleu\u00f2 da terra\u2026\"; al p.107 (pag. 420) riporta: \"\"L'ellera \u2026.., con la feritta; \"Nec recisa recedit\", dimostra perfiftenza; o fia oftinatione. Il Padre Sant'Afterio Hom. 3. riconofce quefta tenace adherenza nel vitio dell'Auaritia\".\" L'Edera \u00e8 Persistente, Ostinata e Tenacia, Neanche Spezzata Retrocede (Nec recisa recedit).\nIn seguito al Terremoto dell'Aquila del 6 aprile 2009, il motto, che campeggiava ben visibile all'esterno della Scuola ispettori e sovrintendenti della Guardia di Finanza, centro delle operazioni di soccorso della Protezione Civile, \u00e8 stato assunto dagli stessi cittadini della citt\u00e0 abruzzese come motto di speranza verso la ricostruzione.\n\"Imperii spes alta futuri\".\nMotto ripreso dalla letteratura latina usato durante l'impresa di Fiume per incoraggiare la creazione della Reggenza Italiana del Carnaro.\nMotti di casata.\n\"Senza cozzar dirocco\".\nLo sugger\u00ec D'Annunzio per lo stemma della famiglia Caproni, industriale trentino e pioniere dell'aviazione italiana.\nSta a significare la potenza aerea che non combatte frontalmente (cozzar) come la fanteria ma colpisce dall'alto facendo cadere in rovina (dirocco).\nAi Caproni venne conferito dal re Vittorio Emanuele III il titolo di Conti di Taliedo, in riconoscimento dei meriti industriali (come ad altre grandi famiglie industriali dell'epoca) e di supporto all'industria bellica durante la prima guerra mondiale.\nOltre al motto, lo stemma riportava l'effigie di un caprone rampante.\nMotti letterari.\n\"Habere non haberi\" (possedere, non essere posseduto).\n\u00c8 un'espressione latina tratta dal filosofo greco Aristippo. L'espressione giustifica le ricchezze (\"habere\"), ma mette in guardia l'uomo dalla possibilit\u00e0 di essere sottomesso da esse, di fare delle ricchezze il fine ultimo della propria vita (\"haberi\"). La citazione si trova ne \"Il piacere\", tra i precetti che il padre del protagonista Andrea Sperelli d\u00e0 al figlio: in chiave dannunziana significa \"possedere la vita\" ma non farsi possedere da essa, ossia una completa indipendenza da tutto e da tutti in nome di s\u00e9 e delle proprie idee.\n\"Gravis dum suavis\" (grave bench\u00e9 soave).\nIl poeta conia nel romanzo \"Trionfo della Morte\" questo motto in lingua latina, che significa letteralmente \"grave e, nello stesso tempo, soave\". Queste parole sono scelte per la descrizione del personaggio d'Ippolita Sanzio, amante del protagonista Giorgio Aurispa. Dall'interpretazione del contesto in cui il motto \u00e8 utilizzato e da quello che d'Annunzio scrive in seguito si evince che \"gravis\" \u00e8 inteso come triste, appunto grave, perch\u00e9 Ippolita \u00e8 malata ed \u00e8 sempre caratterizzata, durante tutto il romanzo, da un aspetto debole e convalescente. \"Dum\" \u00e8 una congiunzione latina che significa \"nel tempo stesso\", \"mentre\", \"ancora\", quindi nello stesso momento Ippolita \u00e8 \"suavis\", che letteralmente significa soave e che qui pu\u00f2 essere interpretato anche come dolce. Giorgio ripete pi\u00f9 volte questo motto in occasioni diverse, infatti queste parole assumono un significato molteplice e simbolico, proprio perch\u00e9 gli ricordano un tempo in cui, secondo lui, l'amante era diversa.\nAttivit\u00e0 pubblicitarie.\nGabriele D'Annunzio fu anche tra i primi \"testimonial\" pubblicitari e creatore di slogan o marchi, per lo pi\u00f9 di prodotti gastronomici, alcuni dei quali legati alla sua regione d'origine.\nIl parrozzo.\nNel 1920 l'industriale abruzzese Luigi D'Amico fece assaggiare per primo il \"suo\" parrozzo, dolce tradizionale della regione da lui prodotto a livello industriale, al poeta pescarese che, estasiato, scrisse un madrigale in dialetto, \u201c\"La Canzone del parrozzo\"\u201d, il cui testo \u00e8 tuttora presente nelle confenzioni in vendita del dolce:\nIl liquore \"Aurum\".\nL\u2019\"Aurum\" \u00e8 un liquore a base di brandy ed infuso di arance tipico di Pescara.\nIl nome del liquore venne scelto dal fondatore della fabbrica Amedeo Pomilio, su suggerimento dell'amico Gabriele D'Annunzio ai primi del Novecento, in riferimento alle origini romane attribuite alla ricetta. La parola deriva dal gioco delle parole latine \"aurum\", che significa oro, ed \"aurantium\", l'arancio.\nI grandi magazzini \"La Rinascente\".\nD'Annunzio sugger\u00ec al Senatore Borletti il nome de La Rinascente per gli omonimi attuali grandi magazzini di Milano e Roma, in precedenza magazzini \"Aux Villes d'Italie\". Il nome si rivel\u00f2 poi particolarmente indovinato quando la Rinascente di Milano fu completamente distrutta da un incendio e quindi ricostruita.\nSociet\u00e0 Ginnastica Triestina.\nSulla base della sigla S.G.T. coni\u00f2 il motto acronimo latino \"Stricto Gladio Tenacius\".\nAltri prodotti.\nFu testimonial dell'Amaro Montenegro che defin\u00ec \u00abliquore delle virtudi\u00bb e dell'Amaretto di Saronno.\nD'Annunzio lanci\u00f2 una propria linea di profumi, l'Acqua Nunzia.\nConi\u00f2 inoltre il nome Saiwa per l'omonima azienda di biscotti.\nNepente di Oliena che soprannomin\u00f2 in questo modo in quanto lo ritenne buono come il vino degli dei."}
{"id": "1843966", "revid": "767487", "url": "https://it.wikipedia.org/wiki?curid=1843966", "title": "Francesco Gazzaneo", "text": "Carriera.\nGiocatore.\nDi origini calabresi, il padre era originario di Belvedere Marittimo. in provincia di Cosenza, muove i primi passi calcistici prima a Vicenza e poi a Molinella, in provincia di Bologna.\nHa iniziato la carriera nel quando i rossobl\u00f9 militavano in Serie C1. Con la squadra della sua citt\u00e0 conquista la promozione in Serie B. Resta al Bologna nelle successive due stagioni, entrambe giocate nei cadetti. Gazzaneo \u00e8 titolare della squadra felsinea.\nNel 1986, in Serie A, \u00e8 ingaggiato dall'. Con gli irpini gioca due campionati, esordendo in Serie A il 21 settembre 1986 in Juventus-Avellino (3-0). Nella prima stagione totalizza 17 presenze, nella seconda gioca 29 partite mettendo a segno (primo e unico suo gol in serie A), all'ultima giornata della stagione 1987-1988 (Inter-Avellino 1-1), l'ultima rete messa a segno dagli irpini in A. Il campionato dell'Avellino si conclude con la retrocessione in Serie B dopo dieci anni consecutivi in A. Ingaggiato in Serie A dal , a fine stagione rimedia un'altra retrocessione.\nNel 1989 torna a giocare in Serie C1 con l'Empoli e a novembre del 1990 \u00e8 acquistato dal , in Serie B. Con la squadra calabrese disputa quattro campionati di Serie B. In rossobl\u00f9 segna 3 gol in 76 partite, prima di terminare la sua carriera agonistica.\nDirigente.\nDopo diversi anni diventa presidente onorario del Molinella."}
{"id": "1843970", "revid": "125362250", "url": "https://it.wikipedia.org/wiki?curid=1843970", "title": "Clemente Monari", "text": "Egli era probabilmente il fratello minore di Bartolomeo Monari. Inizi\u00f2 la propria carriera musicale come \"musico di violone\" al servizio del marchese Guido Rangoni di Modena e scrisse i suoi primi lavori nel 1686, una raccolta di \"Balletti e correnti da camera, per 2 violini e basso continuo, op.1)\". Nel 1692 entr\u00f2 al servizio del duca Antonio Ulrico di Brunswick-L\u00fcneburg, dove rimase sino al 1703. Dal 1703 al 1706 fu attivo come maestro di cappella della cattedrale di Reggio Emilia e successivamente, dal 1713 al 1729, tenne la medesima posizione presso il duomo di Forl\u00ec.\nTutti i suoi lavori operistici sono andati perduti, tranne il dramma per musica \"Il Pirro\", il quale fu dato a Venezia o a Bologna nel 1719. Tra i suoi oratori si ricorda in particolare \"Il fasto depresso\", rappresentato per la prima volta a Modena nel 1692. Le sue rimanenti composizioni sacre sono caratterizzate dall'uso del dialogo tra le voci e gli strumenti solisti (tromba e archi), tipica caratteristica della tradizione musicale bolognese."}
{"id": "1843976", "revid": "31269", "url": "https://it.wikipedia.org/wiki?curid=1843976", "title": "Ain't Misbehavin'", "text": ""}
{"id": "1843977", "revid": "1543377", "url": "https://it.wikipedia.org/wiki?curid=1843977", "title": "VDSL2", "text": "In telecomunicazioni la tecnologia VDSL2 (Very-high-bit-rate digital subscriber line 2) \u00e8 un tipo di tecnologia di trasferimento dati, facente parte della famiglia delle tecnologie xDSL, nonch\u00e9 la naturale evoluzione dell'ADSL/2+. Permette connessioni con velocit\u00e0 di trasmissione fino a 300\u00a0Mbit/s su doppino telefonico di rame ed \u00e8 stata ratificata dall'Unione internazionale delle telecomunicazioni (ITU) col nome di G.993.2, nel mese di dicembre del 2011.\nProfili.\nVDSL2 \u00e8 un protocollo. Lo standard definisce una serie di profili che possono essere usati nello sviluppo dell'infrastruttura VDSL; possono essere impostati a livello della centrale telefonica, dell'armadio di strada o nella base dell'edificio ad esempio. I profili originari della specifica erano 8 (8a, 8b, 8c, 8d, 12a, 12b, 17a, 30a), con la revisione Annex Q \u00e8 stato aggiunto il nono (35b) operante sulla frequenza dei 35 MHz e interoperabile con il 17a. A seconda del profilo quindi, l'utilizzatore finale avr\u00e0 velocit\u00e0 diverse di connessione.\nDistanza.\nLa velocit\u00e0 offerta dalla VDSL2 si deteriora velocemente con l'aumentare della distanza dall'armadio ripartilinea. Quindi da un massimo di 350\u00a0Mbit/s all'origine, si arriva sino a 100\u00a0Mbit/s a soli 0,5\u00a0km e a 50\u00a0Mbit/s a 1\u00a0km. A partire da 1,6\u00a0km di distanza le sue performance sono uguali a quelle dell'ADSL2+.\nPer questo motivo gli operatori ricorrono alla VDSL2 solo per un breve tratto del percorso utente-&gt;armadio. Questo in quanto \u00e8 possibile installarci dentro un DSLAM (ovvero l'apparato che genera il segnale VDSL2) la cui presenza \u00e8 molto pi\u00f9 capillare nel territorio rispetto alle centrali telefoniche, permettendo quindi di diminuire la distanza che intercorre tra casa dell'utente e sorgente remota del segnale.\nDall'armadio verso la centrale quindi il percorso \u00e8 coperto in fibra ottica, sfruttando la tecnologia FTTC (\"Fiber To The Cabinet\").\nVectoring.\nIl vectoring \u00e8 un metodo di trasmissione che utilizza il coordinamento dei segnali sulla linea per la riduzione dei livelli di diafonia e miglioramento delle prestazioni. La tecnica consiste nel ridurre il rumore e le interferenze tra i cavi di rame, uno dei fattori che limitano in modo pi\u00f9 significativo la velocit\u00e0 della trasmissione su rame.\nTutto ci\u00f2 permette, anche alle abitazioni non troppo vicine al cabinet (300-600\u00a0m), di ottenere prestazioni notevoli, fino ai 100\u00a0Mbit/s; mentre al momento, considerando le diafonie della linea, tale prestazione \u00e8 ottenibile senza vectoring solo nei primi metri dalla centrale/cabinet. In futuro grazie alla VDSL2 profilo 35b con vectoring sar\u00e0 possibile avere velocit\u00e0 di download di 250\u00a0Mbit/s e velocit\u00e0 di upload di 50\u00a0Mbit/s entro una distanza di 250\u00a0m dal cabinet.\nFra i produttori di apparati di rete con tecnologie di vectoring il principale \u00e8 Alcatel-Lucent con oltre un milione di reti installate. Segue Huawei con la tecnologia SuperVector.\nDiffusione in Italia.\nIn Italia cinque principali operatori nazionali si sono affacciati a questa tecnologia e sono: TIM, Fastweb, Vodafone (aventi anche una rete indipendente), Tiscali, Windtre (su rete esclusivamente TIM mediante kit VULA) e INTRED (avente rete proprietaria indipendente).\nCome riportato dall'Osservatorio Agcom N. 1/2021 sulle comunicazioni a dicembre 2020 per gli accessi a rete fissa il 50% utilizza soluzioni VDSL2, il 31% degli abbonati utilizza ADSL2+, il 10% impiega FTTH e il 9% utilizza soluzioni FWA.\nStoria.\nA partire dal 5 dicembre 2012, TIM lancia il suo servizio VDSL2 (FTTC indipendente) con profilo 30/3\u00a0Mbit/s in alcuni comuni italiani (espanso poi a 50/10, successivamente a 100/20\u00a0Mbit/s e nel dicembre 2015 a 200/20 Mbit/s a giugno 2017).\nA partire dal 15 luglio 2013 Vodafone lancia il servizio VDSL2 (FTTC su rete TIM mediante kit VULA) con profilo 30/3\u00a0Mbit/s in 18 comuni italiani, espanso fino a 50/10\u00a0Mbit/s e 100/20\u00a0Mbit/s ad aprile 2016 e fino a 200/20 Mbit/s a inizio 2018.\nA partire dal 5 marzo 2013, Fastweb ha espanso il suo attuale servizio VDSL2 (FTTC indipendente) fino a 100/30\u00a0Mbit/s e 200/30 Mbit/s ove possibile. L'obiettivo di Fastweb \u00e8 di coprire con la sua rete VDSL2 500 comuni italiani entro gennaio 2021.\nA partire da agosto 2014, anche Vodafone ha incominciato a fornire la tecnologia con profilo 100/20\u00a0Mbit/s in diversi comuni italiani (costruendosi una sua infrastruttura e rete in fibra ottica indipendente).\nA partire dal 22 luglio 2015 Tiscali lancia il servizio VDSL2 (FTTC su rete TIM mediante kit VULA) con profilo 50/10\u00a0Mbit/s in 53 comuni italiani, espanso a 100/20\u00a0Mbit/s a dicembre 2015 e a 200/20 Mbit/s a ottobre 2018.\nA partire dall'11 gennaio 2016 Windtre lancia il servizio VDSL2 (FTTC su rete TIM mediante kit VULA) con profilo 30/3\u00a0Mbit/s in 37 comuni italiani, poi espanso a 100/10\u00a0Mbit/s a dicembre 2016, a 100/20 Mbit/s nel corso del 2017 e 200/20 Mbit/s a inizio 2018.\nA partire da giugno 2018 Tiscali estende la copertura VDSL2 (FTTC su rete Fastweb mediante armadio SLU) con profilo 105/35 Mbit/s ricalcando la copertura Fastweb. L'11 marzo 2019 espande la copertura su rete Fastweb anche alle zone dove questo copre in VULA (ovvero su armadio TIM mediante kit VULA) con profilo fino a 200/20 Mbit/s. Il 17 aprile 2019 viene sbloccata la copertura fino a 200/35 Mbit/s su rete Fastweb SLU, precedentemente limitata a 105 Mbit/s e di cui non \u00e8 ancora nota la massima velocit\u00e0 tecnica. \nGli obiettivi dell'Agenda Digitale Europea prevedono per fine 2020 una copertura a 30\u00a0Mbit/s per il 100% della popolazione europea e una copertura a 100\u00a0Mbit/s per il 50% della popolazione europea. Uno dei modi pi\u00f9 rapidi per raggiungere tali obiettivi, mantenendo contenuti i costi di investimento per gli operatori, \u00e8 quello d'implementare un'infrastruttura FTTC sfruttando la tecnologia VDSL2. La rete VDSL2 \u00e8 abbastanza diffusa in Italia: circa l\u201988% delle case italiane risulta essere coperto a dicembre 2021.\nIl prossimo obiettivo stabilito dall'Agenda Digitale Europea per fine 2025 \u00e8 di connettere tutta la popolazione europea a 1 Gb/s. Ci\u00f2 comporta la progressiva evoluzione dell'attuale infrastrauttura FTTC verso una soluzione FTTH, riutilizzando la fibra ottica gi\u00e0 presente per l'attuale collegamento degli armadi di strada. TIm prevede di portare connessioni FTTH in 1.610 Comuni, nelle aree grigie e nere del Paese, entro il 2025 coprendo circa met\u00e0 della popolazione italiana.Per quanto riguarda la copertura delle aree bianche del Paese \u00e8 previsto l'impegno da parte di Open Fiber che dovrebbe coprire 6.232 comuni in FTTH entro fine 2022. \nCopertura in Italia.\nLa copertura per la platea di utenti italiani \u00e8 espressa in numero di comuni:"}
{"id": "1843983", "revid": "767487", "url": "https://it.wikipedia.org/wiki?curid=1843983", "title": "Jack Owen", "text": "\u00c8 un chitarrista heavy metal conosciuto soprattutto per il suo lavoro nel death metal. \u00c8 stato uno dei membri fondatori dei Cannibal Corpse.\nBiografia.\nOwen ha suonato la chitarra nei Beyond Death con il bassista Alex Webster per poi incontrarsi con Chris Barnes, Bob Rusay e Paul Mazurkiewicz. Tutti e cinque insieme formarono i Cannibal Corpse. Nei Cannibal Corpse Owen ha scritto \"Decency Defied\", \"Dormant Bodies Bursting\", \"Gallery of Suicide\" e \"The Spine Splitter\". \u00c8 stato con la band fin dalla loro formazione nel 1988 fino al 2004 quando ha abbandonato il gruppo per dedicarsi totalmente al suo progetto Adrift. Dopo questo anno per\u00f2 \u00e8 stato reclutato dai Deicide, un'altra influente e famosa band death metal floridiana con la quale ha registrato tre album. Nel 2017, dopo la sua uscita dai Deicide, \u00e8 stato annunciato il suo ingresso nei Six Feet Under, band death metal di Chris Barnes, cofondatore assieme a lui della sua storica band Cannibal Corpse."}
{"id": "1843988", "revid": "125371709", "url": "https://it.wikipedia.org/wiki?curid=1843988", "title": "Daysleeper", "text": "Daysleeper \u00e8 un brano della band statunitense R.E.M.. La canzone \u00e8 il primo singolo estratto dall'undicesimo album della band \"Up\" (1998).\n\u00c8 il primo singolo ad essere stato pubblicato dopo il ritiro del batterista Bill Berry. Si dice che l'ispirazione per questo brano sia arrivata a Stipe vedendo sulla porta di un appartamento del palazzo dove risiedeva la scritta \"Daysleeper\" (ossia colui che, svolgendo un lavoro notturno, dorme di giorno appunto) nel periodo in cui cercava di realizzare un libro di haiku (difatti il testo risulta influenzato da questo stile poetico).\nTracce.\nCD\n7\" and cassette"}
{"id": "1843989", "revid": "101163", "url": "https://it.wikipedia.org/wiki?curid=1843989", "title": "Campionato d'Asia per club 1985", "text": ""}
{"id": "1843990", "revid": "122170076", "url": "https://it.wikipedia.org/wiki?curid=1843990", "title": "Matthew Mitcham", "text": " Oltre ad aver vinto una medaglia d'oro nella piattaforma 10 metri ai Giochi Olimpici di Pechino 2008, \u00e8 noto anche per essere stato il primo tuffatore australiano gay dichiarato a partecipare alle Olimpiadi.\nBiografia.\nHa iniziato l'attivit\u00e0 agonistica nel mondo dei tuffi nel 1999 a soli undici anni dedicandosi sia alla piattaforma che al trampolino. Il suo primo allenatore \u00e8 stato il cinese Wang Tong Xiang. Ha ottenuto discreti risultati a livello giovanile e presto ha guadagnato la maglia della nazionale australiana.\nNel 2005 ha partecipato all'Australian Youth Olympic Festival classificandosi secondo dal trampolino un metro e vincendo in coppia con Scott Robertson il sincro da tre e dieci metri.\nNel 2006 ha partecipato ai mondiali di Changshu in Cina e ha ottenuto degli ottimi piazzamenti (5\u00ba, 6\u00ba e 7\u00ba posto) qualificandosi per la finale nelle specialit\u00e0 da 10, 3 e 1 metro.\nDopo sette anni \u00e8 costretto a lasciare lo sport perch\u00e9 colpito da depressione. Il suo ritiro per\u00f2 \u00e8 breve e non appena in attivit\u00e0 rientra subito nel giro della nazionale allenata da Chava Sobrino.\nNel 2008 dalla piattaforma 10 metri \u00e8 giunto quinto nella Coppa del Mondo disputata nella capitale cinese.\nNello stesso anno ha vinto la medaglia d'oro dal trampolino 10 metri al Grand Prix di tuffi che si \u00e8 disputato a Fort Lauderdale negli Stati Uniti d'America.\nGrazie a questi risultati si \u00e8 qualificato per le Olimpiadi di Pechino 2008. Nel giugno 2008 in un'intervista al \"The Sydney Morning Herald\" ha dichiarato al grande pubblico la propria omosessualit\u00e0, attirando su se stesso l'attenzione della stampa internazionale, decisa nel sottolineare come Mitcham fosse l'unico omosessuale dichiarato di sesso maschile a partecipare ai XXIX Giochi Olimpici estivi. Ha dichiarato anche di avere come mito il grande tuffatore statunitense Greg Louganis.\nNelle Olimpiadi di Pechino \u00e8 stato eliminato in semifinale nella specialit\u00e0 del trampolino 3 metri giungendo sedicesimo avanti al russo Aleksandr Dobroskok argento alle Olimpiadi di Sydney del 2000.\nNel concorso della piattaforma 10 metri ha vinto la medaglia d'oro totalizzando 537,95 punti in finale. Nell'ultima serie di tuffi ha recuperato 34 punti di distacco dall'atleta di casa Zhou L\u00fcxin che ha chiuso con una medaglia d'argento con 533,15 punti. Il tuffo finale, con coefficiente di difficolt\u00e0 3,8, \u00e8 stato valutato 112,10 punti. Alle sue spalle ha mantenuto anche Gleb Sergeevi\u010d Gal'perin. Il russo, campione del mondo in carica, ha chiuso terzo con 525,80 punti.\nVincendo l'oro al Centro Acquatico Nazionale di Pechino (o \"Water Cube\") \u00e8 riuscito ad impedire alla Cina di vincere 8 ori su 8 nei tuffi, divenendo in tal modo l'unico tuffatore non cinese a salire sul gradino pi\u00f9 alto del podio. \u00c8 il primo australiano a vincere un oro nella disciplina dal 1924.\nAl termine della gara olimpica, negli Stati Uniti la NBC - National Broadcasting Company ha censurato alcune immagini di esultanza di Mitcham con il suo compagno Lachlan Fletcher. Questo comportamento del network \u00e8 stato duramente criticato.\nIl presidente della NBC Gary Zenkel in seguito ha manifestato il proprio dispiacere per l'accaduto precisando di aver perso un'opportunit\u00e0 non raccontando la storia di Mitcham.\nLe Poste Australiane nel 2008 hanno emesso un francobollo con il suo volto per commemorare la vittoria dell'oro olimpico.\nNel 2009 ai campionati mondiali di nuoto di Roma ha vinto la medaglia di bronzo nel trampolino 1 metro chiudendo a 440,20 punti alle spalle dei cinesi Qin Kai (449,00) e Zhang Xinhua (445,90)..\nNella piattaforma 10 metri ha chiuso al quarto posto con 529,50 punti. La medaglia \u00e8 sfuggita per pochi punti dopo un errore nell'ultimo tuffo. Meglio di lui hanno fatto il giovane britannico Thomas Daley con 539,85 punti e i cinesi Qiu Bo (532,20) e Zhou L\u00fcxin (530,55).\nNel trampolino 3 metri si \u00e8 qualificato per la finale e con 431.30 \u00e8 giunto al nono posto.\nNel 2010 ha partecipato ai VII Gay Games di Colonia. L'anno seguente ai Giochi del Commonwealth di Delhi 2011 ha raccolto quattro medaglie d'argento: nel trampolino 1 metro, nel trampolino 3 metri sincro, nella piattaforma 10 metri individuale e sincro.\nNel 2016 si \u00e8 ritirato dalla carriera agonistica.\nIl 3 giugno 2019 ha annunciato il fidanzamento con Luke Rutherford, con cui si \u00e8 sposato in Belgio il 22 febbraio 2020.\nNel 2020 \u00e8 divenuto membro dell'International Swimming Hall of Fame."}
{"id": "1843992", "revid": "1305772", "url": "https://it.wikipedia.org/wiki?curid=1843992", "title": "Non \u00e8 peccato", "text": ""}
{"id": "1843999", "revid": "228587", "url": "https://it.wikipedia.org/wiki?curid=1843999", "title": "ITU G.993.2", "text": "ITU G.993.2 \u00e8 lo standard ITU che nel dicembre del 2011 ha definito la VDSL2, una tecnologia DSL che raggiunge \"bit rate\" simmetriche fino a 250 Mbit/s su doppino in rame."}
{"id": "1844001", "revid": "125371727", "url": "https://it.wikipedia.org/wiki?curid=1844001", "title": "Lotus (R.E.M.)", "text": "Lotus \u00e8 un brano della band statunitense R.E.M.. La canzone \u00e8 il secondo singolo estratto dall'undicesimo album della band \"Up\" (1998).\nVideo musicale.\nIl video del brano \u00e8 stato diretto da St\u00e9phane Sednaoui.\nTracce.\nCD\n7\" and cassette\nJapanese 3\" CD"}
{"id": "1844003", "revid": "767487", "url": "https://it.wikipedia.org/wiki?curid=1844003", "title": "Marko Kristal", "text": "Carriera.\nCalciatore.\nCentrocampista dalle buone doti realizzative, \u00e8 stato il pi\u00f9 giovane giocatore europeo a raggiungere quota 100 presenze in nazionale nel 2001, a 28 anni. La sua carriera si articola prevalentemente in Estonia, al dove gioca 313 partite e realizza 65 gol. Le sue esperienze all'estero, come quella con gli svedesi dell' o con i finlandesi dell'FC Lahti hanno avuto breve durata. Le 143 presenze con l' lo rendono il secondo giocatore con pi\u00f9 presenze dopo il recordman europeo Martin Reim. Occupa il quarto posto nella classifica dei giocatori europei con pi\u00f9 presenze in nazionale alla pari con l'ex portiere svedese Thomas Ravelli.\nAllenatore.\nHa cominciato come vice al Levadia Tallinn come vice allenatore, per poi passare per due anni Tammeka Tartu dove ottiene la sua prima panchina. Resta qui per due anni, dopo di che torna al Levadia, stavolta come capo allenatore."}
{"id": "1844004", "revid": "180559", "url": "https://it.wikipedia.org/wiki?curid=1844004", "title": "Monetazione di Cumae", "text": "La monetazione di Cumae (l'odierna Cuma) si sviluppa tra il V e i primi decenni del IV secolo a.C.\nIl quadro generale.\nCuma (in latino \"Cumae\") \u00e8 una citt\u00e0 campana dei Campi Flegrei. Il nome deriva da quello greco \"Kym\u00e9\" (\"\u039a\u03c5\u03bc\u03ae\"). In particolare, la \"polis\" greca \u00e8 considerata la prima colonia fondata dai greci sulla penisola italiana.\nNonostante sia tra le pi\u00f9 antiche citt\u00e0 italiote, la monetazione a Cumae inizia tardi, solamente nel V secolo a.C. Rutter ipotizza che la spinta ad coniare monete venga da motivazioni di politica internazionale. In questo periodo c'\u00e8 un conflitto tra Etruschi e Cartaginesi da una parte e colonie greche per il controllo del Tirreno centrale.\nCon la battaglia di Cuma, (474 a.C.), lo scontro navale tra la flotta siracusana e le flotte alleate etrusche e cartaginesi, i greci posero fine all'espansionismo etrusco nell'Italia meridionale.\nLa monetazione cumana inizia in questi anni e l'incertezza politica \u00e8 espressa dal fatto che le prime monete cumane usano tre piedi differenti, associati a diverse aree siciliote e italiote. I tre piedi usati sono il calcidico, l'attico-euboico ed il foceo: dopo le prime monetazione quest'ultimo \u00e8 l'unico a rimanere in uso. Secondo Rutter questo clima d'incertezza (\"disturbed conditions\") \u00e8 evidanziata dall'emissione di monete d'oro, fatto infrequente tra le colonie greche del V secolo. L'unica altra emissione di monete d'oro in questo secolo \u00e8 un triobolo d'oro (1,36g) emesso a Poseidonia.\nDatazione.\nSulla data di inizio della monetazione gli autori concordano, dibattuta invece \u00e8 la datazione della fine della monetazione: alcuni autori propendono per il momento in cui la citt\u00e0 fu occupata da popolazioni sabelliche verso il 420 a.C., altri tra cui Sambon propendono per una datazione molto pi\u00f9 bassa e sostengono che gran parte delle monete siano state coniate alla fine del V secolo a.C.\nRutter d\u00e0 un'interpretazione pi\u00f9 complessa ed assegna solo quello che chiama \"V periodo\" alle date 420 - 380 a.C., cio\u00e8 dopo l'occupazione dei Sabelli.\nLe monete.\nOro.\nDi Cumae sono note due monete d'oro. Questo \u00e8 eccezionale per le monete greche del periodo che di norma sono esclusivamente d'argento. Le monete hanno i tipi che diverranno poi prevalenti per la \"polis\": testa femminile al dritto e conchiglia di cozza al rovescio. SI tratta di due \"unicum\": una si trova a Parigi e pesa 1,43g e l'altra al British Museum e pesa 0,36 grammi.\nI tipi.\nAl rovescio il tipo dominante \u00e8 la conchiglia di cozza, da sola o variamente associata, presente al rovescio in quasi tutte le monete.\nAl dritto, anche se il tipo prevalente \u00e8 una testa femminile, esiste una grande variet\u00e0, tra cui una l\u00ecpelle di leone affiancata da teste di cinghiale\nQuesto tipo , secondo Rutter \u00e8 connesso al culto di Apollo. Pausania riporta, mettendola in forte dubbio, la pretesa degli abitanti di Cuma, che le zanne di cinghiale situate nel tempio di Apollo della loro citt\u00e0 fossero quelle del cinghiale di Erimanto.\nLe emissioni.\nLe prime emissioni sono una dracma di piede calcidico (1/3 di statere) dal peso di circa 5,50 grammi, una di piede euboico-attico dal peso di circa 4 grammi ed una didracma (o statere) di piede foceo (7,55g).\nQueste monete hanno in comune i tipi: al rovescio la conchiglia di cozza ed al dritto una pelle di leone affiancata da due teste di cinghiale. Questa prima emissione \u00e8 accompagnata da quelle di varii oboli e frazioni, sempre in argento e dalla due monete d'oro gi\u00e0 descritte.\nIn una seconda fase (ca. 475-460 a.C.) le monete saranno coniate in piede attico ma principalmente in piede foceo, lo stesso usato nella colonia di Velia, che da questo periodo diverr\u00e0 il piede prevalente per tutte le citt\u00e0 della Campania, tanto da essere anche chiamato \"piede campano\".\nLe monete hanno ancora la testa di leone, ma il rovescio ha piccole varianti: alla conchiglia si associa un chicco di grano o viene sostituita da una testa femminile. Nelle ultime coniazioni di questo periodo la testa femminile sostituisce al dritto la pelle di leone, ed al rovescio \u00e8 raffigurata la conchiglia. I tipi testa femminile/conchiglia diventano quelli prevalenti fino alla fine della monetazione di Cumae.\nIl tipo della pelle di leone sar\u00e0 ripresa verso il 420 a.C.\nPer un breve periodo, verso il 465-460 a.C., la testa femminile fu sostituita dalla rappresentazione della dea Atena con elmo corinzio.\nPi\u00f9 tardi le monete di Cumae subiscono l'influenza delle monetazione di Siracusa: i delfini che nuotano in tondo, o l'imitazione stilistica dei ritratti femminili. Esiste uno statere che, in particolare, \u00e8 particolarmente simile al Demareteion, salve ovviamente le dimensioni: lo stile dell'acconciatura, la ghirlanda di ramoscelli d'ulivo, gli orecchini e la collana, tutto ricorda la moneta siracusana.\nUlteriori varianti si ritrovano al rovescio dove alla conchiglia sono associati, oltre al ricorrente chicco di grano, vari soggetti: piante, animali per lo pi\u00f9 di ambiente marino (pesci, gabbiani, ippocampi) ed esseri mitici (Scilla, Cerbero)."}
{"id": "1844005", "revid": "125371749", "url": "https://it.wikipedia.org/wiki?curid=1844005", "title": "At My Most Beautiful", "text": "At My Most Beautiful \u00e8 un brano della band statunitense R.E.M.. La canzone \u00e8 il terzo singolo estratto dall'undicesimo album della band \"Up\" (1998).\nTracce.\nTutte le tracce sono state scritte da Peter Buck, Mike Mills, e Michael Stipe eccetto dove indicato.\nCD\nJapanese 3\" CD"}
{"id": "1844008", "revid": "287204", "url": "https://it.wikipedia.org/wiki?curid=1844008", "title": "Steve McQueen (disambigua)", "text": ""}
{"id": "1844009", "revid": "110157", "url": "https://it.wikipedia.org/wiki?curid=1844009", "title": "Suspicion (R.E.M.)", "text": "Suspicion \u00e8 un singolo della band statunitense R.E.M., il quarto e ultimo estratto dall'undicesimo album della band \"Up\" del 1998."}
{"id": "1844012", "revid": "767487", "url": "https://it.wikipedia.org/wiki?curid=1844012", "title": "The Way Up", "text": "The Way Up \u00e8 il tredicesimo album del Pat Metheny Group, pubblicato nel 2005.\nL'album consiste di un'unica composizione di 68 minuti, che \u00e8 stata divisa in 4 tracce solo per semplificare la navigazione tramite lettore CD, e rappresenta un ottimo esempio delle capacit\u00e0 interpretative e di improvvisazione del gruppo. Nell'album si nota l'influenza del compositore contemporaneo Steve Reich, con cui Pat Metheny ha collaborato in passato.\n\"The Way Up\" ha vinto nel 2006 il Grammy Award al miglior album jazz contemporaneo."}
{"id": "1844018", "revid": "767487", "url": "https://it.wikipedia.org/wiki?curid=1844018", "title": "Detective Conan - L'asso di picche", "text": ", conosciuto anche con il titolo internazionale \"Detective Conan: The Fourteenth Target\", \u00e8 un film d'animazione del 1998 diretto da Kenji Kodama.\nSi tratta del secondo film dedicato alla serie anime \"Detective Conan\", uscito in Giappone il 18 aprile 1998.\n\u00c8 una combinazione di due romanzi gialli di Agatha Christie: \"La serie infernale\" e \"Dieci piccoli indiani\".\nTrama.\nRan sogna che la madre Eri viene ferita da un colpo di pistola. Al suo risveglio, contatta la donna per raccontarle l'accaduto. Le due si accordano per andare a cena con Kogoro e Conan. Nel corso della serata, i quattro incontrano una serie di personaggi famosi, ma come al solito Kogoro rovina tutto posando gli occhi su una sua conoscente.\nUna settimana dopo, mentre sta facendo jogging nel parco con sua moglie, l'ispettore Megure viene ferito gravemente da una freccia. In mezzo al cespuglio da dove \u00e8 partito il colpo viene rinvenuto un pugnale. Lo stesso giorno, Eri riceve nel suo studio una scatola di cioccolatini Godiva e pensa che sia stato Kogoro a inviarli. La cioccolata per\u00f2 \u00e8 stata cosparsa di veleno, e la donna viene ricoverata in ospedale. La polizia trova nella confezione dei cioccolatini un fiore di cartapesta.\nPoco tempo dopo un uomo in motocicletta scaglia una freccia e colpisce nel fondoschiena Agasa, dopo averlo attirato fuori casa con una scusa. Conan, che si trova insieme al dottore, contatta i Detective Boys per riuscire a localizzare un misterioso criminale. Non ha fortuna, ma, rientrando sul luogo dell'incidente, trova uno strano oggetto a forma di 8, e capisce la logica utilizzata dal delinquente per scegliere le sue vittime: gli oggetti lasciati sulla scena del crimine richiamano alcuni elementi presenti nel gioco del poker, e le sillabe che compongono i nomi delle vittime si ricollegano ai numeri delle carte. Inoltre, tutte le persone aggredite appartengono alla cerchia dei conoscenti di Kogoro.\nL'ispettore Megure crede che il colpevole delle aggressioni sia Jo Murakami, un omicida che, arrestato da Kogoro quando questo prestava servizio nella polizia dieci anni prima, \u00e8 uscito di prigione da poche settimane: oltre che un giocatore di poker e un frequentatore abituale di casin\u00f2, il sospettato \u00e8 l'unico ad avere un movente. Dalle parole del detective Shiratori, Ran scopre che il sogno che la perseguita recentemente \u00e8 legato a un suo trauma infantile: Murakami, portato in commissariato dopo l'arresto, prese in ostaggio Eri, e Kogoro fer\u00ec la moglie con un colpo di pistola. Avendo messo in pericolo la vita di un ostaggio, Kogoro fu costretto a dimettersi dalla polizia. Pensando che la ragione per cui sua madre se ne sia andata di casa sia l'azione del marito, Ran inizia a non volersi fidare di suo padre.\nRipensando ai fatti accaduti il giorno prima, Conan intuisce che un golfista, amico di Kogoro, possa essere la persona legata alla carta del 10 di picche. Insieme all'ispettore Megure e a Kogoro, scorta l'uomo durante un volo in elicottero, ma, prima dell'atterraggio, il pilota scopre che il collirio utilizzato \u00e8 stato alterato. Con un atterraggio di fortuna nel cortile della scuola elementare di Conan, i quattro riescono a salvarsi prima che il veicolo esploda. Sull'elicottero viene trovata la carta del 10 di picche.\nOrmai certo della colpevolezza di Murakami, l'ispettore Megure chiede a Kogoro di pensare a quali amici possano essere legati alle altre carte. Non conoscendo persone collegate al numero nove, Kogoro si reca da un amico sommelier, il quale ha un nome legato al numero otto. Parlando, l'ispettore e il detective scoprono che l'uomo deve recarsi in giornata da Katsuyoshi Asai, proprietario di una struttura ricreativa sul mare, l'Acqua Crystal, che nel nome contiene il kanji del numero nove. Conan, Ran, Kogoro, l'ispettore Megure e il detective Shiratori decidono di accompagnare il sommelier. Il proprietario del parco ha invitato altre quattro persone, che casualmente hanno nomi legati ai numeri 7, 6, 4 e 2. Il numero 1 \u00e8 Shinichi, ma non pu\u00f2 venire.\nMentre aspettano l'arrivo di Asai, Sawaki trova un messaggio sul pavimento del ristorante: il proprietario afferma che tarder\u00e0 un po' e invita il sommelier a servire uno dei vini della cantina agli ospiti. Quando il gruppo si reca in cantina, scatta una trappola, e il sommelier evita per un pelo di essere colpito da una freccia. I presenti si meravigliano del fatto che l'assassino stia puntando al numero otto e non al numero nove, ma tornando nella hall presto notano che, nell'enorme acquario che fa da parete al ristorante, galleggia il cadavere del proprietario del locale.\nCerti che Murakami sia dentro la struttura, il gruppo si divide mentre Conan, Ran e Nana restano nel ristorante. Ma anche la modella legata alla carta del 7 di picche viene uccisa: la luce salta, ma la donna, che ha uno smalto fluorescente sulle unghie, viene individuata e uccisa con un colpo di pugnale alla schiena. Conan \u00e8 convinto che l'assassino si trovi tra i presenti perch\u00e9 ha notato che l'assassino ha usato la mano destra e non la sinistra, dal momento che Murakami \u00e8 mancino. Utilizzando un trucco per capire chi sia conferma i suoi sospetti, ma la luce salta nuovamente e, quando l'ispettore preme l'interruttore di emergenza, una bomba esplode all'interno dell'acquario e riempie il locale d'acqua. Ran resta intrappolata sul fondo della stanza, ma viene salvata da Conan. Il gruppo riesce a liberarsi nuotando attraverso la falla creata dall'esplosione. All'aria aperta, Conan svela l'identit\u00e0 del colpevole, utilizzando la voce di Kogoro: l'assassino non \u00e8 Murakami, e le prime aggressioni sono servite unicamente per mascherare il vero obiettivo. Il colpevole \u00e8 Kohei Sawaki, il sommelier, il quale, a causa di un incidente provocato dalla modella, ha perso il senso del gusto e, perci\u00f2, non poteva pi\u00f9 svolgere il suo lavoro. Devastato da ci\u00f2, ha dovuto rinunciare al suo sogno di aprire una sua attivit\u00e0, ma prima si \u00e8 voluto vendicare delle persone che lo avevano ferito e danneggiato: Nana per aver provocato il suo incidente; Asai per la sua mancanza di attenzione della gestione del vino; Nishina per aver scritto libri su un argomento che non conosceva per bene; Tsuji per aver pi\u00f9 volte ferito il suo orgoglio di sommelier. Messo alle strette, l'assassino prende come ostaggio Ran e aziona delle altre bombe, che provocano un'esplosioni che danneggiano la struttura su cui si trovano tutte le persone.\nConan riesce a impossessarsi di una pistola e spara, ferendo di striscio Ran. Il criminale abbandona la ragazza e cerca di scappare, ma la polizia lo arresta. Ran scopre cos\u00ec che il padre, in passato, non aveva sparato per eccesso di fiducia nella sua mira, ma ferito apposta la moglie di striscio per assicurarsi che Murakami la lasciasse andare, dato che \"per un criminale in fuga, un ostaggio ferito \u00e8 solo d'intralcio\".\nOrmai senza pi\u00f9 via di scampo, Sawaki rischia di precipitare e morire, ma l'ispettore Megure, Shiratori e lo stesso Kogoro lo salvano. Sawaki lo esorta a lasciarlo cadere, ma Kogoro dissente perch\u00e9 per lui la morte sarebbe troppo facile e invece deve pagare per le sue azioni andando in carcere.\nEri rivela a Ran di aver sempre saputo perch\u00e9 Kogoro spar\u00f2 e spiega che la ragione della loro separazione \u00e8 stata un'altra: per ringraziarlo di averla salvata, aveva cucinato una cenetta speciale, ma lui disse di trovare tutto schifoso e per questo Eri se ne and\u00f2. Ran non lo dice, ma anche lei conferma che sua madre \u00e8 una pessima cuoca.\nColonna sonora.\nIl musicista Katsuo \u014cno ha realizzato trentasei nuove tracce sonore, utilizzate in seguito anche nel corso della serie televisiva. La sigla finale \u00e8 , di ZARD.\nDistribuzione.\nEdizione italiana.\nLa versione doppiata in italiano del film \u00e8 stata trasmessa in televisione e pubblicata in DVD, ma non \u00e8 mai uscita nei cinema. Nonostante l'unico doppiaggio, che non \u00e8 censurato, esistono tre versioni doppiate per quanto riguarda il montaggio video.\nLa prima versione \u00e8 stata trasmessa su Italia Teen Television (Sky) il 27 dicembre 2005 e poi replicata anche su Hiro (Mediaset Premium) e per la prima volta in chiaro su Boing il 4 agosto 2013. In questa versione, priva di censure video, sono state mantenute la sigla finale originale e l'introduzione che riassume l'inizio della storia del manga, presente in ogni film seppur con qualche differenza. La sigla finale per\u00f2 non ha le immagini originali, ma un fermo immagine dell'ultima scena prima di essa. Su Boing la sigla \u00e8 stata interrotta e non \u00e8 stato trasmesso l'epilogo dopo di essa.\nEsiste poi una versione divisa in cinque parti da venti minuti circa, trasmessa su Italia 2 dal 2 al 6 luglio 2012 (prima visione in chiaro del film). In questa versione non \u00e8 stata mantenuta la sigla originale, ma \u00e8 stata invece utilizzata come sigla sia iniziale che finale di ogni parte la prima sigla italiana, \"Detective Conan\" di Giorgio Vanni, nella prima versione video usata per la serie televisiva. L'introduzione non \u00e8 presente e l'epilogo, che nell'originale \u00e8 dopo la sigla di chiusura, \u00e8 stato spostato prima di essa. In questa versione sono presenti alcune censure video che riguardano l'eliminazione di alcune scene violente o in cui sono presenti cadaveri: viene utilizzata la tecnica del fermo immagine e vengono talvolta tagliate alcune brevi scene. Questa versione \u00e8 poi andata in onda su Italia 1 dal 15 al 16 agosto 2018 in orario notturno.\nLa terza versione \u00e8 una seconda versione intera, trasmessa su Italia 2 il 17 ottobre 2012. Quest'ultima ha sempre la prima sigla italiana, sia in apertura che in chiusura, con immagini prese dalla prima versione video usata per la serie televisiva e dall'introduzione di questo film. L'introduzione stessa \u00e8 stata tagliata anche in questa versione e l'epilogo \u00e8 stato spostato prima della sigla finale. Presenta le stesse censure della versione divisa in cinque parti.\nQuando tutte e tre le versioni doppiate erano gi\u00e0 andate in onda in TV, il film \u00e8 stato proiettato con l'audio giapponese e i sottotitoli in italiano al \"San Marino Anim\u00e6 Festival\" di Citt\u00e0 di San Marino ogni giorno dal 7 al 9 dicembre 2012, con il titolo internazionale \"Detective Conan: The Fourteenth Target\".\nEdizioni home video.\nGiappone.\nIn Giappone il film \u00e8 stato pubblicato da Shogakukan in VHS il 14 aprile 1999 e in DVD il 28 marzo 2001. Dopodich\u00e9, il film \u00e8 stato pubblicato da Being con l'etichetta B-vision in una nuova edizione in DVD il 25 febbraio 2011 e in Blu-ray Disc il 24 giugno 2011.\nItalia.\n\"L'asso di picche\" \u00e8 disponibile in Italia con il doppiaggio in versione noleggio dal 22 aprile 2008, grazie a Exa Cinema e a Fool Frame, che avevano in programma di distribuire in DVD i primi dieci film di \"Detective Conan\" e le prime puntate della serie. Il film doveva essere pubblicato anche in versione per l'acquisto, ma poi non \u00e8 uscito.\nAccoglienza.\nIncassi.\nIl film ha incassato circa 1 miliardo e 50 milioni di yen, ovvero circa 7 milioni di euro, classificandosi al settimo posto dei film giapponesi con il maggior incasso in patria nel 1998.\nVersione a fumetti.\nCon i fotogrammi del film \u00e8 stato prodotto un anime comic in due volumi dal titolo . La \u00e8 stata pubblicata da Shogakukan il 18 settembre 1998 (ISBN 4-09-124873-X), la il 17 ottobre dello stesso anno (ISBN 4-09-124874-8). Un'edizione in volume unico \u00e8 stata poi pubblicata sempre da Shogakukan il 18 gennaio 2006 (ISBN 4-09-120300-0)."}
{"id": "1844029", "revid": "729019", "url": "https://it.wikipedia.org/wiki?curid=1844029", "title": "Miguel L\u00f3pez de Legazpi", "text": "Conosciuto con il soprannome di \"el Adelantado\" (\"il Governatore\") ed \"el Viejo\" (il Vecchio), fu il creatore del primo insediamento spagnolo nell'arcipelago filippino a San Miguel di Bohol, primo Governatore della Capitan\u00eca Generale delle Filippine e fondatore delle citt\u00e0 di Cebu nel 1565 e di Manila nel 1571. \u00c8 sepolto nella Chiesa di San Agust\u00edn a Intramuros, Manila."}
{"id": "1844038", "revid": "116944", "url": "https://it.wikipedia.org/wiki?curid=1844038", "title": "Riccardo di Gloucester", "text": ""}
{"id": "1844041", "revid": "834", "url": "https://it.wikipedia.org/wiki?curid=1844041", "title": "Aiop", "text": ""}
{"id": "1844044", "revid": "1573940", "url": "https://it.wikipedia.org/wiki?curid=1844044", "title": "Architectural Association School of Architecture", "text": "L'Architectural Association School of Architecture di Londra (comunemente detta \"AA\" o \"AA School of Architecture\") \u00e8 una delle principali scuole di architettura del Regno Unito e una delle pi\u00f9 prestigiose e competitive al mondo. Il suo ampio programma di mostre, conferenze, simposi e pubblicazioni gli hanno conferito una posizione centrale nel dibattito sullo sviluppo globale nell'ambito della cultura architettonica contemporanea.\n\u00c8 la pi\u00f9 antica scuola indipendente di architettura del Regno Unito ed \u00e8 stata fondata da due insoddisfatti giovani architetti (Robert Kerr 24 anni, e Charles Grey 24 anni) nel 1847 per fornirsi di un'unica via, con un'istruzione indipendente in un momento in cui la professione di architetto doveva ancora comparire nella forma che conosciamo oggi. Molti architetti passati tra le sue porte sono diventati celebri, e molti dei suoi studenti sono stati chiamati da eminenti personalit\u00e0, tra cui John Ruskin e George Gilbert Scott.\nLa scuola venne formalmente istituzionalizzata nel 1890. Nel 1901, il movimento si trasfer\u00ec al \"Museo Reale dell'Architettura\". Nel 1920, si trasfer\u00ec di nuovo, in Bedford Square, nella parte centrale di Londra, successivamente la scuola acquis\u00ec una sede in pi\u00f9 in John Street e in Hooke Park a Dorset.\nDopo 150 anni, la AA \u00e8 una delle maggiori scuole di architettura internazionali, attrae studenti e professionisti da oltre 60 paesi del mondo, e una lunga lista di visite di critici, letterati e altri partecipanti ingiro per il mondo ogni anno.\nI corsi sono divisi in due aree: programma da studente universitario, che porte al Diploma della AA, e un programma postuniversitario, che include dei corsi di specializzazione in paesaggio urbano, edilizia e urbanistica, progettazione ambientale sostenibile, storia e teoria, tecnologie emergenti, laboratorio di ricerca della progettazione, oggigiorno ci sono anche corsi di conservazione architettonica, progettazione e conservazione del giardino. Fin dalla sua fondazione, la scuola continu\u00f2 a delineare la sua istruzione con una progressiva pratica internazionale da parte del suo staff, che viene rinnovato ogni anno, con una continua rinnovazione nell'esplorazione dell'architettura.\nLa scuola \u00e8 notevolmente esterna ai finanziamenti statali per il programma del sistema universitario, con tasse per la frequenza paragonabili a quelle di una scuola privata, concede anche borse di studio agli studenti aventi un certo merito. Dal momento che gli studenti non appartenenti all'Unione europea pagano tasse molto elevate per frequentare una universit\u00e0 inglese, quindi, l'AA ha un prezzo piuttosto competitivo; qui si osserva che la scuola possiede una maggiore percentuale di studenti iscritti rispetto a molte altre scuole di architettura del Regno Unito."}
{"id": "1844047", "revid": "599013", "url": "https://it.wikipedia.org/wiki?curid=1844047", "title": "AIOP", "text": ""}
{"id": "1844057", "revid": "35804", "url": "https://it.wikipedia.org/wiki?curid=1844057", "title": "Sborra", "text": ""}
{"id": "1844064", "revid": "125371760", "url": "https://it.wikipedia.org/wiki?curid=1844064", "title": "The Great Beyond", "text": "The Great Beyond \u00e8 un brano della band statunitense R.E.M.. La canzone \u00e8 stata realizzata per ed inserita nella colonna sonora del film \"Man on the Moon\" del 1999, che prende il titolo da \"Man on the Moon\", brano dei R.E.M. di alcuni anni prima, presente anche nella colonna sonora. \nAllo stesso Jim Carrey, interprete del film, venne proposto di prendere parte al videoclip, ma rifiut\u00f2 in quanto non voleva pi\u00f9 rientrare nel ruolo di Andy Kaufman, dopo che ne era faticosamente uscito, come ha rivelato durante la sua intervista nel documentario Netflix \"\".\nTracce.\nCassette / US CD\nUK CD\nMaxi-CD"}
{"id": "1844066", "revid": "1648735", "url": "https://it.wikipedia.org/wiki?curid=1844066", "title": "Vita di un perdigiorno", "text": "Vita di un perdigiorno (\"Aus dem Leben eines Taugenichts\") \u00e8 un romanzo dello scrittore romantico tedesco Joseph Freiherr von Eichendorff.\nGli elementi principali di questo romanzo, scritto in parte in prosa e in parte in versi, sono la natura e la relazione che l'uomo ha con essa: per Eichendorff natura significa libert\u00e0.\nTrama.\nIl protagonista \u00e8 un ragazzo la cui famiglia vive in un mulino; egli viene sempre chiamato \"Taugenichts\" (\"Perdigiorno\"), anche dai suoi genitori. Una mattina di primavera si sveglia e decide di partire all'avventura per il mondo accompagnato solo dal suo violino. Il ragazzo considera pigri tutti coloro che non hanno voglia di viaggiare alla scoperta del mondo e che quindi non sanno godersi l'alba e la natura.\nUna volta partito, il ragazzo riesce a guadagnarsi un passaggio a Vienna in carrozza con due signore grazie alla sua musica. Lo portano nel loro castello, vicino a Vienna, dove inizia a fare il giardiniere. Ben presto egli s'innamora di una delle due donne, Aurelie. Lavora bene ed \u00e8 dichiarato daziere. Ma un giorno vede la sua donna con un ufficiale su un balcone, cos\u00ec prende le sue cose e lascia il castello.\nIl vagabondo arriva in Italia e si ferma in un piccolo villaggio, dove incontra due individui che appaiono ladri, ma si rivelano essere due pittori, Leonardo e Guido, con i quali compie una parte del suo viaggio per l'Italia. Prosegue fino a raggiungere un castello, dove una vecchia donna e un uomo ricevono il giovane e gli offrono un pasto ricco, invitandolo a sostare l\u00ec per un po' di tempo. Un giorno riceve una lettera dalla sua amata, Aurelie, che gli chiede di tornare da lei. Il ragazzo allora scappa dal castello e finalmente raggiunge Roma, dove girando per le strade sente la voce della sua \"bella donna\", ma passa tutta la notte senza trovarla, e si addormenta per strada. La mattina seguente incontra un giovane che si presenta come pittore e invita il giovane a casa sua, dove gli mostra alcuni dipinti di Leonardo da Vinci e Guido Reni. Il giovane racconta dunque al pittore di aver viaggiato con loro, e scopre dal pittore che la donna amata era stata da lui dipinta e che era venuta a Roma per cercarlo.\nIl pittore lo porta con s\u00e9 ad una festa, ma le danze s'interrompono all'arrivo di una donna, la cameriera del castello in cui viveva, che gli porta un invito della contessa. L'incontro risulter\u00e0 per\u00f2 essere un inganno, e il protagonista riprende il viaggio verso il castello, durante il quale incontra tre studenti polacchi che scopre conoscono Aurelie. Arrivato al castello scopre che si deve tenere il matrimonio tra Guido (in realt\u00e0 la fidanzata di Leonardo) e Leonardo stesso. Alla fine ritrova la sua amata ed insieme decidono, dopo il matrimonio, di fare un viaggio in Italia.\nIl ruolo della Natura.\nLa poesia che si trova all'apertura del libro parla proprio dell'importanza della natura e del rapporto che l'uomo deve avere con essa."}
{"id": "1844070", "revid": "917794", "url": "https://it.wikipedia.org/wiki?curid=1844070", "title": "Igino Righetti", "text": "Biografia.\nNasce a Riccione nel 1904, allora frazione del comune di Rimini. Dopo aver portato a termine gli studi classici (il Ginnasio a Rimini, il Liceo a Bologna), si iscrisse, nel 1923, alla facolt\u00e0 di giurisprudenza dell'Universit\u00e0 di Bologna. Fond\u00f2 nel 1924 a Rimini l'Universit\u00e0 popolare e il suo organo, il giornale \"Ariminum\". Tuttavia nello stesso anno decise di trasferirsi a Roma per proseguire e terminare gli studi nella capitale.\nNonostante la distanza, egli mantenne sempre stretti legami con la sua diocesi d'origine, tanto che il vescovo di Rimini Vincenzo Scozzoli lo nomin\u00f2 prima segretario e poi, dal 1927, presidente della giunta diocesana di Azione Cattolica.\nDurante i suoi anni universitari, Igino Righetti ader\u00ec al Circolo Universitario Cattolico Romano e matur\u00f2 i suoi primi approcci con la Federazione Universitaria Cattolica Italiana (FUCI).\nNel 1925, dopo il congresso fucino di Bologna, venne insignito della carica di presidente nazionale della federazione, che detenne fino al 1934.\nIn questi anni, lavor\u00f2 a fianco di Giovanni Battista Montini, il futuro papa Paolo VI, il quale, sempre nel 1925, venne nominato assistente ecclesiastico nazionale della FUCI, e a Maria De Unterrichter, presidentessa nazionale della sezione femminile.\nQuesti erano anche gli anni in cui si afferm\u00f2 il fascismo, verso il quale la FUCI di Righetti-Montini oppose sempre i diritti di democrazia e di libert\u00e0 sia di pensiero che di azione. Proprio per l'impegno antifascista della federazione i suoi circoli vennero sciolti dal regime il 31 maggio 1931.\nNel 1933, Igino Righetti diede vita al Movimento dei Laureati Cattolici.\nMor\u00ec a Roma il 17 marzo 1939, a soli trentacinque anni."}
{"id": "1844075", "revid": "136978", "url": "https://it.wikipedia.org/wiki?curid=1844075", "title": "Macropedius", "text": ""}
{"id": "1844081", "revid": "124123", "url": "https://it.wikipedia.org/wiki?curid=1844081", "title": "Ina \u017dukava", "text": "Carriera.\nHa iniziato la ginnastica ritmica all'et\u00e0 di 4 anni. Inizialmente era allenata in Russia, ma poi \u00e8 stata invitata ad allenarsi in Bielorussia. Ha debuttato a livello internazionale nel 2001, continuando ad avere risultati di prestigio in tutti gli incontri internazionali. Dopo aver partecipato alle Olimpiadi di Atene, ha gareggiato alle Olimpiadi di Pechino 2008.\nHa vinto la medaglia d'argento nel concorso individuale. Dopo le Olimpiadi, ha annunciato il ritiro.\nAttualmente lavora in una societ\u00e0 di assicurazioni."}
{"id": "1844082", "revid": "125371781", "url": "https://it.wikipedia.org/wiki?curid=1844082", "title": "Imitation of Life (R.E.M.)", "text": "Imitation of Life \u00e8 un singolo del gruppo musicale statunitense R.E.M., pubblicato il 30 aprile 2001 come primo estratto dal dodicesimo album in studio \"Reveal\".\nVideo musicale.\nIl videoclip, diretto dal regista Garth Jennings, \u00e8 stato girato a Calabasas, nella contea di Los Angeles, il 28 febbraio 2001. Michael Stipe, in un'intervista a MTV UK del 2001 ha spiegato come \u00e8 stato realizzato il video: \"L'intero video ha una durata totale di 20 secondi. Quello che si vede \u00e8 un ciclo che va avanti per 20 secondi, indietro per 20 secondi, per 20 secondi in avanti, all'indietro per 20 secondi, con una sola telecamera, statico, e quindi utilizzando un tecnica chiamata \"pan and scan\", che \u00e8 una tecnica che viene utilizzata quando vanno da un formato widescreen e riformattare per misura il vostro televisore o DVD, muovendosi in su alcune parti l'intera immagine. E vedrai quel che facciamo inquadrando le diverse persone all'interno della struttura\". Durante il video musicale, Stipe non canta tutta la canzone ma solo una breve parte, mentre gli altri personaggi interpretano il resto venendo inquadrati a turno."}
{"id": "1844085", "revid": "174925", "url": "https://it.wikipedia.org/wiki?curid=1844085", "title": "Michele Schirru", "text": " Venne condannato a morte nel 1931 dal Tribunale Speciale fascista per aver progettato un attentato contro Mussolini.\nBiografia.\nL'adesione all'anarchismo.\nNato a Padria (SS) e cresciuto a Pozzomaggiore, paese natale della madre, in Sardegna, emigr\u00f2 giovanissimo nell'Italia continentale, dove si avvicin\u00f2 alle idee socialiste. Nel 1917 prese parte alla rivolta di Torino. Arruolato tra i Ragazzi del '99 combatt\u00e9 nel 5\u00ba Genio motoristi. Nel dopoguerra ader\u00ec all'anarchismo e, nel 1920, emigr\u00f2 negli Stati Uniti d'America in cerca di lavoro. In America lavor\u00f2 prima come meccanico e successivamente apr\u00ec un chiosco per la vendita delle banane. Prese la cittadinanza americana e fu attivo nel movimento anarchico in collegamento con L'Adunata dei Refrattari di New York. Fu in prima fila nelle lotte a sostegno di Sacco e Vanzetti, come nei latenti conflitti fra fascisti ed oppositori nella comunit\u00e0 degli emigrati italiani.\nIl progettato attentato a Mussolini.\nRitorn\u00f2 in Europa attraverso Parigi, luogo di ritrovo di molti esuli antifascisti. Nonostante la difficile atmosfera, a causa della presenza di infiltrati dediti a provocazioni e attentati, le credenziali presentate come corrispondente de \"L'Adunata dei Refrattari\" saranno sufficienti per ottenere un incontro e la fiducia di Emilio Lussu. Schirru coltivava un'idea fissa, che divenne immediatamente una sua ferma convinzione: uccidere Mussolini come unica soluzione per liquidare il fascismo. Il 2 gennaio 1931 si avvi\u00f2 verso l'Italia con l'intenzione di realizzare il piano. L'accompagn\u00f2 al treno lo stesso Lussu, che descriver\u00e0 cos\u00ec l'ultimo saluto: \u00abL\u00ec, alla Gare de Lyon, salutandolo dal marciapiede sotto la vettura, dissi arrivederci e gli sorridevo. Anche lui sorrideva, ma triste. Rispose: no, non arrivederci. Addio. Soltanto questo disse, e sollev\u00f2 il vetro del finestrino.\u00bb.\nGiunse a Roma la sera di luned\u00ec 12 gennaio, alloggiando all'albergo Royal, scelto come luogo strategico rispetto agli itinerari abituali di Mussolini, che vi transitava quattro volte al giorno. Per due settimane studi\u00f2 attentamente il tragitto attraverso Villa Torlonia, Porta Pia, il Viminale, Via Nazionale e Piazza Venezia, senza incrociare una sola volta le trasferte dell'obiettivo. Scoraggiato, conobbe una ballerina ungherese di 24 anni, Anna Lucovszky, della quale s'innamor\u00f2 e alla quale dedicava le sue giornate. Ma la sera di marted\u00ec 3 febbraio venne arrestato da un maresciallo all'Hotel Colonna, luogo degli incontri con Anna. In commissariato tent\u00f2 il suicidio con la propria pistola: il proiettile trapass\u00f2 entrambe le gote e Michele sopravvisse, sfigurato. \nIl processo e la fucilazione.\nSchirru fu processato dal Tribunale Speciale Fascista davanti al quale dichiar\u00f2 il suo uguale odio sia per il Fascismo sia per il Comunismo. In data 28 maggio 1931 venne condannato per la semplice intenzione di attentare alla vita di Mussolini. Il Tribunale, sebbene l'accusato non fosse andato oltre la mera intenzione di compiere un attentato, gli irrog\u00f2 la pena capitale contro le stesse disposizioni di legge e con la connivenza dell'avvocato difensore.\nLa sentenza riporta testualmente:\u00abChi attenta alla vita del Duce attenta alla grandezza dell'Italia, attenta all'umanit\u00e0, perch\u00e9 il Duce appartiene all'umanit\u00e0\u00bb. Fu fucilato il giorno seguente a Forte Braschi e il plotone fu formato da militi sardi che avevano chiesto e ottenuto di far parte del plotone di esecuzione.\nMor\u00ec gridando: \"Viva l'anarchia!\".\nSchirru affront\u00f2 il plotone d'esecuzione con molto coraggio suscitando, a quanto risulta da alcune fonti, l'ammirazione dello stesso Mussolini.\nPer il suo tentativo fallito e per il coraggio dimostrato Schirru si trasform\u00f2, dopo l'esecuzione, in un modello per l'anarchismo e per l'intero Antifascismo."}
{"id": "1844090", "revid": "889336", "url": "https://it.wikipedia.org/wiki?curid=1844090", "title": "L'ultimo elfo", "text": "L'ultimo elfo \u00e8 un romanzo per ragazzi di Silvana De Mari pubblicato da Salani nella collana \"Gl'Istrici\" nel 2004. Fa parte di un ciclo di sette romanzi fantasy chiamato \"La Saga degli Ultimi.\"\nStoria editoriale.\nRomanzo di ambientazione fantasy rivolto a un pubblico di ragazzi, dopo il suo successo \u00e8 stato tradotto in venti lingue. Nel 2005 ha vinto il 48\u00ba Premio Bancarellino e il Premio Andersen nella categoria \"Libri 9/12 anni\". All'estero ha vinto nel 2006 il Prix Imaginales in Francia nella categoria dei romanzi per ragazzi. Negli Stati Uniti la versione in inglese intitolata \"The Last Dragon\" ha ottenuto nel 2007 la menzione di onore nell'ambito del premio Mildred L. Batchelder attribuito dalla Association for Library Service to Children, divisione della American Library Association, per i migliori libri per l'infanzia tradotti in lingua inglese.\nSilvana De Mari ha pubblicato nel 2005 un primo seguito intitolato \"L'ultimo orco\" che, nel linguaggio pi\u00f9 adulto e nei temi trattati, si discosta in parte dal\"'L'ultimo elfo\". La serie \u00e8 poi proseguita con \"Gli ultimi incantesimi\" nel 2008 sempre per Salani, e quindi con \"L'ultima profezia del mondo degli uomini\" del 2010 e \"L'epilogo\" nel 2012 editi da Fanucci. L'autrice ha scritto anche un prequel dal titolo \"Io mi chiamo Yorsh\", pubblicato nel 2011 da Fanucci, che spiega le ascendenze di colui che sar\u00e0 l'ultimo elfo sulla Terra, e un pre-prequel, \"Arduin il Rinnegato\" (pubblicato nel 2017 da Ares), che fa da cappello all'intera saga. \nLe illustrazioni del libro, compresa la copertina, sono realizzate da Gianni De Conno, alla sua seconda collaborazione con la De Mari. Nel 2011 venne pubblicato in versione audiolibro con Mietta come voce narrante.\nL'Ultimo Elfo \u00e8 stato tradotto in 22 Paesi: Brasile, Bulgaria, Cina, Finlandia, Francia, Germania, Giappone, Lettonia, Lituania, Macedonia, Paesi Bassi, Panama, Polonia, Portogallo, Regno Unito, Romania, Russia, Spagna, Stati Uniti, Ungheria, Tailandia, Taiwan.\nTrama.\nIl protagonista del romanzo \u00e8 Yorshkrunsquarkljolnerstrink, detto Yorsh, un bambino elfo, ultimo rappresentante della sua stirpe, decimata dall'odio e dall'invidia degli Uomini. Un periodo lunghissimo di pioggia e maltempo ha impoverito e reso inospitale il mondo e, a detta di molti, tutto ci\u00f2 \u00e8 causato dalla magia degli Elfi. Nessuno sa che le piogge hanno causato un alluvione che ha sommerso il cosiddetto \"Posto degli Elfi\", uccidendo tutti quelli che l\u00ec che vi vivevano, tranne Yorsh, scampato per un pelo. Il piccolo elfo \u00e8 per\u00f2 all'oscuro di quella che sar\u00e0 la sua vita dettata in una profezia.\nDurante la sua rocambolesca fuga in un mondo ignoto ed ostile viene aiutato da Monser e Sajra, un uomo e una donna che, dopo una iniziale titubanza dovuta all'atavica ostilit\u00e0 verso gli Elfi, lo accolgono e lo proteggono. In un'ambientazione di estrema povert\u00e0, dovuta sia a fattori climatici, sia per colpa del governo tirannico del Giudice Amministratore, i tre cercano rifugio nella capitale del regno di Daligar dove, a causa dell'incauto uso dei suoi poteri da parte del piccolo e inesperto elfo, vengono imprigionati e condannati a morte.\nRiescono a fuggire e cercano rifugio sulla cima di una montagna dove incontrano l'ultimo rappresentante dei draghi. La montagna \u00e8 in effetti la cima di un vulcano e il drago, dolorante e lamentoso, si mantiene al caldo usando i tepori provenienti dal cratere. Yorsh e i suoi amici umani pensano che le terribili piogge che stanno devastando il mondo siano causate dai fumi del vulcano e ne ostruiscono la bocca, ma poi scoprono per bocca del drago che la colpa \u00e8 in realt\u00e0 di un meteorite che colpendo la Terra ha provocato nefasti per quanto temporanei, cambiamenti climatici.\nL'elfo decide di rimanere col vecchio e malridotto drago per accudirlo e fargli compagnia come, scopre, aveva fatto prima di lui suo padre, mentre Monser e Sajra vanno a vivere nel villaggio di Astrid dove si sposeranno e avranno una figlia. Il rifugio del drago contiene anche una caverna con una immensa biblioteca con la raccolta di tutte le conoscenze degli Uomini e degli Elfi. Yorsh rimarr\u00e0 col drago Erbrow per tredici anni e alla fine scopre in una vecchia pergamena che il suo drago sta in realt\u00e0 covando l'uovo del suo successore e che il suo comportamento erratico e lunatico \u00e8 normale per i membri della sua stirpe durante la cova. Nasce cos\u00ec un nuovo drago e il vecchio muore gettandosi nell'oceano. Yorsh accudisce nei suoi primi giorni il piccolo drago Erbrow che, dopo aver imparato l'arte del volo, acquisisce la memoria e le conoscenze del suo genitore.\nLa scena si sposta quindi nella Casa degli Orfani, l'inospitale orfanotrofio dove vive Robi, una ragazzina che si scoprir\u00e0 essere la figlia di Monser e Sajra, giustiziati dal Giudice Amministratore per aver dato rifugio all'odiato Elfo. Dopo un primo incontro con Yorsh, Robi viene imprigionata e condotta nelle segrete di Daligar dove incontra il crudele e folle Giudice Amministratore. Yorsh riesce a liberare la ragazza che scopre di essere la protagonista di una profezia che la unir\u00e0 all'ultimo elfo.\nYorsh a cavallo del drago Erbrow conduce Robi e gli altri orfani, insieme a un gruppo di diseredati raccolti per strada, fino ad Astrid, il villaggio dove Robi \u00e8 nata e dove vivevano i suoi genitori. Infine, braccati dalla cavalleria di Daligar, riescono a fuggire e, grazie al sacrificio di Erbrow, che muore colpito dalle frecce dei soldati proteggendo la fuga dell'incerta comitiva, raggiungono il mare dove fondano un nuovo villaggio dove tutti potranno vivere liberi."}
{"id": "1844093", "revid": "88740", "url": "https://it.wikipedia.org/wiki?curid=1844093", "title": "Ohana", "text": "Parte della cultura hawaiana, ohana significa famiglia in senso esteso del termine, che include la relazione stretta, adottiva o intenzionale. Essa enfatizza l'idea che famiglia e amici sono uniti assieme, e che devono cooperare e ricordarsi gli uni degli altri. Il termine ha la stessa derivazione linguistica (ed il suo uso \u00e8 simile) del termine m\u0101ori \"wh\u0101nau\".\nOhana \u00e8 anche il tema principale del cartone animato Disney \"Lilo &amp; Stitch\" (\"Ohana significa famiglia. Famiglia significa che nessuno viene abbandonato. O dimenticato\")."}
{"id": "1844094", "revid": "1543377", "url": "https://it.wikipedia.org/wiki?curid=1844094", "title": "I cinque riti tibetani", "text": "I cinque riti tibetani, conosciuti anche semplicemente come I cinque tibetani, sono una serie di esercizi (secondo alcuni riconducibili allo yoga) che furono divulgati per la prima volta da Peter Kelder nel suo opuscolo \"The Eye of Revelation\", successivamente ristampato come \"Ancient Secret of the Fountain of Youth\" e pubblicato in lingua italiana dalle Edizioni Mediterranee con il titolo \"I cinque tibetani\".\nL'autore.\nPoco \u00e8 dato sapere della figura di Peter Kelder: sappiamo che \u00e8 cresciuto negli Stati Uniti centro-occidentali in seno a una famiglia adottiva olandese e che lasci\u00f2 la famiglia ancora adolescente per viaggiare per il mondo. Negli anni '30, quando il libro fu scritto, egli viveva nelle colline attorno a Hollywood, dove lavorava come ricercatore presso gli studi cinematografici. Alcuni hanno anche ipotizzato che Peter Kelder sia uno pseudonimo dietro il quale si celi un'autrice donna.\nIl libro.\nL'opuscolo di 32 pagine in cui Peter Kelder divulg\u00f2 i cinque riti fu stampato per la prima volta nel 1939 con il titolo \"The Eye of Revelation\". In esso Kelder racconta di essere venuto a conoscenza dei riti da un colonnello in pensione dell'esercito britannico, il quale avrebbe scoperto un misterioso e remoto monastero nella regione himalayana, i cui monaci erano a conoscenza del segreto della \"fonte dell'eterna giovinezza\". Il segreto consisterebbe nella pratica quotidiana di cinque esercizi (detti \"riti\"), i quali vengono descritti nel libro insieme ad alcuni altri brevi insegnamenti circa l'alimentazione e lo stile di vita.\nDopo un paio di ristampe il libretto cadde nell'oblio, per essere poi riportato in grande voga a partire dalla met\u00e0 degli anni '80, prima nei paesi di lingua inglese e tedesca, quindi anche in Italia e negli altri paesi occidentali. Oggi si calcola che \"I cinque tibetani\" abbia venduto oltre 5 milioni di copie nei paesi di lingua tedesca e oltre 2 milioni in quelli anglofoni. Nel catalogo delle Edizioni Mediterranee, che ne pubblicano l'edizione in lingua italiana, costituisce il titolo pi\u00f9 venduto.\nI benefici dei cinque riti.\nNel racconto di Kelder il soggiorno nel misterioso monastero tibetano aveva letteralmente trasformato il colonnello da un signore anziano, curvo e quasi calvo, in un uomo sano e forte dall'aspetto di un quarantenne. I cinque riti si propongono infatti, attraverso l'armonizzazione dei sette chakra principali, come un mezzo efficace per raggiungere non solo la piena salute fisica, ma anche un vero e proprio ringiovanimento, sia a livello di energia che di aspetto fisico. Le varie edizioni del libro riportano anche in appendice lettere di testimonianza da parte dei lettori che hanno messo in pratica i riti, i quali affermano di aver ottenuto da essi innumerevoli benefici, dalla ricrescita dei capelli al miglioramento di vista, memoria, potenza sessuale, elasticit\u00e0, energia in generale, anche se molte persone pensano che questi benefici siano puramente psicologici e di durata temporanea.\nL'incerta origine dei riti.\nL'origine dei cinque esercizi \u00e8 incerta. Da alcuni vengono considerati come un'invenzione sulla scia della moda dell'Oriente misterioso che imperversava agli inizi del '900 e di cui \u00e8 esempio emblematico il romanzo di James Hilton \"Orizzonte perduto\", di poco precedente al libretto di Kelder e con il quale quest'ultimo presenta non pochi punti di contatto e di ispirazione. Non esistono infatti altre fonti che ne attestino l'esistenza e l'origine al di fuori del libro di Kelder e alcuni degli insegnamenti sembrano essere del tutto in contraddizione con le pratiche e le tradizioni tibetane di cui siamo a conoscenza.\nIn particolare:"}
{"id": "1844096", "revid": "2156420", "url": "https://it.wikipedia.org/wiki?curid=1844096", "title": "Cennino Cennini", "text": "Biografia.\nNacque da Andrea di Colle Val d'Elsa; influenzato da Giotto fu allievo per una dozzina d'anni di Agnolo Gaddi, come egli stesso ebbe a scrivere nel suo \"Libro dell'Arte\". Incerta appare la sopravvivenza delle sue opere pittoriche.\nLe poche notizie sulla sua vita si trovano nel suo libro oppure ci sono fornite dalla biografia che Giorgio Vasari scrisse di Agnolo Gaddi. Nel 1398, Cennino \u00e8 sicuramente a Padova da alcuni anni. La composizione del suo libro risale proprio al periodo veneto come si pu\u00f2 supporre dai particolari vocaboli utilizzati. Leggendaria sarebbe invece la sua prigionia in vecchiaia nel carcere delle Stinche.\nIl \"Libro dell'Arte\".\nScritto in volgare all'inizio del XV secolo, il libro \u00e8 il primo trattato organicamente monografico sulla produzione artistica, contenente informazioni su pigmenti e pennelli, sulle tecniche della pittura, dell'affresco e della miniatura e fornisce inoltre consigli e \"trucchi\" del mestiere. Abbozza anche problemi teoretici, quali i canoni proporzionali e la necessit\u00e0 di scappare dall'eclettismo e redige regole come quella sulla luce temperata.\nSpesso l'opera \u00e8 stata interpretata dagli studiosi come momento di passaggio fra l'arte medievale e quella rinascimentale.\nNel suo libro l'autore si vanta di essere il migliore \"maestro\" della terza generazione giottesca, attraverso la linea che passa per Agnolo Gaddi e suo padre Taddeo Gaddi fino a Giotto."}
{"id": "1844099", "revid": "125371793", "url": "https://it.wikipedia.org/wiki?curid=1844099", "title": "All the Way to Reno (You're Gonna Be a Star)", "text": "All the Way to Reno (You're Gonna Be a Star) \u00e8 un brano della band alternative rock R.E.M.. La canzone \u00e8 il secondo singolo estratto da \"Reveal\", dodicesimo album del gruppo statunitense, pubblicato nel 2001.\nTracce.\nUK CD\nAustralia CD"}
{"id": "1844107", "revid": "125371808", "url": "https://it.wikipedia.org/wiki?curid=1844107", "title": "I'll Take the Rain", "text": "I'll Take the Rain \u00e8 un brano della band alternative rock R.E.M.. La canzone \u00e8 il terzo ed ultimo singolo estratto da \"Reveal\", dodicesimo album del gruppo statunitense, pubblicato nel 2001."}
{"id": "1844109", "revid": "697352", "url": "https://it.wikipedia.org/wiki?curid=1844109", "title": "Akasha (disambigua)", "text": ""}
{"id": "1844113", "revid": "1632387", "url": "https://it.wikipedia.org/wiki?curid=1844113", "title": "Iced Earth", "text": "Gli Iced Earth sono gruppo musicale heavy metal statunitense formatosi a Tampa nel 1984 inizialmente sotto il nome di Purgatory e poi ufficialmente cambiato nell'attuale Iced Earth nel 1988.\nStoria del gruppo.\nLa band \u00e8 fondata nel 1984 dal chitarrista ritmico Jon Schaffer e dal batterista Greg Seymour. Il nome del gruppo era inizialmente Purgatory (dopo un breve periodo sotto il nome di The Rose). Jon era certo che la band avrebbe avuto un grandissimo successo e aveva grandi sogni condivisi con il suo migliore amico Bill Blackmon, il quale aveva suggerito per la band il nome Iced Earth. Quando Blackmon mor\u00ec in seguito a un incidente in motocicletta, Schaffer si trasfer\u00ec a Tampa, in Florida, pi\u00f9 determinato a realizzare il suo sogno.\nIn Florida Jon \u00e8 costretto a dormire in macchina o in case abbandonate per la mancanza di denaro. Dopo un periodo difficile, i consensi dal vivo per la band iniziano finalmente a crescere, e la band prepara i primi demo. Il demo Enter the Realm porta gli Iced Earth sotto contratto presso la casa discografica Century Media.\n\"Iced Earth\" e \"Night of the Stormrider\" (1989-1992).\nLa formazione che registra l'album di debutto Iced Earth \u00e8 composta da Jon Schaffer alla chitarra ritmica, Randy Shawver alla chitarra solista, Gene Adams alla voce, Dave Abell al basso e Mike McGill alla batteria. L'album si presenta grezzo, con Gene Adams non propriamente all'altezza, ma la potenza e la tecnica di esecuzione della band di ispirazione Judas Priest, Black Sabbath e Iron Maiden fanno guadagnare agli Iced Earth sempre pi\u00f9 popolarit\u00e0. Per il suo secondo album Schaffer decide di rimpiazzare Adams, la cui tecnica vocale non \u00e8 sufficientemente ampia, con John Greely. Il secondo album degli Iced Earth \u00e8 Night of the Stormrider e rappresenta un netto miglioramento rispetto al debutto. Si tratta di un concept album thrash metal e speed metal che ha come protagonista un uomo tradito dalla religione e votato alla distruzione della Terra.\nIl tour con i Blind Guardian e i nuovi stravolgimenti (1992-1993).\nNella tourn\u00e9e del nuovo album Schaffer stringe una grande amicizia col cantante dei Blind Guardian Hansi K\u00fcrsch. Schaffer decide di cacciare John Greely per le sue tendenze razziste, e il gruppo rimane cos\u00ec senza cantante.\nMatthew Barlow e \"Burnt Offerings\" (1993-1995).\nDalla sconosciuta band Cauldron arriva il cantante Matthew Barlow, il quale, dopo un breve periodo di prova, entra in pianta stabile negli Iced Earth. Barlow si dimostra un cantante capace di ricoprire un ampio range di note nonostante le caratteristiche di baritono, ma anche un professionista affidabile. Inizia un braccio di ferro della band con la casa discografica Century Media in quanto il contratto \u00e8 insoddisfacente per un gruppo che ha oramai raggiunto una discreta affermazione. Dopo un lungo periodo viene finalmente rinegoziato un nuovo contratto e \"Burnt Offerings\", terzo album degli Iced Earth, pu\u00f2 essere finalmente inciso nel 1995. L'album \u00e8 caratterizzato da atmosfere pi\u00f9 cupe ed arrabbiate, sintomo anche di uno sfogo personale di Schaffer dopo i brutti momenti passati. Da sottolineare \u00e8 la presenza della lunghissima track \"Dante's Inferno\" ispirata dalla \"Divina Commedia\" di Dante Alighieri.\n\"The Dark Saga\" e \"Something Wicked This Way Comes\" (1995-1999).\nSull'onda del successo di \"Burnt Offerings\", John Schaffer, oramai libero da problemi monetari e personali, \u00e8 libero di tornare ai concept album che predilige (ne pubblicher\u00e0 altri due nel nuovo millennio). Nel 1996 esce il quarto album della band, \"The Dark Saga\", liberamente ispirato alla storia del personaggio dei fumetti Spawn. Le canzoni si presentano stilisticamente pi\u00f9 semplici e dirette. La band guadagna consensi anche in Europa. I membri della band continuano a cambiare anche in questo periodo, caratteristica comunque portata avanti in tutta la storia degli Iced Earth, con i soli Barlow e Schaffer fissi.\nJames MacDonough al basso e Brent Smedley alla batteria sembrano, per\u00f2, poter occupare finalmente i rispettivi ruoli a lungo nella band. Entra nel gruppo anche Larry Tarnowski alla chitarra solista. Nel 1998 esce finalmente quello che \u00e8 considerato il miglior album della band. Si tratta di \"Something Wicked This Way Comes\". Esso pu\u00f2 essere considerato una miscela di tutti i generi esposti dalla band fino a quel momento. Si passa dal thrash metal pi\u00f9 puro dei primi album ai toni pi\u00f9 scuri di \"Burnt Offerings\" fino alla semplice concretezza di \"The Dark Saga\". L'album \u00e8 un successo e contiene tre canzoni concept che ispireranno anche le future registrazioni. Il concept \u00e8 stavolta una storia inventata da zero da Schaffer e tratta la storia della creatura Set Abominae destinata a portare la distruzione sulla razza umana. Prima di proseguire con i propri lavori la band esegue la registrazione di quello che sar\u00e0 ricordato come il proprio migliore show dal vivo, l'Alive in Athens. Esso venne registrato nel gennaio 1999 ed \u00e8 ricordato ancora oggi per l'epicit\u00e0 dell'evento durato ben due serate e tenutosi ad Atene.\n\"Horror Show\" (2001).\nQuest'album \u00e8 l'ultimo che vede gli Iced Earth registrati come artisti sotto la Century Media. Schaffer avrebbe voluto dare vita subito a due album dedicati al suo personaggio Set Abominae ma intravedeva presto una rottura con la casa discografica, decide quindi per un concept dedicato alle creature dell'orrore di romanzi e film. Alla batteria per quest'album si registra l'arrivo di Richard Christy. L'album \u00e8 sottolineato dal successo che ha una band oramai consolidata e con tre album di spessore gi\u00e0 alle spalle. Proprio questo successo li chiama a supporto dei Judas Priest, con i quali per\u00f2 non avranno mai l'occasione di suonare a causa di problemi di calendario. Gli Iced Earth si ritrovano comunque a supporto di una grande band come i Megadeth e realizzano con loro un grandioso tour negli USA ed un successivo tour da solisti nel gennaio 2002 in Europa.\nL'abbandono di Barlow (2002) e \"The Glorious Burden\" (2004).\nTrovata la nuova etichetta nella SPV GmbH, gli Iced Earth si dedicano alle registrazioni di \"The Glorious Burden\", il loro nuovo album da studio; nel frattempo per\u00f2 la band perde due componenti: Larry Tarnowski, che ha scelto di dedicarsi agli studi e soprattutto il cantante Matt Barlow, che dopo lunghe riflessioni ha deciso di cambiare attivit\u00e0 entrando nella polizia dopo i fatti dell'11 settembre 2001.\nProprio nel periodo dell'abbandono di Matt Barlow avvenne la \"reunion\" dei Judas Priest con Rob Halford e Tim \"Ripper\" Owens, svincolato, inizi\u00f2 a collaborare con gli Iced Earth registrando le parti vocali di The Glorious Burden e in seguito accettando di entrare a pieno titolo nel gruppo. Preceduto dal singolo \"The Reckoning\" in ottobre 2003, \"The Glorious Burden\" \u00e8 uscito all'inizio del 2004 ed \u00e8 stato generalmente accettato dalla maggioranza dei fans.\nIl tour di supporto all'album \u00e8 stato decisamente segnato dalla sfortuna: rinviato il tour europeo per problemi alla schiena di Schaffer, il tour americano ha visto l'abbandono di Richard Christy prima (per entrare a far parte dell'Howard Stern Show), e di Ralph Santolla poi. L'intervento chirurgico alla schiena che ha costretto Schaffer a rinviare il tour europeo si \u00e8 poi rivelato inutile, e il chitarrista ha dovuto sottoporsi a un successivo intervento.\nDopo il tour, Schaffer si \u00e8 dedicato al suo progetto parallelo Demons &amp; Wizards, producendo Touched by the Crimson King..\n\"Framing Armageddon\" (2007).\nNel 2007 venne pubblicato l'album \"Framing Armageddon (Something Wicked Part I)\", il secondo con Tim 'Ripper' Owens.\n\"Framing Armageddon\" riprende il filo di \"Something Wicked This Way Comes\", approfondendo e spiegando le origini del male supremo (\"set abominae\") creato dagli alieni frutto della fantasia degli Iced Earth. L'album viene accolto e recensito molto tiepidamente, forse a causa del numero eccessivo di tracce. Il tour di questa nuova opera \u00e8 comunque soddisfacente per quanto riguarda l'Europa e grazie alle buone prestazioni di Owens, sebbene gli manchi un po' di carisma e convinzione.\nIl ritorno di Barlow (2008).\nNella prima met\u00e0 di dicembre 2007, a distanza di quasi cinque anni, Matthew Barlow rientr\u00f2 a sorpresa nel gruppo.\nJon Schaffer dichiar\u00f2 di aver avuto un ottimo feeling con Tim Owens, che considera un ottimo professionista e uomo, e che un possibile litigio alla base della separazione siano state solo speculazioni dei giornalisti.\nContinu\u00f2 dichiarando comunque che egli ha ritenuto sempre Matt Barlow un fratello, con il quale condividere ogni momento della sua vita, oltre che un cantante di primo livello nella scena del metal mondiale. Per Jon i grandi successi degli Iced Earth sono sempre stati scaturiti dalla grande complicit\u00e0 tra lui ed il cantante di Biloxi, complicit\u00e0 convertita poi in una passione travolgente trasmessa infine ai fan per mezzo delle sue canzoni. La separazione avvenuta anni prima, poco prima dell'incisione di The Glorious Burden, era stata molto sofferta ed in ogni caso Jon aveva lasciato a Matt una porta sempre aperta per un suo eventuale ritorno nella scena metal.\nQuesto grande ritorno \u00e8 proprio avvenuto per Matt con l'incisione di The Year of the Phoenix con i giovani Pyramaze e cos\u00ec Jon ha subito colto l'occasione per restaurare il proprio feeling col cantante.\nLe dichiarazioni di Schaffer si concludono con i migliori auguri per Tim Owens che considera un uomo dal grandissimo talento e professionalit\u00e0 anche se non con le caratteristiche adatte per una band come gli Iced Earth.\n\"The Crucible of Man\" (2008-2009).\nNel 2008, per celebrare il ritorno di Matt Barlow alla voce, gli Iced Earth hanno eseguito un nuovo tour a distanza di pochi mesi da quello precedente per Framing Armageddon.\nNel settembre 2008 \u00e8 uscito il nuovo album \"The Crucible of Man (Something Wicked Part II)\" mentre la band era ancora in tourn\u00e9e negli Stati Uniti. Contemporaneamente a questa data anche la scaletta dei concerti \u00e8 cambiata per dare spazio ai brani del nuovo disco. Nel 2009 la band ha organizzato un ritorno in Europa come co-headliner con i Saxon. Il tour ha anche fatto tappa a fine febbraio al Rolling Stone di Milano, che ha ospitato uno show di circa tre ore ben spartite dai due gruppi.\nil 28 aprile 2010 viene resa pubblica la notizia della firma di un contratto discografico della band con l'etichetta Century Media Records, con la quale il gruppo ha pubblicato in passato album come \"The Dark Saga\" e \"Something Wicked This Way Comes\".\nIl secondo abbandono di Barlow (2011).\nAll'inizio del 2011 il cantante Matt Barlow decide di lasciare definitivamente la band per seri motivi familiari. In una nota del cantante\nstesso, infatti, egli ammette che il tempo da dedicare alla band rendeva insufficiente quello per poter portare avanti anche la propria vita familiare e che quindi la sua decisione era legata all'amore per i suoi figli. Viene sostituito dal cantante degli Into Eternity, Stu Block, e successivamente viene annunciato il nuovo album Dystopia ed il conseguente tour mondiale con il nuovo frontman della band.\n\"Plagues of Babylon\" e \"Incorruptible\" (2012\u2013presente).\nCon Stu Block vengono successivamente pubblicati anche gli album \"Plagues of Babylon\" e \"Incorruptible\" rispettivamente del 2014 e del 2017.\nA dimostrazione dei buoni rapporti tra le parti, durante il concerto di Baltimora del 19 marzo 2018, Matt Barlow si riunisce come ospite agli ex-compagni per l'esecuzione del brano 'Watching Over Me' condividendo il palco con Stu Block.\nIl 15 febbraio 2021 Stu Block annuncia su twitter il suo addio alla band; poco tempo prima, Schaffer \u00e8 stato coinvolto nell\u2019assalto al Campidoglio di Washington D.C. del 6 gennaio 2021."}
{"id": "1844124", "revid": "828781", "url": "https://it.wikipedia.org/wiki?curid=1844124", "title": "Lago delle Lame", "text": "Il lago delle Lame \u00e8 un lago situato nel parco naturale regionale dell'Aveto all'interno della foresta delle Lame, sulle pendici del monte Aiona. \u00c8 ubicato nel territorio comunale di Rezzoaglio, nella citt\u00e0 metropolitana di Genova.\nIl lago si trova a 1048 metri di altitudine sul livello del mare, si estende per circa 3600\u00a0m\u00b2 ed \u00e8 profondo al centro circa 8\u00a0m.\nOrigine.\nIl lago delle Lame \u00e8 uno dei pochi laghi glaciali della Liguria. Si trova nella zona pi\u00f9 alta dell'Appennino ligure, nelle vicinanze di un altro gruppetto di laghi glaciali: i laghi delle Agoraie (inclusi nella riserva naturale Agoraie di sopra e Moggetto).\nCirca 20 000 anni fa un piccolo ghiacciaio scendeva dal versante nord-ovest del monte Aiona. Scivolando sul pendio form\u00f2 una serie di conche, che dopo si riempirono d'acqua formando dei piccoli laghetti.\nDi questo gruppo di laghetti il lago delle Lame \u00e8 quello che si trova alla quota pi\u00f9 bassa, insieme ad un altro specchio d'acqua a poche centinaia di metri di distanza.\nStrade di accesso.\nIl lago si pu\u00f2 raggiungere in automobile:\nSentieri dal lago delle Lame.\nDal lago delle Lame partono vari sentieri che guidano ai laghetti della zona e al monte Aiona. In particolare ci sono due percorsi naturalistici, il PNO e PNX, che guidano ad alcuni laghetti e sono accompagnati da pannelli che spiegano i vari aspetti della zona.\nBibliografia.\nFerrando D., \"Laghi di Liguria e \"dintorni\"\", edizioni Grafiche Amadeo, Imperia 2006."}
{"id": "1844127", "revid": "984922", "url": "https://it.wikipedia.org/wiki?curid=1844127", "title": "Ragnola", "text": "Il Ragnola, detto anche Ragnolario, \u00e8 un torrente della regione Marche. Nasce dal Colle Valle a 278 m s.l.m., presso il comune di Acquaviva Picena, e sfocia nel comune di San Benedetto del Tronto dando il nome al quartiere che attraversa."}
{"id": "1844130", "revid": "697352", "url": "https://it.wikipedia.org/wiki?curid=1844130", "title": "John King", "text": "Residente a Londra, \u00e8 noto per alcuni libri ambientati nel mondo delle tifoserie calcistiche inglesi ed in quello delle sottoculture musicali. I suoi romanzi sono molto apprezzati dal pubblico perch\u00e9 lasciano trasparire il linguaggio della strada. \nIl suo primo romanzo, \"Fedeli alla trib\u00f9\" (\"The Football Factory\") ebbe un immediato successo, arrivando a vendere oltre 250.000 copie nel Regno Unito; da esso fu tratto il film \"The Football Factory\" (2004). \nLa sua opera pi\u00f9 recente, \"Skinheads\" (2008), \u00e8 dedicata ad un gruppo di skinhead che per lavoro fanno i tassisti a Londra e sono uniti dalla passione per il ."}
{"id": "1844131", "revid": "767487", "url": "https://it.wikipedia.org/wiki?curid=1844131", "title": "Detective Conan - L'ultimo mago del secolo", "text": ", conosciuto anche con il titolo internazionale \"Detective Conan: The Last Wizard of the Century\", \u00e8 un film d'animazione del 1999 diretto da Kenji Kodama.\nSi tratta del terzo film dedicato alla serie anime \"Detective Conan\", uscito in Giappone il 17 aprile 1999.\nLa produzione prese spunto dallo special \"Lupin III - Il tesoro degli zar\" del 1992 ed \u00e8 senza dubbio il film della serie che maggiormente s'intreccia con la storia, anche se a un certo punto la fantasia si mescola con la realt\u00e0.\nTrama.\nKaito Kid (chiamato \"Furto Kid\" nel doppiaggio italiano) invia alla polizia un messaggio in cui dichiara che ruber\u00e0 un raro uovo Faberg\u00e9, il cinquantunesimo presumibilmente creato nel 1917 dall'orafo Faberg\u00e9, un dono dello zar Nicola II Romanov alla zarina Aleksandra per Pasqua. L'uovo, trovato il mese scorso e di propriet\u00e0 della Suzuki Zaibatsu, la societ\u00e0 finanziaria del padre di Sonoko, si trova a Osaka e verr\u00e0 protetto dalla polizia locale, dagli uomini dell'ispettore Nakamori e da Kogoro, Conan ed Heiji.\nIl padre di Sonoko mostra l'uovo a Conan, Ran, Kazuha, Heiji e Kogoro tre giorni dopo. Nel palazzo, per\u00f2, sono presenti anche il primo segretario dell'ambasciata russa in Giappone, un commerciante di opere d'arte, una ricercatrice cinese esperta della dinastia Romanov, e un cameraman e scrittore. Quando Heiji e Conan lasciano l'edificio si consultano per cercare di capire l'indicazione lasciata da Kaito Kid nel suo messaggio. I due ragazzi riescono a intuire l'orario in cui si verificher\u00e0 il furto e cercano di impedire che esso venga portato a compimento. Il furto riesce ma, mentre Kid fugge con il deltaplano, viene colpito da un proiettile all'occhio destro e di lui si perdono le tracce.\nIl giorno dopo, una donna si presenta nel palazzo della societ\u00e0 Suzuki e racconta che il suo bisnonno materno era un artigiano di belle arti che lavorava per la compagnia di Faberg\u00e9 come suo aiutante. Per provare la veridicit\u00e0 delle sue parole, la donna mostra degli stralci del progetto de \"l'uovo dei ricordi\". Quando Conan tocca l'uovo riesce a scoprire che sul fondo \u00e8 presente uno \"specchio magico\" che, una volta illuminato, proietta l'immagine di un castello. La donna conosce molto bene quel luogo, perch\u00e9 era di propriet\u00e0 di suo nonno. Tutti gli esperti vogliono accompagnare Shiro Suzuki e visitare il castello di Yokosuka.\nPrima della partenza, per\u00f2, il cameraman viene assassinato e Kogoro nota che l'anello che possedeva gli \u00e8 stato sottratto. Conan contatta Agasa per chiedergli di consultare internet e trovare un assassino che colpisce gli occhi, proprio come \u00e8 accaduto a Kaito Kid e al cameraman. Agasa scopre che esiste un delinquente di nome Scorpion, che ruba oggetti legati alla dinastia Romanov e uccide sparando all'occhio destro, ricercato dall'ICPO. Kaito Kid scopre che Conan \u00e8 Shinichi quando lo sente per caso parlare al dottor Agasa di Scorpion, toccando le linee per confermare i suoi sospetti su ci\u00f2 che sta per accadere sulla nave.\nIl giorno dopo, il gruppo visita il castello e qui si presentano anche Ai e i Detective Boys con Agasa, che porta a Conan un nuovo paio di occhiali. I ragazzi ispezionano l'esterno del castello, mentre gli adulti perlustrano l'interno. Conan trova un ingresso segreto che porta in un sotterraneo. Qui viene rinvenuto il secondo uovo che, unito al primo, svela il segreto de \"l'uovo dei ricordi\": si vedono, infatti, le foto dello zar Nicola II e la sua famiglia (la moglie Alexandra e i loro cinque figli: Olga, Tatiana, Maria, Anastasia e Alessio). A questo punto, per\u00f2, Scorpion si fa vivo e scappa con le uova. Conan parte all'inseguimento dell'assassino e lo trova mentre sta cercando di incendiare l'intero castello. Il ragazzo riesce a stendere la malvivente, che \u00e8 una discendente di Grigorij Rasputin, il monaco pazzo, e colpisce all'occhio destro le sue vittime proprio come fece il fratello dello zar, il duca Yusoupov, quando uccise il suo antenato.\nAl termine della vicenda, Conan capisce che una delle persone che si trovava nel castello era Kaito Kid: si trattava dell'ispettore Shiratori. Convintasi che Conan sia Shinichi, Ran parla al bambino domandogli se lui sia il suo ragazzo amato. Ma mentre Conan sta per dirle la verit\u00e0, compare Kaito Kid travestito da Shinichi, cos\u00ec che ogni dubbio della ragazza viene meno. Il mago scomparir\u00e0 poi coperto da colombi.\nColonna sonora.\nIl musicista Katsuo \u014cno ha realizzato ventinove nuove tracce sonore, utilizzate in seguito anche nel corso della serie televisiva. La sigla finale \u00e8 \"One\", dei B'z.\nDistribuzione.\nEdizione italiana.\nIn Italia il film \u00e8 stato solo trasmesso in televisione, in una versione intera e in una divisa in cinque parti di venti minuti circa, entrambe senza censure video e con lo stesso doppiaggio non censurato.\nLa versione intera \u00e8 stata trasmessa per la prima volta su Italia Teen Television il 29 dicembre 2005 e replicata anche su Hiro e per la prima volta in chiaro su Italia 2 il 24 ottobre 2012. Questa versione ha la prima sigla italiana della serie televisiva, \"Detective Conan\" di Giorgio Vanni, con immagini prese dal film sia in apertura che in chiusura. Inoltre, manca l'introduzione che riassume l'inizio della storia del manga, presente in ogni film seppur con qualche differenza. L'epilogo \u00e8 posto prima della sigla finale invece che dopo come in originale.\nLa versione divisa in cinque parti \u00e8 stata trasmessa su Italia 2 dal 7 all'11 luglio 2012 (prima visione in chiaro del film). \u00c8 stata utilizzata sempre la prima sigla italiana, sia in apertura che in chiusura di ogni parte, ma con il primo video utilizzato per la serie televisiva. La versione divisa in parti \u00e8 anch'essa senza introduzione e con l'epilogo spostato prima della sigla finale. La stessa versione \u00e8 andata in onda su Italia 1 il 17 agosto 2018 in orario notturno.\nDi questo film, quindi, come del , non sono mai state trasmesse n\u00e9 l'introduzione n\u00e9 la sigla finale originale, sebbene probabilmente l\u2019introduzione sia stata doppiata, come nei film precedenti.\nNel doppiaggio originale, mentre girovagano per la cantina del castello, i Detective Boys cantano \"Nazo\", la terza sigla di apertura.\nEdizioni home video.\nIn Giappone il film \u00e8 stato pubblicato da Shogakukan in VHS il 12 aprile 2000 e in DVD il 28 marzo 2001. Dopodich\u00e9, il film \u00e8 stato pubblicato da Being con l'etichetta B-vision in una nuova edizione in DVD il 25 febbraio 2011 e in Blu-ray Disc il 22 luglio 2011. In Italia non \u00e8 mai stato pubblicato per l'home video.\nAccoglienza.\nIncassi.\nIl film ha incassato circa 1 miliardo e 450 milioni di yen, ovvero circa 10 milioni di euro, classificandosi al quinto posto dei film giapponesi con il maggior incasso in patria nel 1999.\nVersione a fumetti.\nCon i fotogrammi del film \u00e8 stato prodotto un anime comic in due volumi dal titolo . La \u00e8 stata pubblicata da Shogakukan il 18 settembre 1999 (ISBN 4-09-124875-6), la il 18 ottobre dello stesso anno (ISBN 4-09-124876-4). Un'edizione in volume unico \u00e8 stata poi pubblicata sempre da Shogakukan il 17 febbraio 2006 (ISBN 4-09-120306-X).\nUn manga tratto dal film e con lo stesso titolo \u00e8 stato pubblicato sulla rivista bimestrale \"Sh\u014dnen Sunday Super\" dal 25 gennaio (numero di marzo) fino al dicembre 2012, disegnato da Yutaka Abe e Denjir\u014d Maru, disegnatori anche di alcuni volumi di \"Detective Conan Special Cases\". Il manga \u00e8 stato raccolto in tre tank\u014dbon, pubblicati da Shogakukan rispettivamente il 18 giugno 2012 (ISBN 978-4-09-123709-5), il 18 settembre 2012 (ISBN 978-4-09-123866-5) e il 18 febbraio 2013 (ISBN 978-4-09-124029-3)."}
{"id": "1844133", "revid": "17041316", "url": "https://it.wikipedia.org/wiki?curid=1844133", "title": "Spania", "text": ""}
{"id": "1844139", "revid": "1452073", "url": "https://it.wikipedia.org/wiki?curid=1844139", "title": "Faxanadu", "text": " \u00e8 un videogioco di tipo avventura dinamica con caratteristiche tipiche dei platform e degli RPG, sviluppato per Famicom e per NES.\nIl nome del gioco \u00e8 stato dato in licenza dalla casa sviluppatrice di giochi \"Nihon Falcon\" (Falcon) ed \u00e8 stato sviluppato e realizzato in Giappone dalla Hudson Soft nel 1987.\nNel 1989, la Nintendo America pubblic\u00f2 il videogioco come prima parte di una serie sotto licenza Hudson Soft e Falcon. Nel 1990, venne importato anche in Europa.\n\"Faxanadu\" pu\u00f2 essere considerato una side-story di \"Xanadu\", il quale \u00e8 il secondo gioco della lunga serie \"Dragon Slayer\" della Falcom. Il titolo \"Faxanadu\" \u00e8 infatti la combinazione dei nomi \"Famicom\" e \"Xanadu\".\nTrama.\nIl retro della cover originale del videogioco d\u00e0 al giocatore questa introduzione agli eventi che si vanno ad affrontare:\nIl giocatore controlla il protagonista di \"Faxanadu\", uno sconosciuto viaggiatore senza nome (nella versione giapponese, era possibile sceglierlo all'inizio del gioco). La storia ha inizio quando il protagonista, dopo una lunga assenza, approccia Eolis, citt\u00e0 degli elfi e suo paese natale, trovandola caduta in disgrazia e quasi completamente abbandonata. L\u00ec incontra il re degli Elfi, che ha bisogno del suo aiuto per restaurare la prosperit\u00e0 del regno, sconfiggendo un'entit\u00e0 chiamata Il Maligno (The Evil One).\nDurante la storia, viene rivelato che Elfi e Gnomi vivevano in armonia sull'Albero della Terra, finch\u00e9 Il Maligno apparve da un meteorite caduto dal cielo. Il Maligno trasform\u00f2 gli Gnomi in mostri e li utilizz\u00f2 per sterminare gli Elfi. Il re degli Gnomi, Grieve, prima di essere trasformato in mostro, ingoi\u00f2 la sua spada magica nascondendola nel suo stesso corpo, cos\u00ec da impedire al maligno di impossessarsene. Infatti, \u00e8 solo con questa spada che Il Maligno pu\u00f2 essere distrutto.\nIl gioco \u00e8 diviso in quattro macroaree che vanno dal basso verso l'alto: la prima, al livello delle radici dell'albero; la seconda, avvolta da una fitta nebbia (l'interno del tronco); la terza, sui rami dell'albero e l'ultima all'interno della fortezza dei nani.\nModalit\u00e0 di gioco.\nLa modalit\u00e0 di gioco \u00e8 quella del classico RPG. Il giocatore deve avanzare sulla mappa del gioco sconfiggendo i nemici che incontra sul suo cammino e raccogliendo il denaro che essi lasciano alla loro morte, con il quale potr\u00e0 poi acquistare potenziamenti e oggetti utili nei negozi. Sono infatti presenti diverse citt\u00e0 nel gioco, delle \u201czone sicure\u201d, in cui il giocatore pu\u00f2 fare acquisti e acquisire utili informazioni parlando con gli abitanti. \nIl gioco ha un andamento non lineare. Per poter procedere nel mondo dell\u2019albero, il giocatore deve infatti anche risolvere enigmi o svolgere missioni, per la cui riuscita \u00e8 spesso necessario ritornare ad aree gi\u00e0 precedentemente visitate. Sono inoltre presenti sulla mappa del gioco parecchi \u201cdungeon\u201d o fortezze, all\u2019interno dei quali il giocatore pu\u00f2 reperire gli oggetti necessari per procedere. Per accedere alle fortezze, occorre essere in possesso di determinate chiavi, e, in genere, per reperire gli oggetti necessari a progredire, bisogna sconfiggere un boss. Alcune fortezze sono facoltative o addirittura inutili, ma per la maggior parte devono essere superate con successo per poter procedere nella missione.\nIl gioco \u00e8 dotato di un sistema di password (mantra) che consente di ricominciare l\u2019avventura dall\u2019ultima casa del Guru visitata, mantenendo il possesso di tutti gli oggetti raccolti o acquistati fino a quel momento. Anche in caso di game over, il giocatore ha la possibilit\u00e0 di ricominciare l\u2019avventura dall\u2019ultima casa del Guru, con una quantit\u00e0 di denaro ed esperienza proporzionale al rango da esso raggiunto.\nAccoglienza.\nNell'edizione del novembre / dicembre 1989 di Nintendo Power\", Faxanadu\" ha esordito piazzandosi subito nella Top. 30 al 6\u00ba posto. Nelle edizioni successive, per\u00f2, \u00e8 costantemente sceso in graduatoria.\nAltri media.\nIl mondo di \"Faxanadu\" \u00e8 apparso in due episodi, nelle stagioni 1990 e 1991, nella serie \"Captain N: The Game Master\", che veniva trasmessa il sabato mattina e si basava sui personaggi della Nintendo. I due episodi si intitolano \"The Feud of Faxanadu\" e \"Germ Wars\". Al re degli Elfi (Elven King) \u00e8 stato dato il nome di Melvis, e i suoi atteggiamenti, oltre alla voce, ricordano molto quelli di Elvis Presley; nella sua seconda apparizione, la voce venne cambiata. Il re degli Gnomi invece non appare, in quanto venne sostituito dalla Regina Dwarfine.\nLa musica d'apertura di Faxanadu pu\u00f2 essere ritrovata nell'album italiano \"La chiave del 20\" di Uochi Toki ed Eterea Post Bong Band, tra i migliori 20 dischi del 2007 secondo il premio P.I.M.I."}
{"id": "1844141", "revid": "1711941", "url": "https://it.wikipedia.org/wiki?curid=1844141", "title": "Oscar Sinigaglia", "text": "Biografia.\nNato in una famiglia romana di religione ebraica, fu volontario della prima guerra mondiale (gli furono assegnate tre medaglie al valor militare e Armando Diaz lo volle al suo fianco nella guida del Comando supremo), sostenitore della causa dell'italianit\u00e0 di Fiume, dopo il 1930 inizi\u00f2 la riorganizzazione dell'industria siderurgica italiana e fu presidente dell'ILVA nel biennio 1933-1934. Successivamente fu estromesso dalla vita pubblica italiana a seguito delle cosiddette leggi sulla \"difesa della razza\" (1938), in quanto ebreo.\nDopo il 1945, terminata la rovinosa seconda guerra mondiale che aveva causato danni ingenti al sistema produttivo italiano, fu chiamato alla presidenza della Finsider, societ\u00e0 del gruppo IRI (che diriger\u00e0 fino alla sua scomparsa), e gett\u00f2 le basi per riorganizzare la siderurgia italiana con il cosiddetto piano Sinigaglia, basato sulla ricostruzione dello stabilimento di Cornigliano, che venne in seguito intitolato al suo nome, e sull'integrazione verticale delle lavorazioni a Piombino e Bagnoli.\nAll'indomani del terremoto del 1908, come giovane ingegnere, si era occupato dell'opera di assistenza ai terremotati di Reggio Calabria e Messina. Pi\u00f9 tardi, negli anni quaranta, cre\u00f2 e diresse con la moglie Marcella Mayer (figlia del fondatore del quotidiano \"il Piccolo\" di Trieste, Teodoro Mayer) l'opera per l'assistenza ai profughi giuliani e dalmati.\nNel 1952 fu insignito dalla presidenza della Repubblica Italiana del titolo di cavaliere del lavoro.\nA Sinigaglia \u00e8 intitolato un viale del quartiere Giuliano-Dalmata di Roma."}
{"id": "1844143", "revid": "16758", "url": "https://it.wikipedia.org/wiki?curid=1844143", "title": "LaRegioneTicino", "text": ""}
{"id": "1844145", "revid": "2149966", "url": "https://it.wikipedia.org/wiki?curid=1844145", "title": "Giorgio Silfer", "text": "\u00c8 dottore in lingue (1982) e lettere moderne (1987); insegnante (anche universitario dal 2001), consulente organizzativo, scrittore e pubblicista. Cultore della materia per interlinguistica ed esperantologia presso l'Universit\u00e0 di Torino.\nBiografia.\nNel 1970 \u00e8 stato cofondatore della rivista letteraria in esperanto \"Literatura Foiro\", di cui ha curato la redazione sino al 1980. \u00c8 stato cofondatore nel 1969 del circolo letterario La Patrolo, sciolto nel 1980 per dare vita alla casa editrice multimediale \"Kooperativo de Literatura Foiro\" (o \"LFKoop\"), che continua tuttora a possedere e pubblicare l'omonima rivista \"Literatura Foiro\" (Fiera letteraria), dirigendo e presiedendo la societ\u00e0 e la allora sua filiale italiana Centro italiano di interlinguistica fino al 1996. \u00c8 stato cofondatore della \"Soci\u00e9t\u00e9 Yvonne Martinot\", sezione francese della \"LFKoop\", dove diede un notevole contributo al centro culturale \"La Kvinpetalo\" dal 1985 al 1998. Infine \u00e8 stato cofondatore del \"PEN Club Esperanto\" nel 1991, ottenendo il riconoscimento dell'esperanto come lingua letteraria, grazie all'ammissione al \"PEN Club International\" gi\u00e0 nel 1993. Fra gli altri meriti \u00e8 da segnalare il salvataggio del \"Kultura Centro Esperantista\" in Svizzera, di cui \u00e8 stato presidente nel 1995-96. Nel 1996 \u00e8 stato conredattore in originale e quindi traduttore in esperanto della \"Universala deklaracio pri la lingvaj rajtoj\" (Dichiarazione universale dei diritti linguistici) insieme alla moglie, la giornalista esperantista Perla Martinelli; ed uno dei suoi principali firmatari.\nDurante il 36\u00ba Congresso Giovanile Internazionale dell'esperanto, svoltosi a Rauma (Finlandia) nel 1980, insieme a Jouko Lindstedt ed Amri Wandel lanci\u00f2 il \"Manifesto di Rauma\", da cui si \u00e8 evoluto il movimento chiamato \"Raumismo\". I principi del documento sono oggi fatti propri, tra gli altri, dalla \"Civitas Esperantica\", la cui carta costituzionale \u00e8 stata promulgata a Sabbioneta nel giugno 2001. Nel 2006 Silfer \u00e8 stato eletto console (presidente) della Civitas Esperantica, succedendo a Walter Zelazny, eletto nel 2001, e precedendo Marie-France Conde Rey, eletta nel 2011.\nAlla morte (2018) del candidato al Premio Nobel per la letteratura in lingua esperanto, l'inglese Marjorie Boulton, il \"PEN Club Esperanto\" ha nominato Giorgio Silfer come attuale candidato. Nel marzo 2021, per contestare un'accusa calunniosa di omofobia, in pochi giorni redige e pubblica un'antologia con i dodici migliori frammenti di letteratura originale in esperanto sulle tematiche dell'omosessualit\u00e0.\nOpere.\nGiorgio Silfer ha pubblicato tre raccolte di poesie e quindici opere teatrali in esperanto, un romanzo in italiano, una raccolta di racconti in spagnolo e circa duemila fra articoli e saggi in varie lingue. Tra i successi ricordiamo il premio \"La Verko de la Jaro\" (L'opera dell'anno) del 1977 e la proclamazione, nel 1984, a \"Florluda Majstro\" (Maestro dei Giochi Floreali), per le numerose premiazioni al concorso di poesia \"Internaciaj Floraj Ludoj\" (Giochi Floreali Internazionali) a Barcellona. Silfer ha anche composto i testi di una cinquantina di canzoni, principalmente per Gianfranco Molle, Nikolin' ed Anjo Amika.\nHa redatto la voce \"Lingue internazionali\" per la IV edizione del \"Grande Dizionario Enciclopedico UTET\". Ha revisionato il dizionario delle lingue artificiali \"Aga Mag\u00e9ra Dif\u00fara\". Con lo scrittore esperantista Carlo Minnaja ha realizzato l'ampia (748 pagine) \"Historio de la esperanta literaturo\" (Storia della letteratura esperanto), pubblicata nel 2015."}
{"id": "1844151", "revid": "984922", "url": "https://it.wikipedia.org/wiki?curid=1844151", "title": "Albula (torrente)", "text": "L'Albula \u00e8 un torrente delle Marche. Nasce presso Colle Guardia, frazione del comune di Ripatransone, a 305 m s.l.m. e sfocia nel mar Adriatico nel comune di San Benedetto del Tronto attraversando anche i comuni di Ripatransone e Acquaviva Picena."}
{"id": "1844152", "revid": "125430923", "url": "https://it.wikipedia.org/wiki?curid=1844152", "title": "Ladislao Vajda", "text": "Biografia.\nFiglio di un attore e regista ungherese, inizi\u00f2 lavorando con registi come Billy Wilder e Henry Koster.\nDopo le prime esperienze da regista in Ungheria negli anni trenta, si spost\u00f2 in Europa Occidentale dopo la seconda guerra mondiale, prima in Italia, dove diresse due film, poi in Spagna e in Germania.\nTra i suoi film pi\u00f9 famosi \"Marcellino pane e vino\" (1955), vincitore di un premio al Festival di Cannes, e \"Mio zio Giacinto\" (1956) vincitore di un premio al Festival del cinema di Berlino, entrambi con Pablito Calvo.\nMor\u00ec all'et\u00e0 di 58 anni il 25 marzo 1965 a Barcellona."}
{"id": "1844160", "revid": "217830", "url": "https://it.wikipedia.org/wiki?curid=1844160", "title": "Adrien Bosshard", "text": ""}
{"id": "1844161", "revid": "1347902", "url": "https://it.wikipedia.org/wiki?curid=1844161", "title": "Myasishchev", "text": "L'Ufficio Tecnico Myasishchev \u00e8 uno dei principali uffici tecnici aeronautici russo-sovietici. Chiamato anche OKB-23, \u00e8 stato attivo nello sviluppo di aerei ad alte prestazioni.\nStoria.\nL'OKB-23 venne fondato da Vladimir Myasishchev il 24 marzo 1951. Inizi\u00f2 subito a lavorare ad alcun importanti progetti per l'aviazione sovietica, primo tra tutti il bombardiere Myasishchev M-4. Nel 1956 inizi\u00f2 lo sviluppo di un bombardiere supersonico, l'M-50. Questo ambizioso programma, che si concretizz\u00f2 nella costruzione di due prototipi, venne per\u00f2 cancellato nel 1960.\nInfatti, nello stesso anno, i vertici delle forze armate sovietiche, impressionati dai grandi progressi della missilistica, decisero di privilegiare lo sviluppo dei missili balistici. Quindi, venne attuato un programma di riorganizzazione degli uffici tecnici aeronautici, in particolare di quelli che si occupavano di bombardieri. In questo ambito, l'OKB Myasishchev venne sciolto, ed il suo responsabile, Vladimir Myasishchev, venne promosso capo dello TsAGI, l'Istituto Centrale di Aerodinamica, carica che mantenne fino al 1967.\nIl 14 giugno 1967, l'OKB-23 venne ricostruito, sempre sotto la guida di Myasishchev. Prese l'attuale denominazione di Ufficio Tecnico Myasishchev solo nel 1986, dopo la morte del suo fondatore.\nL'ufficio tecnico ancora esiste, e si occupa soprattutto di attivit\u00e0 di ricerca e sperimentali. In particolare, sta portando avanti lo sviluppo di un'aerospazioplano (programma Cosmopolis XXI).\nProgrammi rilevanti.\nOltre ai gi\u00e0 citati bombardieri Myasishchev M-4 (in tutte le sue versioni) e Myasishchev M-50, l'OKB-23 partecip\u00f2 ad altri programmi sovietici.\nMolto importante fu la collaborazione all'ambizioso programma Buran, che costituiva la risposta sovietica allo Space Shuttle. L'OKB-23 cur\u00f2 infatti la progettazione della cabina di pilotaggio della navetta. Inoltre, venne sviluppato il VM-T Atlant, un aereo progettato appositamente per movimentare parti intere delle navette Buran tra i vari centri di ricerca, oppure trasportare le navette intere direttamente al cosmodromo di Baikonur (ruolo in cui furono sostituiti, a fine anni ottanta, dal gigantesco Antonov An-225).\nL'Ufficio Tecnico Myasishchev lavor\u00f2 anche alla progettazione di un aereo da ricognizione subsonico capace di operare ad altissima quota, che doveva costituire la risposta sovietica al Lockheed U-2. L'aereo in questione era il Myasishchev M-17, di cui venne poi sviluppata anche la versione perfezionata M-55.\nNegli anni settanta l'OKB-23 cur\u00f2, inoltre, lo sviluppo di alcune particolari versioni dell'Il-22 (nello specifico, si trattava delle versioni M ed M11), progettate per essere utilizzate come posto comando volante.\nAltri programmi riguardano aerei per utilizzo agricolo e per il trasporto d'affari, oltre al gi\u00e0 citato Cosmopolis XXI."}
{"id": "1844163", "revid": "104458", "url": "https://it.wikipedia.org/wiki?curid=1844163", "title": "Veronika Wallinger", "text": "in seguito al matrimonio assunse il cognome del coniuge e nell'ultimo scorcio della sua carriera (stagioni 1993-1995) gareggi\u00f2 come Veronika Stallmaier.\nBiografia.\nSpecialista delle discipline veloci, la Wallinger debutt\u00f2 in campo internazionale in occasione dei Mondiali juniores di Sestriere 1983 e il 7 dicembre dello stesso anno conquist\u00f2 il primo piazzamento in Coppa del Mondo, a Val-d'Is\u00e8re in discesa libera (15\u00aa); l'anno dopo, nella rassegna iridata giovanile di Sugarloaf 1984, vinse la medaglia d'oro nella discesa libera e nella combinata. Esord\u00ec ai Giochi olimpici invernali a , dove si classific\u00f2 10\u00aa nella discesa libera e non complet\u00f2 lo slalom speciale, e ai Campionati mondiali a Bormio 1985, dove si piazz\u00f2 8\u00aa nella combinata.\nIl 23 gennaio 1988 conquist\u00f2 il primo podio in Coppa del Mondo, a Bad Gastein in discesa libera (3\u00aa); l'anno dopo ai Mondiali di Vail 1989 fu 15\u00aa nella discesa libera, mentre ai XVI Giochi olimpici invernali di vinse la medaglia di bronzo nella discesa libera, l'unica gara che disput\u00f2. Ai Mondiali di Morioka 1993, sua ultima presenza iridata, si classific\u00f2 11\u00aa nella discesa libera e ai XVII Giochi olimpici invernali di , sua ultima presenza olimpica, si piazz\u00f2 14\u00aa nella discesa libera e 22\u00aa nel supergigante; in Coppa del Mondo conquist\u00f2 l'ultimo podio il 3 dicembre 1994 a Vail in supergigante (2\u00aa) e prese per l'ultima volta il via il 7 gennaio 1995 a Haus nella medesima specialit\u00e0, senza completare quella che sarebbe rimasta la sua ultima gara in carriera.\nOnorificenze.\nLa Wallinger nel 1992 fu insignita di una decorazione d'onore dell'Ordine al merito della Repubblica austriaca:"}
{"id": "1844168", "revid": "339392", "url": "https://it.wikipedia.org/wiki?curid=1844168", "title": "FC Swift Hesperange", "text": ""}
{"id": "1844169", "revid": "1833487", "url": "https://it.wikipedia.org/wiki?curid=1844169", "title": "Piano Sinigaglia", "text": " \nIl piano Sinigaglia per l'industria siderurgica venne approvato dal governo italiano nel 1948. Prendeva il nome dall'ingegnere ed imprenditore Oscar Sinigaglia e prevedeva un forte aumento della capacit\u00e0 produttiva della siderurgia nazionale, incentrato sulla ricostruzione dello stabilimento di Genova-Cornigliano e sull'integrazione verticale delle lavorazioni a Piombino ed a Bagnoli.\nRuolo nella storia della siderurgia italiana.\nL'Ilva, che prima della guerra si era sempre occupata di produrre acciaio grezzo lasciando ai privati le lavorazioni successive, avrebbe dovuto produrre anche profilati, rotaie ed acciai rivestiti; in particolare, il nuovo stabilimento di Cornigliano - che alla morte dell'imprenditore sarebbe stato a lui intitolato - doveva specializzarsi nella produzione di laminati piani per l'industria automobilistica.\nLa produzione da ciclo integrale eseguita su larga scala avrebbe permesso di ottenere acciaio a basso costo. La realizzazione di questi programmi port\u00f2 a contrasti con i siderurgici privati, rappresentati all'epoca soprattutto dalla Falck, che produceva acciai speciali dal rottame e si opponeva alla costruzione di nuovi impianti a ciclo integrale.\nFu decisivo per\u00f2 l'appoggio della FIAT, che stipul\u00f2 un accordo per l'acquisto, a prezzo molto conveniente, di una quota rilevante dei laminati che dovevano uscire dall' impianto di Cornigliano. Il completamento del nuovo stabilimento di Cornigliano ebbe luogo nel 1954."}
{"id": "1844172", "revid": "278954", "url": "https://it.wikipedia.org/wiki?curid=1844172", "title": "Tignola orientale del pesco", "text": ""}
{"id": "1844188", "revid": "547034", "url": "https://it.wikipedia.org/wiki?curid=1844188", "title": "Dialogo sopra la nobilt\u00e0", "text": "Il Dialogo sopra la nobilt\u00e0 \u00e8 un'opera composta da Giuseppe Parini nel 1757, che mette in luce le sue idee illuministe poi riprese nel poema satirico \"Il giorno\".\nSi tratta di un breve dialogo immaginario che, ispirato ai toni e alle situazioni dei \"Dialoghi dei morti\" di Luciano di Samosata, vede come protagonisti il Poeta e un Nobile, i quali per una circostanza fortuita si ritrovano a condividere la stessa tomba.\nAll'inizio il Nobile borioso disprezza la miseria e l'oscurit\u00e0 del Poeta, ma questo, con ragionamenti stringenti, gli dimostra che la nobilt\u00e0 non significa nulla, se non ricordare a memoria i nomi degli antenati ed ottenere un'adulazione interessata. Alla fine il Nobile perde tutte le sue certezze e anzi si rammarica di non aver conosciuto in vita il Poeta, il quale gli avrebbe evitato di vivere secondo i pregiudizi del suo ceto.\nTrama.\nCome prefazione al \u201cDialogo\u201d vi \u00e8 una citazione tratta dal \u201cSaggio sopra l'uomo\u201d di Alexander Pope, nella quale viene negata la presunta superiorit\u00e0 della nobilt\u00e0, basata esclusivamente sulla discendenza, e vengono anticipate alcune argomentazioni presenti nel \u201cDialogo\u201d.\nPer un caso fortuito, vengono sepolti vicini un nobile ed un povero poeta. Il nobile, con presunzione, invita lo sgradito compagno ad avvicinarsi da lui rispettando la gerarchia sociale, ma il poeta risponde con ironia di non preoccuparsi, poich\u00e9 ormai \u00e8 abituato a sentire il cattivo odore che il nobile cadavere emana e quindi non gli d\u00e0 pi\u00f9 fastidio. Il nobile si vanta di aver mantenuto molte persone in vita, mentre il poeta non possedeva un soldo, ma questi risponde dicendo che coloro che il nobile manteneva erano tutti ruffiani, i quali, adesso che \u00e8 morto, parlano male di lui. Il protagonista continua poi a schernirlo dandogli del tu e gli dice che, poich\u00e9 egli \u00e8 stato sepolto nuda e senza una cassa, a differenza del nobile, ora respira l'aria della verit\u00e0 del sottosuolo e quindi pu\u00f2 dire solo ci\u00f2 che considera verit\u00e0. Il nobile allora accetta di ascoltarlo e lui gli dimostra che la tanto decantata nobilt\u00e0 in realt\u00e0 non \u00e8 nulla. Comincia a dire che il nobile, come il plebeo, \u00e8 un uomo che ha avuto una nascita da uomo, non diversa da quella di una persona comune. Il nobile ribatte che \u00e8 diverso il sangue, ma, ribatte il poeta, il sangue di un nobile, come quello di un plebeo, \u00e8 comunque rosso e liquido e, anche se il sangue \u201cnobile\u201d fosse portatore di virt\u00f9 e rendesse immune al vizio, esisterebbero comunque uomini virtuosi anche se plebei e uomini viziosi anche tra i nobili, quindi, sostiene il poeta, forse il sangue si \u00e8 contaminato.\nIl nobile allora sostiene di discendere da una famiglia antica, ma il poeta, con ironia, gli fa notare che tutte le famiglie discendono da quella di Adamo, quindi sono tutte antiche allo stesso modo e, quando il nobile si vanta di ricordare il nome di tutti i propri antenati, lui sostiene che allora ha solo una buona memoria ed esistono tra il popolo molti storici che conoscono nomi antichi altrettanto bene. Il nobile allora comincia a vantarsi delle imprese e della potenza dei propri avi, potenza esercitata anche con la violenza nei confronti dei sottoposti; udendo queste cose, per la prima volta il poeta si arrabbia e lo rimprovera di scambiare i vizi per le virt\u00f9. Questi ammette di avere torto ma poi sostiene che gli si debba portare rispetto almeno per le azioni gloriose compiute dagli antenati, il poeta, per\u00f2, gli fa notare che, secondo questo ragionamento, sarebbero da attribuire a lui anche le cattive azioni compiute dai predecessori, cosa che il nobile rifiuta.\nIl cavaliere cos\u00ec si convince che la sua nobilt\u00e0 \u00e8 nulla, maledice tutti coloro che la hanno esaltata ai suoi occhi e addirittura insiste che il poeta gli dia del tu. Il poeta poi gli spiega cosa sia il rispetto, stato d'animo posto tra l'affetto e la meraviglia, e dice che quello che in vita gli veniva tributato non era rispetto, ma solo adulazione interessata ad ottenere favori. Poi gli rivela che ora, per\u00f2, il nobile pu\u00f2 sentirsi fiero, poich\u00e9 \u00e8 finalmente arrivato a conoscere la verit\u00e0: lui volentieri gliela avrebbe fatta conoscere in vita, se fosse stato ascoltato.\nInfine, il nobile gli chiede se la nobilt\u00e0 aiuti almeno a dare felicit\u00e0 nella vita e il poeta gli spiega che, unita alla virt\u00f9, la nobilt\u00e0 le d\u00e0 maggior risalto, unita alla ricchezza d\u00e0 l'illusione di essere superiore ai plebei, ma un nobile povero e senza virt\u00f9 \u00e8 la pi\u00f9 meschina delle creature, poich\u00e9 non pu\u00f2 mescolarsi al popolo ed abbassarsi a lavorare a causa della nobilt\u00e0, ma \u00e8 troppo povero per partecipare ai banchetti dei nobili senza vergogna, viene quindi deriso sia dai nobili che dal volgo.\nIl nobile non pu\u00f2 pi\u00f9 parlare, poich\u00e9 la sua lingua \u00e8 ormai decomposta, e il poeta lo compatisce, poich\u00e9 in vita non ha mai trovato \u201cuno si coraggioso che avesse ardito di trattarvi una sola volta da sciocco\u201d. Conclude dicendo che, se mai dovesse resuscitare, desidererebbe di essere prima un uomo dabbene, poi sano, poi d'ingegno, poi ricco e solo dopo tutto ci\u00f2 vorrebbe essere nobile.\nRapporto con il periodo storico e culturale.\nOltre alla critica dei privilegi della nobilt\u00e0, tipica di alcuni Illuministi, nell'opera sono presenti numerosi riferimenti alla cultura classica che, insieme alla scelta di adottare una forma dialogica, testimoniano l'influenza che il Neoclassicismo ha avuto sull'autore."}
{"id": "1844189", "revid": "174925", "url": "https://it.wikipedia.org/wiki?curid=1844189", "title": "Basilio Argiro detto Mesardonide", "text": ""}
{"id": "1844197", "revid": "2039709", "url": "https://it.wikipedia.org/wiki?curid=1844197", "title": "Pasquale Stanzione", "text": "\u00c8 presidente dell'Autorit\u00e0 garante per la protezione dei dati personali dal 29 luglio 2020.\nBiografia.\nNato in Provincia di Benevento, \u00e8 stato professore ordinario di Istituzioni di Diritto Privato presso la facolt\u00e0 di Giurisprudenza dell'Universit\u00e0 degli Studi di Salerno dal 1984 ad oggi. Consigliere della Banca d'Italia a Salerno e Giudice tributario presso la Commissione tributaria provinciale. \u00c8 presidente dell'Unione giuristi cattolici dell'Archidiocesi di Salerno nonch\u00e9 componente del Consiglio nazionale di presidenza. Nel marzo 2005 \u00e8 eletto dalla Camera dei Deputati componente laico del Consiglio di Presidenza della giustizia amministrativa (2005-2009), di cui \u00e8 stato altres\u00ec vicepresidente. \u00c8 membro dell\"'Associazione italiana di diritto comparato\" e della \"Soci\u00e9t\u00e9 de l\u00e9gislation compar\u00e9\".\nGi\u00e0 preside della Facolt\u00e0 di Giurisprudenza dell'Universit\u00e0 di Salerno (2000-2008), nella sua carriera, ha insegnato anche Diritto privato comparato, Diritto processuale civile, Diritto bancario, Diritto e legislazione notarile e Diritto di famiglia. \u00c8 stato coordinatore del dottorato di ricerca in \"\"Diritti della persona e comparazione\". \u00c8 fondatore e curatore scientifico della rivista giuridica online \"Comparazione e diritto civile\". \u00c8 stato professore straordinario di diritto privato presso la Link Campus University di Roma e presidente del comitato scientifico del CERSIG (Centro di Ricerca sulle Scienze Giuridiche dello stesso ateneo romano).\nI lavori giuridici.\nLa sua produzione scientifica, cui si accompagna una intensa attivit\u00e0 di organizzazione e partecipazione a numerosi Convegni nazionali e internazionali, si sofferma in particolare su temi che concernono la tutela, sia in campo economico che nelle relazioni personali, della dignit\u00e0 e integrit\u00e0 della persona umana.\nParticolare \u00e8 l'attenzione verso le cosiddette \"minorit\u00e0\", termine di suo conio divenuto usuale nella materia: minori, disabili, anziani, ma anche il consumatore-persona nei suoi rapporti con i \"professionels\" o il malato nell'ambito del rapporto di cura e via enumerando.\nOltre alla monografia del 1975 - \"Capacit\u00e0 e minore et\u00e0 nella problematica della persona umana\", Napoli, Jovene, 1975, pp.\u00a0442 - che ha inciso profondamente nella dottrina e nella giurisprudenza, attraverso l'elaborazione della nozione di \"capacit\u00e0 di discernimento\"\" del minore e dell'incapace per infermit\u00e0 di mente, si citano gli studi \"Scelte esistenziali e autonomia del minore\" (1983); \"Principi costituzionali e diritto di famiglia nell'esperienza spagnola\" (1984); \"Transessualismo e tutela della persona\" (1984); \"L'et\u00e0 dell'uomo e la tutela della persona: gli anziani\" (1989); le voci in tema di \"Capacit\u00e0\" e di \"Persona\" nell'Enciclopedia del diritto Treccani (1989 e 1990); \"Per una sintesi unitaria nella difesa del consumatore\" (1994); \"La tutela del consumatore tra liberismo e solidarismo\" (1998); le voci in tema di \"Transessualismo\" e \"Anziani\" nell'Enciclopedia del diritto; il saggio su \"Minorit\u00e0 e tutela della persona umana\" (2000); sui \"Garanti per l'infanzia e interesse del minore\" (2000); \"La disciplina giuridica dei trapianti\" (2000); \"La nuova disciplina dell'adozione\" (2002); Di\"ritti esistenziali della persona, tutela delle minorit\u00e0 e\" Drittwirkung \"nell'esperienza europea\" (2002).\nD'altro canto, la produzione scientifica si estende a profili ancora pi\u00f9 tecnici, seppure pervasi dalla peculiare sensibilit\u00e0 per la garanzia delle situazioni esistenziali: tra i tanti, ad esempio, \"Condizioni meramente potestative e situazioni creditorie\" (1981); \"Situazioni creditorie meramente potestative\" (1982); \"Comunione legale tra coniugi e responsabilit\u00e0 patrimoniale\" (1984); \"Rinnovazione e disdetta del rapporto di locazione ad uso abitativo\" (1985); \"Servizio cambiario e responsabilit\u00e0 del notaio\" (1992); \"Sull'impresa familiare nell'ordinamento italiano\" (1993); \"Clausole compromissorie, arbitrato e tutela dei consumatori\" (1996); \"Le reti metropolitane di telecomunicazione al servizio del cittadino e dell'impresa\" (2000); \"Commercio elettronico, contratto e altre categorie\" (2001); \"La responsabilit\u00e0 del professionista\" (2007) e via enumerando.\nOpere.\nPasquale Stanzione \u00e8 autore o coautore di molteplici libri, tra cui:"}
{"id": "1844201", "revid": "17042247", "url": "https://it.wikipedia.org/wiki?curid=1844201", "title": "Prealpi pordenonesi", "text": ""}
{"id": "1844203", "revid": "1272592", "url": "https://it.wikipedia.org/wiki?curid=1844203", "title": "Blue Harvest", "text": "Blue Harvest (noto anche come I Griffin presentano Blue Harvest) \u00e8 un episodio della serie animata \"I Griffin\" e la prima parte della trilogia \"Ridi pure, ammasso di pelo!\" (\"Laugh It Up, Fuzzball!\"). Costituisce la prima puntata della sesta stagione ed \u00e8 andata in onda per la prima volta il 23 settembre 2007 negli Stati Uniti sul canale televisivo Fox e il 7 gennaio 2008 in Italia su Italia 1.\nL'episodio \u00e8 una parodia e rivisitazione del noto film campione d'incassi \"Guerre stellari\" (\"Star Wars\") del 1977 e riodina i personaggi della serie secondo i ruoli dei personaggi del film originale. L'episodio vede Peter Griffin raccontare la storia di \"Guerre Stellari\" per passare il tempo dopo che la corrente di casa \u00e8 saltata. I sequel dell'episodio \"Something, Something, Something, Dark Side\" e \"It's a Trap!\" sono parodie dei capitoli successivi della saga di \"Guerre stellari\".\nLa puntata fu scritta da Alec Sulkin e diretta da Dominic Polcino. Appaiono le guest star Chevy Chase nel ruolo di Clark Griswold, Beverly D'Angelo nel ruolo di Ellen Griswold, Mick Hucknall e Helen Reddy nel ruolo di s\u00e9 stessi, Rush Limbaugh nel ruolo di un commentatore politico galattico, Don Tai nel ruolo di un pilota di Caccia TIE e Leslie Nielsen nel ruolo di Dott. Barry e Rumack.\nTrama.\nLa famiglia Griffin \u00e8 in salotto a guardare la televisione, ma improvvisamente salta la corrente. Peter inizia cos\u00ec a raccontare la storia di \"Guerre stellari\" con loro nei panni dei protagonisti della saga. Una nave dei ribelli \u00e8 attaccata da un cacciatorpediniere imperiale, la Principessa Leila viene catturata da Lord Fener, mentre i droidi C1-P8 e D-3BO riescono a fuggire a bordo di una capsula di salvataggio, atterrando su Tatooine dove vengono catturati dai jawa e in seguito acquistati dalla famiglia di Luke Skywalker. Mentre si trova nel deserto Luke viene aggredito da un sabbipode, messo poi in fuga da Obi-Wan Kenobi che soccorre il ragazzo.\nC1-P8 mostra il videomessaggio che Leila ha registrato per Obi-Wan dove gli chiede aiuto per mandare i piani della Morte Nera, che lei ha rubato, a suo padre su Alderaan. Nel frattempo l'Impero, sulle tracce dei due droidi fuggiti, uccide gli zii di Luke. Luke, Obi-Wan e i droidi si recano al porto spaziale di Mos Eisley per cercare una nave che li porti su Alderaan e trovano il capitano Ian Solo, pilota del \"Millennium Falcon\", accompagnato dal suo copilota Chewbecca. Vengono trovati dai cloni dell'Impero, dopo una sparatoria riescono a partire ma sono inseguiti dagli incrociatori imperiali, che seminano saltando nell'iperspazio. Il Governatore Tarkin e Dart Fener distruggono Alderaan sotto gli occhi di Leila.\nIl \"Millennium Falcon\" giunge tra i detriti del pianeta appena disintegrato e con un raggio treante viene risucchiato dalla Morte Nera. Una volta all'interno Luke, Ian e Chewbecca cercano la cella dove \u00e8 rinchiusa Leila per salvarla, quindi fuggono dalla truppe d'assalto mentre Obi-Wan muore affrontando Dart Fener. Giungono su Yavin IV dove si uniscono ai ribelli e pianificano un attacco per distruggere la Morte Nera che porteranno a termine con successo. A questo punto, Peter ha finito di raccontare la storia e in casa torna la luce.\nProduzione.\nSecondo Seth MacFarlane la ragione per cui hanno prodotto una parodia basata su \"Guerre stellari\" \u00e8 dovuta al fatto che quasi tutti i membri dello staff de \"I Griffin\" erano grandi fan dei film di George Lucas. MacFarlane dichiar\u00f2 anche che stavano considerando di fare delle parodie basate su \"I predatori dell'arca perduta\" o \"Star Trek II - L'ira di Khan\", ma presumevano che non sarebbero stati in grado di ottenere il permesso dai proprietari dei due film, in questo caso Paramount Pictures. Dopo che la Lucasfilm ha dato il permesso sulla creazione di parodie basate sui loro film, ha dato una sola condizione al personale de \"I Griffin\", ovvero che i personaggi dovevano apparire esattamente come nei film.\nPersonaggi.\nDiversi personaggi di \"Guerre stellari\" sono stati sostituiti da Peter con i personaggi presenti ne \"I Griffin\", che hanno riportato le loro caratteristiche nei personaggi di \"Guerre stellari\" che sono andati a interpretare.\nEdizioni home video.\nDVD.\nNei primi mesi del 2008 (il 21 gennaio negli Stati Uniti e il 9 marzo in Italia) sono uscite due versioni in DVD dell'episodio, una normale e una in edizione limitata nel quale sono compresi diversi contenuti speciali:\nBlu-ray Disc.\nIl 9 febbraio 2011 in Italia \"Blue Harvest\" \u00e8 stato pubblicato anche nel formato Blu-ray Disc."}
{"id": "1844204", "revid": "17042267", "url": "https://it.wikipedia.org/wiki?curid=1844204", "title": "Prealpi trevigiane", "text": ""}
{"id": "1844206", "revid": "132266", "url": "https://it.wikipedia.org/wiki?curid=1844206", "title": "Reggimenti italiani (1792-1799)", "text": "Lista dei reggimenti italiani dal 1792 al 1799. (Stati di Antico Regime)\nStati della Chiesa.\nOrdinamento del 1792.\nTruppe del Maggiordomo\nTruppe del Commissariato delle Armi\nTruppe del Tesorierato Generale (\"Verdi\")\nTruppe del Tribunale della Sacra Consulta\nPiano Caprara (31 marzo 1793).\nAltre truppe\nOrdinamento del 1796.\nTruppe in Romagna e nelle Marche\nTruppe a Roma e Civitavecchia\nOrdinamento del maggio 1797.\nFanteria\nAltri Corpi\nRegni di Napoli e Sicilia.\nReggimenti di Fanteria.\nBattaglioni di formazione (ottobre 1798)\nReggimenti di Cavalleria.\nReggimenti Veterani\nReggimenti Baronali (1798)\n2 Squadroni di formazione dello S. M. (ottobre 1798)"}
{"id": "1844207", "revid": "767487", "url": "https://it.wikipedia.org/wiki?curid=1844207", "title": "Versailles (gruppo musicale giapponese)", "text": "I sono un gruppo musicale visual kei giapponese. Per via dell'esistenza di una musicista statunitense con lo stesso nome d'arte, la band \u00e8 nota negli U.S.A. ed in generale fuori dalla madre patria col nome di Versailles -Philharmonic Quintet-.\nAppartengono alla corrente , caratterizzata da un metal molto melodico influenzato dalla musica classica nonch\u00e9 dall'estetica neoclassica o medievale europea, in linea con artisti occidentali quali Yngwie Malmsteen, Symphony X e Stratovarius.\nBiografia.\n2007: Formazione.\nNel marzo 2007 i Versailles erano formati da KAMIJO (ex LAREINE), HIZAKI (ex SULFURIC ACID) e Jasmine You (ex Jakura). Pi\u00f9 tardi, TERU (ex Aikaryu, che per\u00f2 fu ritenuto membro di supporto poich\u00e9 lo scioglimento della sua band era ancora in corso) e YUKI (ex Sugar Tip), che furono consigliati dal proprietario della live house di Meguro ., entrarono nella band. HIZAKI, Jasmine You e TERU avevano precedentemente suonato assieme nell'HIZAKI grace project.KAMIJO e HIZAKI crearono il concetto di \"Versailles\" nell'autunno del 2006, e passarono sei mesi radunando i membri a cui esprimerlo. Il loro concetto di \"band\" \u00e8 \"l'assoluta youshikibi (forma di bellezza) del suono e gli estremi dell'estetismo.\"Il 30 marzo 2007, furono annunciati i dettagli della band. Registrarono materiale promozionale attraverso internet, caricandolo sulla loro pagina MySpace inglese, e parteciparono ad alcune interviste di stampe straniere.Fecero la loro prima apparizione con un programma il 23 giugno, seguiti dalla loro prima performance il 24. Il 26 parteciparono ad un evento organizzato da KAMIJO alla .In quei giorni distribuirono anche il loro primo singolo e il loro primo DVD del singolo \"The Revenant Choir\".\nIl 19 luglio, a un concerto per il compleanno di KAMIJO, TERU annunci\u00f2 di essere finalmente diventato un membro a tutti gli effetti dei Versailles.Il 31 agosto, sul palco di un evento live intitolato \"The Red Carpet Day\" e organizzato dalla band stessa, i Versailles firmarono un contratto con la tedesca CLJ Records label per la pubblicazione del loro primo mini album, \"Lyrical Sympathy\" il 31 ottobre in Europa; la distribuzione sul suolo nazionale venne invece affidata alla label di KAMIJO Sherow Artist Society.L'uscita dell'album venne promossa in Giappone dal primo tour nazionale dei Versailles (in collaborazione con Kaya e Juka) La loro canzone \"The Love From A Dead Orchestra\" appar\u00ec anche su una compilation distribuita dalla Sony BMG in Germania il 9 novembre, chiamata Tokyo Rock City.\n2008: NOBLE.\nNel 2008 i Versailles fecero la loro prima apparizione in Europe e negli USA. In marzo e aprile la band si esib\u00ec assieme ai Mantenrou Opera attorno all'Europa con concerti in Francia, Spagna, Germania, Finlandia e Svezia. Il 3 maggio si esibirono all'evento \"hide Memorial Summit\" (per celebrare i 10 anni dalla morte di hide)allo Statio di Ajinomoto davanti a 30.000 persone, assieme agli X Japan, i Luna Sea, i Mucc e i Marbell. Tre giorni dopo i Versailles suonarono al loro primo oneman live alla \"UNIT\" di Daikanyama registrando il tutto esaurito. Successivamente furono invitati dalla Tainted Reality per esibirsi il 30 maggio al progetto A-Kon a Dallas (Texas) a cui parteciparono pi\u00f9 di 3.000 persone e il 3 giugno al Knitting Factory a Los Angeles (California) per il loro debutto americano, in cui si registr\u00f2 il tutto esaurito.Il 9 luglio 2008 i Versailles pubblicarono digitalmente il loro primo album completo, \"NOBLE\", esclusivamente per iTunes Music Stores. Il 16 luglio usc\u00ec il CD in Giappone e il 30 nel resto del mondo.La casa discografica dei Versailles annunci\u00f2, il 19 agosto, che avevano ricevuto notizie di un musicista americano che utilizzava gi\u00e0 il nome \"Versailles\"; la band fu spinta a creare un nuovo nome promozionale per poter fare altri tour in America, quindi invitarono i fans a unire le idee. Il 14 settembre la band annunci\u00f2 sul proprio sito che il nuovo nome della band per gli USA era quello di \"Versailles -Philharmonic Quintet-\", ma negli altri Paesi sono ancora noti solamente come Versailles.\"PRINCE\" fu la prima canzone registrata sotto il loro nuovo nome, e fu disponibile con un download gratuito. Usc\u00ec il singolo \"PRINCE &amp; PRINCESS\". I Versailles tornarono in America per l'evento Anime USA a Crystal City (Virginia) l'11 ottobre e per un concerto al New York City's Knitting Factory il 13 ottobre. Nel mese di novembre i Versailles girarono il Giappone con il loro primo oneman tour nazionale, con tappa finale il 23 dicembre alla (commercializzato successivamente su DVD). Al concerto i Versailles annunciarono che sarebbero debuttati come major sotto la Warner in conclusione a un ulteriore tour primaverile da marzo a maggio 2009 intitolato \"Last Indies Tour -The Fragment Collectors-\".\n2009: Debutto da Major e morte di Jasmine You.\nIl loro singolo di debutto sotto l'etichetta major, \"ASCENDEAD MASTER\", fu pubblicato il 24 giugno 2009 in tre versioni limitate contenenti i frammenti di un cortometraggio partecipante gli stessi Versailles. Due eventi speciali vennero organizzati inoltre a Tokyo e Osaka per i fans che avevano acquistato le tre edizioni. I Versailles tennero il loro ultimo tour da band indipendente fra il 26 marzo e il 9 maggio (erano in gran parte eventi gratuiti per promuovere la scena visual kei indipendente. L'accesso fu infatti libero soltanto a chi aveva acquistato dei dischi visual kei in alcuni negozi che decisero di collaborare con l'iniziativa. Ad alcuni eventi suonarono gli stessi Versailles come ospiti segreti.) Questa serie di eventi venne intitolata \"The Fragment Collectors\" (\"I collezionisti di frammenti\").Ulteriori eventi come l'\"Anthology of Revolution\" marcarono i loro ultimi concerti, concludendo con 5 notti consecutivi al Meguro Rock May Kan. Essendo un piccolo locale dalla capienza di circa duecento persone, vennero organizzati cinque concerti consecutivi dal 17 al 21 luglio. Il primo concerto venne riservato ai fans stranieri, il secondo ai fans di sesso maschile, il terzo ai fans di sesso femminile. Per i restanti due concerti non ci furono limiti per la partecipazione e i biglietti esaurirono a un minuto dall'inizio delle prevendite.L'ultimo live definitivo da indie ebbe luogo il 21 giugno 2009. Annunciarono inoltre che non avrebbero pi\u00f9 suonato live fino all'uscita del loro nuovo album, tuttavia un concerto venne fissato per l'11 agosto a un evento organizzato dalla Fuji Television ad Odaiba.Il 3 agosto i Versailles parteciparono come ospiti segreti al festival visual kei SCUBER DIVE 09. Jasmine You non partecip\u00f2 tuttavia all'evento a causa di problemi di salute non specificati che lo costrinsero a cancellare anche la sua apparizione al concerto dell'11 agosto ad Odaiba. Pochi giorni dopo venne reso noto che le sue condizioni erano cos\u00ec critiche da impedirgli di partecipare alle registrazioni del nuovo album.Nella mattina del 10 agosto venne annunciato sul sito ufficiale della band che Jasmine You era deceduto la notte precedente, all'et\u00e0 di 30 anni, e che di conseguenza tutte le attivit\u00e0 dei Versailles programmate fino a quel momento sarebbero state cancellate. Le reali cause della morte non furono mai svelate, l'accaduto venne generalizzato come \"causato da una malattia degenerativa\", ma vennero avanzate varie ipotesi dai fans scatenate soprattutto dal fatto che i genitori di Jasmine You non vollero che i membri della band partecipassero al suo funerale.Una settimana dopo i rimanenti quattro membri annunciarono di voler continuare con la band dopo un periodo di pausa non specificato. Quella di continuare il progetto dei Versailles era, secondo molti, una promessa stretta fra i membri e Jasmine You. Il 22 settembre i fans ebbero l'occasione di donare fiori a Jasmine You a una mostra organizzata dai Versailles in suo onore.Il 25 ottobre i Versailles suonarono un breve set alla prima edizione del V-ROCK FESTIVAL, adottando Yo dei Mantenrou Opera come bassista di supporto, e il 7 dicembre presero parte al programma musicale della NHK MUSIC JAPAN (trasmessa il mese successivo).\n2010: JUBILEE.\nIl ritorno effettivo sulle scene della band avvenne tuttavia nel gennaio del 2010 con l'uscita di un nuovo album e un tour mondiale che vide i Versailles impegnati dal 28 febbraio al 4 settembre in Giappone, in Europa e in Sud America.\nIl 4 gennaio 2010 tennero un evento chiamato \"Jasmine You -Memorial Ceremony-\" al Shibuya O-East, assieme a Kaya e ai Mantenrou Opera. Il 20 gennaio usc\u00ec il loro album major intitolato \"JUBILEE\" e la band annunci\u00f2 un tour mondiale chiamato \"Methods of Inheritance\" che cominci\u00f2 il 28 febbraio a Yokohama.Come bassista di supporto per il tour venne incaricato Masashi, un membro della band di Cosmo e K\u00f6zi. Il primo marzo apr\u00ec i battenti il fanclub ufficiale Descendant of Rose. La tappa finale del tour, in Giappone, fin\u00ec con due concerti finali chiamati \"-JUBILEE-\", uno al Midou Kaikan ad Osaka il 18 aprile e uno al JCB Hall di Tokyo il 30 aprile 2010; questi due concerti videro anche la partecipazione di un coro.La band viaggio in America Latina con concerti in Brasile, Cile, Argentina, Peru e Messico e in Europa con concerti in Norvegia, Russia, Finlandia, Inghilterra, Spagna, Francia, Paesi Bassi, Germania e Ungheria, prima di ritornare in Giappone. Il \"-Grand Final-\" del tour ebbe luogo il 4 settembre 2010 alla C.C. Lemon Hall. A questo evento venne annunciato che Masashi era diventato sesto membro ufficiale dei Versailles, poich\u00e9 Jasmine You era da quel momento citato come \"eternal member\".Venne annunciata l'uscita delle versioni live di Lyrical Sympathy e NOBLE il primo settembre, anche se le canzoni erano gi\u00e0 state registrate il 23 dicembre 2008 durante il loro final tour \"Chateau de Versailles\" al C.C. Lemon Hall, lo stesso concerto che appar\u00ec nel DVD \"Chateau de Versailles\". \"Lyrical Sympathy -Live-\" contiene la bonus track \"SFORZANDO -Original Version-\" mentre NOBLE -Live- non contiene \"To The Chaos Inside\" o \"Episode\".Il singolo successivo fu distribuito in tre versioni: due edizioni limitate (type A e B) e un'edizione regolare. Il singolo, intitolato \"DESTINY -The Lovers-\", fu pubblicato il 27 ottobre 2010. Nel tardo novembre, la Panasonic trasmette un sommario di uno dei concerti dei Versailles in 3D in pi\u00f9 di 8.000 negozi giapponesi. Il concerto era il \"\"World Tour 2010 \"Method of Inheritance\" - JUBILEE-\", registrato al JCB Hall a Tokyo il 30 aprile 2010. Alcuni fans ebbero l'occasione di ricevere un'uscita anticipata del concerto 3D al Panasonic Center di Ariake (Giappone) dall'8 al 14 novembre.\n2011: Holy Grail.\nA partire dal 17 gennaio 2011 and\u00f2 in onda su TV Kanagawa e Mainichi Broadcasting System un mini-drama in dieci puntate che vide protagonisti i Versailles e l'attrice Rina Koike, intitolato Realizzate il mio desiderio, Versailles! (\u304a\u306d\u304c\u3044\u304b\u306a\u3048\u3066\u30f4\u30a7\u30eb\u30b5\u30a4\u30e6! Onegai kanaete Berusaiyu!). La sigla del drama fu \"Philia\", il nuovo singolo dei Versailles, commercializzato il 15/16 marzo 2011.Il 4 giugno 2010 la band tenne un concerto in Italia, a Cava de' Tirreni (Salerno), in occasione dell'evento anime Cavacon.La band si chiuse in studio ancora una volta per registrare il loro nuovo album da major, intitolato \"Holy Grail\", in tre edizioni, il 15 giugno. L'album include \"MASQUERADE\", sigla del film \"Vampire Stories: Brothers\" e \"Vampire\" sigla del film \"Vampire Stories: Chasers\" per cui KAMIJO aveva prodotto le musiche.La band inizi\u00f2 il suo secondo tour mondiale, appunto intitolato \"Holy Grail\", il 31 luglio a Kyoto. Questo tour li port\u00f2 ad Hong Kong e Taiwan a settembre, poi in Europa (Russia, Inghilterra, Spagna, nuovamente in Italia a Roma il 6 ottobre, Austria, Polonia, Germania e Francia) e in America Latina (Messico, Colombia, Venezuela, Brasile, Uruguay, Argentina, Chile) a novembre.\n2012: Singoli celebrativi, quarto album e scioglimento.\nDopo un tour di 7 mesi conclusosi il 12 gennaio, i Versailles hanno annunciato l'uscita di due nuove canzoni, suonate inaspettatamente durante il tour stesso. Il singolo chiamato \"Rhapsody of the Darkness\", le cui canzoni sono appunto \"Rhapsody of the Darkness\" e \"Illusion\", \u00e8 stato pubblicato il 25 aprile, e l'omonima canzone \u00e8 stata anticipatamente suonata in un programma radio.I testi sono composti da KAMIJO e le musiche da HIZAKI. Il singolo \u00e8 disponibile solamente in versione digitale.\nPer la data del 4 luglio \u00e8 stata annunciata l'uscita di un nuovo singolo per celebrare il quinto anniversario della band, intitolato \"ROSE\" , contenente due inediti, la versione giapponese di \"Love will be born again\" e un remake di \"The Red Carpet Day\". Per il singolo \u00e8 prevista anche una versione DVD contenente delle performance live dell'appena concluso world tour.\nLo scioglimento\nIl 20 luglio 2012 la band annuncia L'uscita del loro ultimo album, intitolato \"Versailles\", per la data del 26 settembre 2012.\nDopodich\u00e9, la band si scioglier\u00e0 (ufficialmente si tratta di una pausa a tempo indeterminato), esibendosi per il loro concerto di addio il 20 dicembre 2012 al NHK Hall di Tokyo\n2013: Progetti post scioglimento.\nDopo lo scioglimento dei Versailles, Kamijo annuncia l'inizio della sua carriera solista. Il singolo di debutto,\"Louis\", previsto per il 28 agosto 2013, vedr\u00e0 vari ospiti, tra i quali i membri dei Versailles e dei Lareine.\nI rimanenti quattro membri dei Versailles, Hizaki, Teru, Yuki e Masashi, formano con un nuovo vocalist, Zin, i Jupiter, un progetto stilisticamente simile ai Versailles, che pubblicher\u00e0 il singolo di debutto, \"Blessing of the Future\", il 24 luglio 2013.\n2015: Reborn.\nIl 28 dicembre 2015 i Versailles si esibiscono, per la prima volta dopo pi\u00f9 di 3 anni dall'inizio dello hiatus e durante il Gran Finale del tour solista di Kamijo, con una set-list comprendente le tracce The Revenant Choir, God Palace method of Inheritance-, Aristocrat's Symphony, Ascendead Master. Prima dell'esibizione avviene la cerimonia di rinascita della band, trasmessa in diretta mondiale. Viene allora annunciato che la band riprender\u00e0 completamente le attivit\u00e0 nel 2016, con un release musicale prevista in estate e due live programmati: uno a Giugno per festeggiare i 9 anni dalla formazione della band, e uno per il 7 agosto."}
{"id": "1844220", "revid": "486946", "url": "https://it.wikipedia.org/wiki?curid=1844220", "title": "Societ\u00e0 svizzera di radiotelevisione", "text": ""}
{"id": "1844222", "revid": "218520", "url": "https://it.wikipedia.org/wiki?curid=1844222", "title": "Micro-blogging", "text": ""}
{"id": "1844227", "revid": "767487", "url": "https://it.wikipedia.org/wiki?curid=1844227", "title": "Quaestura exercitus", "text": "La Quaestura exercitus era un peculiare distretto amministrativo dell'Impero romano d'Oriente con sede a Odessa istituita dall'Imperatore Giustiniano I il 18 maggio 536.\nQuesto territorio conteneva le province romane di Mesia inferiore e Scizia inferiore, che si trovavano nella regione meridionale del Danubio, oltre alle province di Cipro, Caria, e l'arcipelago egeo (per esempio le Cicladi). Tutte queste province vennero separate dalla Prefettura del pretorio d'Oriente e poste sotto l'autorit\u00e0 di un \"quaestor\". L'autorit\u00e0 del \"quaestor\" era equivalente a quella di un \"magister militum\". Dato che le province danubiane, d'importanza strategica vitale, si erano economicamente impoverite, lo scopo della \"quaestura exercitus\" era quella di sostenere le truppe che erano stazionate l\u00ec. Connettendo le province Danubiane meridionali con province pi\u00f9 prospere, Giustiniano fu in grado di trasportare rifornimenti attraverso il Mar nero. Questa riorganizzazione territoriale sollev\u00f2 le popolazioni delle povere regioni danubiane dal peso di mantenere le truppe ivi stazionate.\nAlla fine le province danubiane che costituivano la \"quaestura exercitus\" non sopravvissero alle invasioni dei Balcani da parte di Slavi e Avari. Tuttavia rimasero in mano bizantina fortezze isolate sul delta del Danubio e lungo le coste del Mar nero, e c'\u00e8 evidenza storica che la grande \"thema\" navale bizantina del \"Karabisianoi\" venne creata sui resti della \"quaestura\"."}
{"id": "1844239", "revid": "118504132", "url": "https://it.wikipedia.org/wiki?curid=1844239", "title": "Scomposizione della devianza", "text": "La scomposizione della devianza \u00e8 un'operazione utilizzata in statistica per calcolare, tra le altre cose, il coefficiente di determinazione e la statistica test ANOVA. Data una variabile numerica formula_1 si chiama devianza la somma degli scarti quadratici dalla media campionaria formula_2; questa quantit\u00e0 si pu\u00f2 scomporre in una parte \"spiegata\" da una o pi\u00f9 variabili formula_3 e una parte \"residua\"; la somma di queste due parti \u00e8 costante e corrisponde alla devianza totale.\nDevianza tra e entro gruppi.\nQuando si dispone di formula_4 gruppi distinti di formula_5 osservazioni ciascuno di una variabile numerica formula_1, si pu\u00f2 calcolare la devianza complessiva di formula_1 ignorando la distinzione tra gruppi, e la si pu\u00f2 scomporre in due quantit\u00e0 SSW (devianza entro gruppi, in inglese \"Sum of Squares Within\") e SSB (devianza tra gruppi, in inglese \"Sum of Squares Between\"):\nLa devianza tra gruppi sar\u00e0 maggiore di quella entro gruppi quando i valori di formula_1 sono ben distinti tra gruppi diversi, e sar\u00e0 invece bassa quando le medie locali formula_9 si assomigliano. Nel caso limite in cui esse siano tutte uguali, formula_21. Questa scomposizione si pu\u00f2 usare per creare il coefficiente formula_22, che indica la proporzione della devianza totale di formula_1 che nasce dall'eterogeneit\u00e0 dei gruppi sui quali la variabile viene osservata. In virt\u00f9 della relazione tra devianza e varianza, introducendo i propri denominatori alle equazioni sopra, si ricava la scomposizione della varianza, la quale ha il vantaggio di ricondurre le quantit\u00e0 empiriche sopra alle propriet\u00e0 della variabile casuale formula_1 e permette di condurre i test delle ipotesi che vanno sotto il nome di ANOVA (\"ANalisys Of VAriance\").\nDevianza spiegata e residua.\nQuando si dispone di due variabili numeriche formula_1 e formula_3, si pu\u00f2 analizzare la relazione tra le due variabili con un modello lineare semplice, in questo modo, per misurare l'associazione tra le due variabili, si pu\u00f2 scomporre la devianza totale di formula_1 (la variabile usata come outcome nel modello lineare) in devianza residua SSR e spiegata SSM (\"Sum of Squares of Model\"):\nIl rapporto tra SSM e devianza totale di formula_1 SST d\u00e0 luogo al coefficiente di determinazione formula_33, il quale \u00e8 anche il quadrato del coefficiente di correlazione di Pearson formula_34. Come si pu\u00f2 notare dalle equazioni, formula_33 \u00e8 tanto maggiore quando i valori di formula_1 risultano vicini a quelli previsti del modello, mentre diminuisce quando il modello prevede valori molto vicini tra loro nella scala della formula_1.\nChiaramente, questo metodo \u00e8 facilmente estendibile a un numero maggiore di variabili formula_3 utilizzando una regressione multivariata, in tal caso il coefficiente formula_33 perde il suo valore di indice di associazione tra variabili e si volge ad indicare la capacit\u00e0 del modello lineare di determinare appunto il valore di ciascuna formula_1 osservata, o, in altre parole, la capacit\u00e0 del modello di \"spiegare\" appunto la variabilit\u00e0 di formula_1; si definisce invece \"residua\" la devianza (e la rispettiva varianza) di formula_1 che il modello non riesce a spiegare per mezzo dei predittori formula_3.\nSi pu\u00f2 verificare facilmente che nel caso di una sola variabile esplicativa formula_3 categorica, i gruppi definiti dalle categorie di quella variabile danno luogo alle equazioni formula_45 e formula_46, perci\u00f2 formula_47."}
{"id": "1844240", "revid": "1745361", "url": "https://it.wikipedia.org/wiki?curid=1844240", "title": "Pesto modenese", "text": "Il pesto alla modenese (nella zona est dell'appennino anche noto come cunza) \u00e8 un condimento tipico della cucina della provincia di Modena a base di lardo.\nUtilizzo.\nIl pesto modenese, unito a una spolverata di parmigiano reggiano, viene utilizzato essenzialmente per la farcitura delle tipiche tigelle modenesi, nonch\u00e9 dei borlenghi. Grazie al calore della tigella o del borlengo, il lardo del pesto si scioglie e sprigiona gli oli essenziali del rosmarino.\nEventualmente il pesto pu\u00f2 essere utilizzato anche in abbinamento ad altre specialit\u00e0 emiliano-romagnole, come ad esempio le piadine.\nDosi e preparazione.\n\u00c8 una salsa cruda, prodotta con lardo suino, rosmarino e aglio.\nPer 250 grammi di lardo, sono sufficienti due spicchi d'aglio e due rametti di rosmarino. Per comodit\u00e0 viene spesso preparato col frullatore, che tende per\u00f2 a creare un unico amalgama, di conseguenza risulta preferibile lavorare le foglie del rosmarino e degli spicchi d'aglio a lungo con la mezzaluna, fino a ottenere un trito fine. A questo punto viene mescolato il lardo, amalgamando il tutto.\nLa tradizione vuole che la versione del pesto utilizzata per i borlenghi, veda l'aggiunta agli ingredienti normali anche di 250 grammi di pancetta, eventualmente un po' di salsiccia, e altri quattro spicchi d'aglio."}
{"id": "1844242", "revid": "1718925", "url": "https://it.wikipedia.org/wiki?curid=1844242", "title": "Inarzo", "text": "Inarzo (\"In\u00e0rs\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nInarzo si trova ad una quota di circa 282 m s.l.m., tra la sponda meridionale del Lago di Varese e la catena di collinette che vanno da Casale Litta ad Azzate. Confina con Cazzago Brabbia, Bodio Lomnago, Bernate (fraz.di Casale Litta), Varano Borghi, Ternate e Biandronno.\nII territorio comunale, di circa 258 ettari, \u00e8 costituito per met\u00e0 di prati e campi e per l'altra met\u00e0 da una parte della Palude Brabbia, pi\u00f9 una piccola zona boschiva a monte. C'\u00e8 un piccolo corso d'acqua, il Riale, che nasce a Lomnago e scende a sud del paese, attraversando poi la palude Brabbia e sfociando nel Canale Brabbia. Geologicamente si tratta di terreno morenico modellato dal ritiro di un ramo del ghiacciaio del Verbano che tracimava a Laveno lambendo il Campo dei Fiori e occupando gli attuali laghi di Varese, Comabbio, Monate e la palude Brabbia, e defluendo verso il Ticino.\nSuccessivamente il ghiacciaio si ritir\u00f2 e il flusso delle acque si invert\u00ec, scendendo verso il lago Maggiore tramite il fiume Bardello, l'emissario del lago di Varese.\nIdrografia.\nLa rete idrografica presente sul territorio comunale \u00e8 contraddistinta dalla presenza di corsi d'acqua appartenenti sia al reticolo idrografico principale che secondario che vengono di seguito elencati: Canale Brabbia (appartenente al reticolo principale), Riale di Inarzo, Torrente F\u00e8, Rio Monte Rogorella, Rio Monte di Inarzo, Rio di via San Francesco, Fosso laghetto delle Fornaci. Tutti i corsi d'acqua presenti confluiscono nella Palude Brabbia, e tra questi solo il Canale Brabbia, il Riale di Inarzo e Torrente F\u00e8 non hanno carattere di corso d'acqua temporaneo con presenza di una portata minima in tutto l'arco dell'anno.\nClima.\nIl territorio di Inarzo si trova in un'area caratterizzata da valori di piovosit\u00e0 piuttosto elevati, con forte variabilit\u00e0 delle precipitazioni da un anno al seguente. Dall'analisi dell'andamento delle isoiete medie annuali del periodo 1921-1972 (l'area comunale \u00e8 attraversata dall'isoieta ), si osserva un incremento regolare della tendenza delle precipitazioni a carattere regionale a partire dalle aree pi\u00f9 meridionali a quelle pi\u00f9 settentrionali, ed in misura minore anche da Est verso ovest. Questo \u00e8 determinato dall'influenza causata dai rilievi montuosi appartenenti all'arco alpino, presenti a nord, ed dall'influenza apportata dal bacino del Lago Maggiore ubicato a pochi chilometri di distanza a ovest.\nI dati pluviometrici indicano l'esistenza di un ciclo annuale abbastanza definito dalla presenza di due periodi con massimi di piovosit\u00e0 concentrati da aprile a giugno e da settembre a novembre con valori a volte superiori anche ai . I minimi di piovosit\u00e0 si registrano invece nel periodo da luglio ad agosto e soprattutto da dicembre a febbraio.\nLe serie storiche disponibili per le temperature sono pi\u00f9 limitate nel tempo e come numero rispetto a quelle utilizzabili per le precipitazioni.\nI dati concernenti il regime termico dell'area indicano l'esistenza di un ciclo annuale contraddistinto da massimi termici in luglio con di temperatura media, e minimi in gennaio con , con una media annuale di circa . Il clima \u00e8 quindi caratterizzato da inverni rigidi ed estati calde, con una escursione termica che oscilla nel corso dell'anno tra i 19 ed i .\nOrigini del nome.\nSull'origine del nome Inarzo sono state formulate diverse ipotesi. Il nome potrebbe derivare:\nStoria.\nInarzo si \u00e8 costituito comune autonomo solo nel 1958 e quindi \u00e8 il pi\u00f9 \"giovane\" comune della provincia di Varese; prima era frazione di Casale Litta e questa dipendenza \u00e8 citata nei pi\u00f9 antichi documenti, come il Perticato Rurale del 1558, sebbene l'unione formale avvenne con decreto imperiale del 26 novembre 1730. Tale separazione \u00e8 del tutto atipica: non risulta infatti in tutta la Lombardia occidentale un altro comune diventato poi autonomo che non lo fosse durante il regno di Maria Teresa d'Asburgo.\nStoricamente Inarzo \u00e8 sempre stato un paese di frontiera, perch\u00e9 da una parte apparteneva al feudo visconteo di Albizzate; amministrativamente invece faceva parte della Pieve di Somma, e religiosamente della pieve di Besozzo, costituendo una parrocchia insieme a Bernate, anch'esso frazione di Casale Litta; invece i paesi confinanti, Bodio e Cazzago, facevano parte di pievi fiscali e religiose diverse (Brebbia e Varese). In epoca moderna Inarzo, come appartenente al comune di Casale Litta, faceva parte della provincia di Milano mentre i due paesi citati erano in provincia di Como; dopo il 1927 furono tutti riuniti in provincia di Varese.\nLe fonti storiche sul paese non risalgono a prima del 1300, quando, nel Liber Notitiae Sanctorum Mediolani, Goffredo da Bussero individua in Inarzo, per errore di grafia detto marzo, la chiesa di San Pietro, vale a dire quella che viene chiamata la \"chiesa vecchia\" per distinguerla dall'edificio moderno.\nLe altre notizie che riguardano la vita del paese si ricavano ancora dalla storia ecclesiastica e da qui apprendiamo che nel 1398 un certo Jacobus de Inarzio, presbitero, risultava titolare di una cappella sita nella chiesa di San Babila a Milano, oltre che di una rendita in una cappella vicina.\nGli Inarzesi provvedevano fin dal 1579 al mantenimento del proprio curato e, dopo la scorreria dei soldati francesi in coincidenza con la battaglia di Tornavento del 1636, che aveva incendiato molte corti agricole e causato danni alla chiesa, il popolo decise di contribuire all'opera di costruzione della nuova parrocchia, terminata nel 1671 e dedicata ai Santi Pietro e Paolo.\nDa un documento redatto in occasione della morte del cardinale Federico Visconti, detentore del feudo di Albizzate, di cui anche Inarzo faceva parte, risulta una descrizione della vita economica del paese, fornito di una macelleria, un forno per il pane e un'osteria. L'attivit\u00e0 economica principale comunque, come appare anche dalle mappe del Catasto Teresiano del 1724, \u00e8 quella agricola, che continua a rappresentare la maggiore fonte di reddito anche nel secolo successivo, fino a quando la Filatura Borghi di Varano diviene meta giornaliera di molte lavoratrici del comune.\nIl Novecento porta novit\u00e0 di rilievo nella struttura amministrativa ed ecclesiastica, con la separazione della parrocchia di Bernate nel 1901 e, cosa di maggior rilievo, l'erezione nel 1958 del comune autonomo di Inarzo, fino ad allora unito a Casale Litta.\nMonumenti e luoghi d'interesse.\nArchitettura religiosa.\nChiesa dei Santi Pietro e Paolo.\nLa chiesa di S.Pietro e Paolo sorge in posizione panoramica nel punto pi\u00f9 elevato del paese, dominando i prati che digradano verso la palude Brabbia; bella vista sulla cerchia alpina e il Monte Rosa. Vanta uno dei pi\u00f9 alti campanili della provincia (m.34) ed \u00e8 citata nel \"Liber Notitiae Sanctorum Mediolani\" del 1300. A fianco della chiesetta originale fu costruita nel sec.XVII una chiesa nuova, che poi nel 1870 fu ampliata conglobando parte della chiesa vecchia. Nella chiesa vecchia rimangono alcuni affreschi del 5-600, che meriterebbero di essere restaurati, raffiguranti l'Annunciazione, S.Rocco e il cicIo della Madonna del Rosario. La piazza della chiesa costituisce un ambiente caratteristico, col tradizionale acciottolato lombardo. La chiesa nuova ha forme sobriamente neoclassiche e all'intemo vi possiamo ammirare l'altare del S.Crocifisso, con un bel crocifisso ligneo del '600 e l'altare della Madonna del Rosario, nonch\u00e9 un organo costruito dai famosi organari varesini Maroni-Biroldi, che \u00e8 stato restaurato e fa parte del circuito organistico promosso dalla Provincia.\nOrgano Luigi Maroni-Biroldi 1838.\nLo strumento opera di Luigi Maroni Biroldi, \u00e8 collocato in cantoria sopra l'ingresso principale della chiesa racchiuso in una elegante cassa di gusto ottocentesco. Questo strumento, ancora nelle sue condizioni originali, \u00e8 di rilevante interesse storico oltre a essere uno dei pi\u00f9 ragguardevoli organi della provincia di Varese. La facciata presenta un prospetto suddiviso in tre campate e adotta una soluzione singolare: nelle due campate laterali il Biroldi ha collocato due registri ad ancia (Tromboni e Bombarde ai pedali). La campata centrale a cuspide con ali risalenti comprendente 31 canne labiali appartiene al Principale Bassi e Flauto Traverso Soprani. Lo strumento possiede una tastiera, originale, di 56 note (Do1-Sol5) di stampo fortepianistico, con coperture dei tasti diatonici in bosso ed i cromatici di legno di noce tinto nero con lastrina di ebano sovrastante. La pedaliera, anch'essa originale, \"a leggio\" \u00e8 in noce di 17 pedali (Do1-Mi2) che comandano 12 note reali, pi\u00f9 comando per la Terzamano. In consolle oltre ai consueti pedaloni per il Tiratutti del Ripieno e la Combinazione Libera alla Lombarda \u00e8 presente un pedalone per il Rullante. La spezzatura dei registri in Bassi e Soprani \u00e8 tra Do#3-Re3; la registrazione viene effettuata attraverso manette a scorrimento orizzontale con fermo in tacca. Il somiere maestro \u00e8 del tipo \"a vento\" con borsini, mentre gli altri somieri sono del tipo \"a tampone\" e \"a tiro\" per un totale di cinque somieri. Il vento \u00e8 assicurato da tre mantici a cuneo azionati da elettroventilatore. Il corista \u00e8 circa un semitono pi\u00f9 alto rispetto allo standard odierno, mentre il temperamento appare del tipo inequabile a sesti di comma modificato.\nDi seguito la disposizione fonica:\nArchitetture civili.\nCentro storico.\nII centro storico del paese fortunatamente non \u00e8 stato snaturato da costruzioni modeme e costituisce un bell'esempio di agglomerato rurale, con case a corte e qualche vecchio portico, loggiati, portoni, dipinti votivi, illuminazione a vecchi lampioni. C'\u00e8 poi un'area residenziale al di fuori del centro e un'area industriale al confine con Bodio. Resistono ancora alcuni agricoltori la cui attivit\u00e0 assicura il tradizionale aspetto agricolo a campi e prati, tuttavia gi\u00e0 si notano segni di abbandono specialmente nella fascia boscosa collinare verso Bernate e Casale Litta e nella zona limitrofa alla palude.\nAree naturali.\nOasi Palude Brabbia.\nNell'ambito del comune ha assunto sempre maggiore importanza la Palude Brabbia, con la costituzione dell'Oasi Naturale Regionale nel 1986, data in gestione alla Lipu (Lega Italiana Protezione Uccelli) che cura la salvaguardia della fauna, specie avicola, e della flora. Anticamente la palude era un terreno di caccia e pesca riservata ai signori di Milano; il pesce che vi si pescava, come pure quello pescato nei vicini laghi, veniva trasportato al mercato del Verziere di Milano per soddisfare le necessit\u00e0 della capitale del Ducato, specie nel tempo della Quaresima. Storicamente furono ideati molti progetti per bonificare la palude, in connessione con i progetti per abbassare il livello del lago di Varese, ma per l'opposizione dei proprietari dei diritti di pesca (il conte Biglia, poi i Litta e il banchiere Ponti) e dei proprietari di mulini e opifici vari sull'emissario Bardello non se ne fece niente; cos\u00ec la palude \u00e8 rimasta intatta fino ai giorni nostri per la gioia dei naturalisti.\nVi si possono osservare rapaci vari, tra cui il Falco di palude, anatidi tra cui la rara Moretta tabaccata, Aironi (c'\u00e8 anche una garzaia), rallidi tra cui il Porciglione, limicoli tra cui il Beccaccino, la lucertola vivipara che \u00e8 un fossile naturalistico, varie specie di topolini, e piante acquatiche tra cui la rara Hottonia palustris, piante carnivore tra cui l'Utricularia, Ninfee, Gigli di palude e i grandi fiori rosei di Loto, di origine orientale, che fino a 50 anni fa veniva coltivato da una piccola floricultura locale e commercializzato. La vegetazione caratteristica della palude comprende alcune specie di canne di palude (Carice, Giunco, Tifa) da cui si ricavava la \"lisca\", con cui una volta si facevano impagliature per sedie e imballaggi, nonch\u00e9 lo stagno che \u00e8 un particolare muschio; inoltre ci sono arbusti ombrelliformi di salici, e ontani neri.\nSociet\u00e0.\nLa popolazione \u00e8 all'incirca di persone; l'occupazione pi\u00f9 diffusa \u00e8 nell'industria, e non mancano gli imprenditori, dalla caratteristica Floricultura Vanetti alIa Tessitura Piatti, erede dell'ottocentesca Tessitura Daverio. Sono scomparsi molti esercizi commerciali, nonch\u00e9 la scuola elementare, accorpata con Cazzago Brabbia."}
{"id": "1844244", "revid": "2121384", "url": "https://it.wikipedia.org/wiki?curid=1844244", "title": "Control", "text": "Control (\"controllo\" in lingua inglese) pu\u00f2 riferirsi a:"}
{"id": "1844245", "revid": "125852343", "url": "https://it.wikipedia.org/wiki?curid=1844245", "title": "We're Back! - 4 dinosauri a New York", "text": "We're Back! - 4 dinosauri a New York (\"We're Back! A Dinosaur's Story\"), conosciuto anche solo come 4 dinosauri a New York, \u00e8 un film d'animazione del 1993 diretto da Simon Wells, Dick Zondag, Ralph Zondag e Phil Nibbelink. \u00c8 prodotto da Steven Spielberg ed \u00e8 stato distribuito da Universal Pictures.\nBasato sul romanzo per bambini \"We're Back! A Dinosaur's Story\" di Hudson Talbott del 1987, narra le vicende di un gruppo di dinosauri che si ritrova a New York. Il film \u00e8 noto per il brano \"Rotola gi\u00f9 per la preistoria\",composto da James Horner e Thomas Dolby.\nTrama.\nNew York, 1993. Su un albero in un campo da golf, un uccellino di nome Buster viene sbeffeggiato dai fratelli maggiori per essere il pi\u00f9 piccolo ed il preferito dalla madre. Nel tentativo di abbandonare il nido, il piccolo incontra Rex, un tirannosauro simpatico e intelligente, intento a giocare a golf. Buster si confida con il dinosauro spiegandogli che \u00e8 stufo della sua famiglia e vuole andare a lavorare in un circo. Rex inizia cos\u00ec a raccontare la sua storia.\nNel Cretaceo, Rex - all'epoca feroce e selvaggio - viene catturato da una gigantesca macchina del tempo volante, nella quale un piccolo essere verde chiamato Trombetta, gli fa ingerire il \"Grano Cerebrale\", un cereale da colazione dotato di speciali facolt\u00e0 - come infondere l'intelligenza e di conseguenza, l'amore - negli esseri dotati di scarso intelletto. Rex fa conoscenza con altri tre dinosauri (anche loro gi\u00e0 sottoposti al Grano Cerebrale): il triceratopo Spiaccica, l'incantevole pteranodonte Elsa, che da subito si mostra interessata a Rex, e il parasaurolofo Goffardo. In seguito, i quattro fanno conoscenza con il genio che pilota la macchina, il capitano Occhidolci che, diventato ricco grazie alla creazione del suo Grano Cerebrale, ha deciso di dedicare la sua vita ad aiutare le persone, esaudendo i loro desideri e facendo avverare i loro sogni.\nOcchidolci mostra poi ai dinosauri la sua \"Radio dei desideri\", con la quale ha capito che il desiderio pi\u00f9 ardito dai bambini \u00e8 proprio quello di vedere un dinosauro vero. Spiega, quindi, di aver fatto evolvere i quattro dinosauri per poterli portare nel XX secolo e farli assumere al Museo di Storia Naturale di New York e di dover, a tal proposito, incontrare la professoressa Juliet Bleeb, dottoressa impiegata al Museo. Il professore, per\u00f2, li mette anche in guardia nei confronti del professor Sguercio, il suo fratello gemello che, reso pazzo in seguito alla perdita dell'occhio sinistro, dovuta all'aggressione di un corvo, ha consacrato la sua vita al male. La macchina ritorna, quindi, al presente e i quattro dinosauri vengono fatti atterrare a New York: qui incontrano Louie, un ragazzino in fuga dalla sua famiglia e, in seguito, la piccola Cecilia, i quali fanno subito amicizia con loro e tentano di aiutarli ad arrivare al museo.\nI bambini, sapendo che gli adulti andrebbero nel panico nel vedere dei dinosauri, hanno l'idea di nasconderli durante la parata del Giorno del Ringraziamento, ma ben presto il piano fallisce, le persone si accorgono di aver a che fare con veri animali preistorici e, in preda al terrore, scatenano il caos e cominciano a dar loro la caccia. Dopo una folle fuga, Louie e Cecilia - separatisi dai dinosauri - si ritrovano nel sinistro circo del professor Sguercio, dove Louie e Cecilia stipulano un contratto con la speranza di poter lavorare nel circo. Quando i dinosauri raggiungono i ragazzi, Sguercio li ricatta promettendo di liberare i bambini e annullare il contratto a patto che i dinosauri si sottopongano allo \"Strizzacervelli\", un medicinale di sua invenzione che farebbe tornare i dinosauri bestie feroci e violente, e quindi attrazioni ideali per i suoi spettacoli. Louise e Cecilia fanno anche conoscenza con Arcibaldo, un clown simpatico del circo, amareggiato perch\u00e9 Sguercio non gli lascia esercitare la vera comicit\u00e0, volendo invece terrorizzare la gente con il suo circo della paura, e dal quale riescono a ottenere un aiuto per cercare un sistema per liberare i loro amici dinosauri dal contratto.\nDurante il grande spettacolo, uno dei corvi che infestano il circo causa un incidente con dei riflettori e Rex, ipnotizzato da Sguercio per essere domato, esce dalla trance e perde il controllo, assalendo il professore e cercando di divorarlo, ma Louie si frappone, implorando Rex di risparmiare la vita al terrificante professore, per non diventare un mostro come lui: il potere dell'amore \u00e8 cos\u00ec forte che l'effetto dello Strizzacervelli viene annullato e Rex e gli altri tornano buoni. Solo Sguercio, abbandonato da tutti e in preda al terrore, viene aggredito dai corvi, che lo uccidono.\nRex e i suoi amici, giunti finalmente al Museo, iniziano a lavorare per la dottoressa Bleeb, divertendo i bambini ed esaudendo il loro desiderio; Louie e Cecilia diventano inseparabili e tornano dalle corrispettive famiglie riuscendo a chiarire con loro ogni dissapore. L'uccellino Buster, alla fine del racconto di Rex, impara la lezione e decide di tornare al suo nido e sistemare le cose con la sua famiglia.\nProduzione.\nDurante la lavorazione, il ruolo del professor Sguercio era stato affidato a John Malkovich, ma venne sostituito a causa di problemi coi produttori da \nKenneth Mars. Tuttavia Malkovich era presente alla promozione del film insieme a Cronkite, Goodman, Child, Leno e Short.\nPromozione.\nPer promuovere il film, venne realizzato un pallone ad elio con le sembianze di Rex e messo insieme agli altri alla reale Parata della Festa del Ringraziamento di quell'anno, ma a causa di un incidente, avvenuto in Columbus Circle, la testa del pallone si stacc\u00f2 dal resto del corpo e cadde in strada senza causare danni, chiudendo la parata con la parte del corpo mancante.\nColonna sonora.\nLa colonna sonora include il brano \"Rotola gi\u00f9 per la preistoria\" di James Horner e Thomas Dolby.\nDistribuzione.\nDate di uscita.\nIl film fu distribuito nelle sale cinematografiche statunitensi il 24 novembre 1993, mentre in Italia fu distribuito direttamente in VHS nel novembre 1994."}
{"id": "1844247", "revid": "943256", "url": "https://it.wikipedia.org/wiki?curid=1844247", "title": "Somma dei quadrati totale", "text": ""}
{"id": "1844254", "revid": "3732", "url": "https://it.wikipedia.org/wiki?curid=1844254", "title": "Raimondo Manzini (giornalista)", "text": "Biografia.\nCompiuti gli studi a Milano, inizi\u00f2 a militare nel movimento cattolico. La Compagnia di San Paolo lo chiam\u00f2 a dirigere due periodici, \u00abIl Carroccio\u00bb e \u00abLa Festa\u00bb.\nA partire dal 1927 diresse per 33 anni il quotidiano bolognese \"L'Avvenire d'Italia\" di Bologna, dove divenne in breve tempo molto noto e stimato, anche per non avere mai piegato la testa alle imposizioni del fascismo. Durante l'occupazione tedesca il giornale si autosospese, per poi riprendere le pubblicazioni con la stessa testata e lo stesso direttore. \nMantenne la direzione dell'Avvenire anche quando fu eletto nel consiglio nazionale della Democrazia Cristiana (1945) e divenne membro dell'Assemblea Costituente (1946). Eletto deputato per le prime tre legislature (1948-1963), ricopr\u00ec il ruolo di Sottosegretario alla presidenza del Consiglio nel Governo Scelba. Rinunci\u00f2, con grande sacrificio, alla carriera politica quando venne chiamato da papa Giovanni XXIII a dirigere \"L'Osservatore Romano\", mantenendo l'incarico dal 1960 fino al 1978. Fu presidente dell'Associazione internazionale della stampa e dell'Unione cattolica stampa italiana.\nScriveva con enorme facilit\u00e0 in modo brillante e spiritoso. Nel 1947 spos\u00f2 Maria Crocco, figlia dello scienziato Gaetano Arturo Crocco."}
{"id": "1844257", "revid": "943256", "url": "https://it.wikipedia.org/wiki?curid=1844257", "title": "Somma dei quadrati spiegata", "text": ""}
{"id": "1844258", "revid": "1799663", "url": "https://it.wikipedia.org/wiki?curid=1844258", "title": "Spettro dell'atomo di idrogeno", "text": "Lo spettro dell'atomo di idrogeno \u00e8 l'insieme delle lunghezze d'onda presenti nella luce che l'atomo di idrogeno \u00e8 capace di emettere.\nQuesto spettro luminoso \u00e8 composto da serie spettrali con lunghezze d'onda discrete. La formula di Rydberg ne descrive i valori.\ndove\nInterpretazione.\nL'idrogeno \u00e8 il primo atomo della Tavola periodica ed \u00e8 formato da un protone e da un elettrone. L'energia dell'elettrone, in un sistema di riferimento con origine nel centro di massa non pu\u00f2 assumere che determinati valori discreti chiamati livelli di energia (vedi Modello atomico di Bohr-Sommerfeld). Quando l'elettrone passa da un livello di energia alto ad uno pi\u00f9 basso, emette un fotone la cui energia \u00e8 pari alla differenza fra quei due livelli. Cos\u00ec, la luce non pu\u00f2 assumere che valori discreti e determinati, ci\u00f2 che chiamiamo il suo spettro.\nLivelli energetici.\nCon il termine spettro dell'atomo di idrogeno si pu\u00f2 anche indicare lo spettro dell'operatore Hamiltoniana nel caso di un potenziale coulombiano:\nformula_8\ni cui autovalori sono:\nformula_9\ndove \"m\" \u00e8 la massa dell'elettrone e \"Z=\"1 nel caso dell'idrogeno."}
{"id": "1844259", "revid": "287204", "url": "https://it.wikipedia.org/wiki?curid=1844259", "title": "Nguyen Van Viet", "text": "Storia.\nInizia da giovane la pratica delle Arti marziali e ad 11 anni viene affidato alle cure del M. Nguyen Van Land, conseguendo il grado di cintura nera all'et\u00e0 di 15 anni.\nGiunge in Italia nel 1971 dove inizia ad insegnare il Viet Vo Dao dal 1975.\nQualifiche.\nIl Maestro Viet \u00e8 laureato in medicina e specializzato in agopuntura.\nCuriosit\u00e0.\nSecondo la tradizione, ha ricevuto un nuovo nome dal Maestro Phung Hoang, che lo ha legato sia alla mitologica figura del drago, sia alla cosmologia dei Bat Quai, poich\u00e9 gli ha imposto il nome di Kham Long. Il termine \"Long\" significa \"Drago\", mentre il termine \"Kham\" indica il \"Figlio Mezzano\" dei Bat Quai."}
{"id": "1844264", "revid": "124123", "url": "https://it.wikipedia.org/wiki?curid=1844264", "title": "Vladimir Michajlovi\u010d Mjasi\u0161\u010dev", "text": "Fu un importante progettista aeronautico, fondatore e capo dell\"ufficio tecnico omonimo, maggior generale ingegnere nel 1944, eroe del lavoro socialista nel 1957, dottore in scienze tecniche nel 1959."}
{"id": "1844266", "revid": "66387", "url": "https://it.wikipedia.org/wiki?curid=1844266", "title": "Vladimir Myasishchev", "text": ""}
{"id": "1844269", "revid": "101840567", "url": "https://it.wikipedia.org/wiki?curid=1844269", "title": "Cen\u00e9l nGabr\u00e1in", "text": "La dinastia reale d\u00e1lriatana dei Cen\u00e9l nGabra\u00edn discenderebbe da Gabr\u00e1n mac Domangairt, che regn\u00f2 sulla D\u00e1l Riata (Scozia e parte dell'Irlanda) attorno alla met\u00e0 del VI secolo. Questa dinastia terr\u00e0 il potere fino al VII secolo. I re di Alba e Scozia si facevano risalire, tramite Gabr\u00e1n, al nonno di costui, Fergus M\u00f3r, che nei secoli XVI e XVII fu indicato come l'inziatore della casa reale scozzese, molto dopo che le origini gaeliche del regno non avevano pi\u00f9 significato.\nA differenza che per i Cen\u00e9l Loairn, il \"Senchus Fer n-Alban\" non parla dell'esistenza di clan all'interno dei Cen\u00e9l nGabra\u00edn. Tuttavia, probabili discendenti di Gabr\u00e1n, come D\u00fanchad mac Conaing e molti suoi parenti, sembrano aver lottato per la successione coi discendenti di Eochaid Buide, nipote di Gabr\u00e1n. Questa mancanza di espliciti collegamenti potrebbe dunque essere solo un falso. Una genealogia di David I di Scozia nel \"Libro di Ballymote\" elenca le seguenti divisioni:\nIl dominio dei Cen\u00e9l nGabra\u00edn appare essere incentrato nel Kintyre e nel Knapdale e forse includeva l'isola di Arran, Jura e Gigha. Il titolo di re del Kintyre viene usato per una gran parte di presunti sovrani dei Cen\u00e9l nGabrain. Due probabili siti reali erano Dunadd e Aberte (o D\u00fan Aberte), probabilmente Dunaverty.\nKilmartin potrebbe essere stato un importante sito cristiano delle origini per la sua vicinanza a Dunadd e la sua dedica a San Martino di Tours, come forse anche Kilmichael Glassary. Tuttavia sembra che non ci siano stati siti religiosi dell'importanza di Lismore nelle terre dei rivali Cen\u00e9l Loairn."}
{"id": "1844270", "revid": "220835", "url": "https://it.wikipedia.org/wiki?curid=1844270", "title": "Cunza", "text": ""}
{"id": "1844272", "revid": "123567", "url": "https://it.wikipedia.org/wiki?curid=1844272", "title": "R quadro", "text": ""}
{"id": "1844273", "revid": "287204", "url": "https://it.wikipedia.org/wiki?curid=1844273", "title": "Control (album)", "text": ""}
{"id": "1844279", "revid": "181699", "url": "https://it.wikipedia.org/wiki?curid=1844279", "title": "Posse comitatus", "text": "La locuzione posse comitatus (in latino, \"forza della contea\", indicante una sorta di milizia locale), negli ordinamenti di \"common law\", si riferiva all'autorit\u00e0 conferita allo sceriffo della contea di arruolare qualsiasi individuo maschile, fisicamente abile ed in maggiore et\u00e0, per assisterlo nel mantenimento dell'ordine pubblico nell'inseguimento e arresto di un criminale.\nStoria.\nNel 1642, durante le prime fasi della Guerra civile inglese, forze locali venivano impiegate dovunque da tutte le fazioni che potessero indurle a radunarsi, esibendo valide autorizzazioni scritte. Le due autorizzazioni pi\u00f9 comunemente usate erano, dalla parte del Parlamento, la sua recente \"Ordinanza della Milizia\" (\"Militia Ordinance\"); o dalla parte del re, gli antiquati \"Mandati di schieramento\" (\"Commissions of Array\").\nMa il capo realista in Cornovaglia, Sir Ralph Hopton, accus\u00f2 i nemici dinanzi al \"grand jury\" della contea di essere \"disturbatori della pace\", e fece convocare il \"posse comitatus\" per espellerli.\nNel mondo.\nStati Uniti d'America.\nIn molti Stati federati degli Stati Uniti e specialmente nell'ovest, gli sceriffi e altre autorit\u00e0 di polizia hanno chiamato i loro gruppi ausiliari civili \"posse\". Il massacro di Lattimer del 1897, in Pennsylvania - in cui una di queste \"posse\" dello sceriffo, durante una manifestazione di minatori, uccise diciannove manifestanti disarmati e ne fer\u00ec molti altri - dimostr\u00f2 chiaramente il pericolo insito nel ricorso a tali gruppi, ponendo cos\u00ec fine al loro utilizzo in situazioni di disordine civile.\nUna legge federale nota come \"Posse Comitatus Act\" proibisce l'uso dell'Esercito degli Stati Uniti e della United States Air Force, come \"posse comitatus\" o per fini di polizia. Una direttiva del Segretario della difesa vieta altres\u00ec l'uso della Marina e del Corpo dei Marines per fini di polizia. Tale limitazione non esiste invece per la Guardia Costiera, che pu\u00f2 essere impiegata per tutte le funzioni di polizia (ad esempio, uomini della Guardia Costiera furono utilizzati provvisoriamente come agenti federali dell'aria (\"air marshals\") per molti mesi dopo gli attacchi dell'11 settembre). Il \"Posse Comitatus Act\" fu quasi interamente abrogato dalla \"Public Law 109-364\", detta anche \"John Warner Defense Authorization Act of 2007\" (H.R.5122) (2) (lett. \"Legge John Warner di autorizzazione alla difesa del 2007\"), che fu firmata dal presidente George W. Bush il 17 ottobre 2006, in una cerimonia privata nello Studio Ovale.\nQuesta legge consente al Presidente degli Stati Uniti di dichiarare un'\"emergenza pubblica\" stanziando truppe in qualunque parte d'America e prendendo il controllo delle unit\u00e0 della Guardia Nazionale aventi sede nello stato senza il consenso del governatore o delle autorit\u00e0 locali, al fine di \"sopprimere disordini pubblici\". La sezione 1076 della legge concede anche fondi aggiuntivi al Pentagono per oltre 500 miliardi di dollari, \u00e8 intitolata \"Uso delle Forze armate nelle principali emergenze pubbliche\". La sezione 333, \"Principali emergenze pubbliche; interferenza con la legge statale e federale\", afferma che \"il Presidente pu\u00f2 impiegare le Forze armate, compresa la Guardia Nazionale nel Servizio federale, per ristabilire l'ordine pubblico e far rispettare le leggi degli Stati Uniti quando, come risultato di un disastro naturale, di un'epidemia, o altra grave emergenza di sanit\u00e0 pubblica, di un attacco terroristico o di un incidente, o altra condizione in qualsiasi Stato o possedimento degli Stati Uniti, il Presidente stabilisce che la violenza interna ha raggiunto un livello tale che le autorit\u00e0 costituite dello Stato o possedimento sono incapaci di mantenere l'ordine pubblico\", al fine di \"sopprimere, in qualsiasi Stato, qualsiasi insurrezione, violenza interna, unione illegale o cospirazione\". Questa disposizione fu poi abrogata nel 2008.\n\u00c8 oggi generalmente un istituto obsoleto (con alcune notevoli eccezioni - vedi, ad esempio, l'uso di una \"\"posse\" dello sceriffo\" da parte dello sceriffo Joe Arpaio della Contea di Maricopa, Arizona). Il potere, tuttavia, continua presumibilmente ad esistere in quegli Stati federati degli Stati Uniti d'America che non lo hanno abrogato e che ancora lo prevedono nel loro statuto. Tuttavia il disuso pratico del \"posse comitatus\", e la sua esistenza proseguita ai margini della legalit\u00e0 come potere legale teorico \u00e8 stato, come la milizia, argomento per dibattiti sul significato del II emendamento della Costituzione degli Stati Uniti d'America.\nA causa del rapporto tra \"posse comitatus\" e possibilit\u00e0 dei cittadini di girare legalmente armati, negli Stati Uniti un'organizzazione o un gruppo di organizzazioni di estrema destra ha assunto il nome di Posse Comitatus, adottando posizioni violentemente razziste e antisemite e contestando l'autorit\u00e0 del governo federale, mentre riconosce come suprema autorit\u00e0 di governo negli Stati Uniti lo sceriffo della contea. "}
{"id": "1844281", "revid": "21880", "url": "https://it.wikipedia.org/wiki?curid=1844281", "title": "Parco Regionale Campo dei Fiori", "text": ""}
{"id": "1844283", "revid": "599013", "url": "https://it.wikipedia.org/wiki?curid=1844283", "title": "Gabr\u00e1n mac Domangairt", "text": "Biografia.\nL'unico elemento su cui si basa l'ipotesi della storicit\u00e0 di Gabr\u00e1n \u00e8 la notizia della sua morte presente negli annali irlandesi. \u00c8 probabile che la sua morte vada connessa con la migrazione o la fuga di Bridei mac Maelchon."}
{"id": "1844284", "revid": "599013", "url": "https://it.wikipedia.org/wiki?curid=1844284", "title": "Cen\u00e9l nGabra\u00edn", "text": ""}
{"id": "1844288", "revid": "1345932", "url": "https://it.wikipedia.org/wiki?curid=1844288", "title": "Tribigildo", "text": "Biografia.\nAlla fine del IV secolo, la corte dell'imperatore d'Oriente Arcadio era dominata dal \"praepositus sacri cubiculi\" Eutropio; tra gli oppositori di Eutropio era il generale di origine gota Gainas, il quale riteneva di non vedersi riconosciuti i meriti del proprio servizio e non gradiva tutto il denaro che Eutropio ricavava dalla sua posizione. Gainas decise allora di mettere in pratica un piano per far cadere Eutropio e convinse a collaborare con lui il generale Tribigildo, uomo pronto ad ogni impresa pericolosa e molto intraprendente, anch'egli ostrogoto.\nIl piano di Gainas si basava sul fatto che Tribigildo aveva ricevuto dall'imperatore il comando di un contingente di barbari stazionato in Frigia. Dichiarando di voler raggiungere le proprie unit\u00e0 per effettuare una ispezione, nel 400 Tribigildo lasci\u00f2 Costantinopoli con i barbari del suo gruppo, ma lungo la marcia colp\u00ec tutti i luoghi e le persone che incontrava, uccidendo e distruggendo. In breve tempo raccolse con s\u00e9 un gran numero di schiavi e altri disperati, con i quali mise in pericolo tutta l'Asia minore: in Lidia scoppiarono tumulti, con gli abitanti dell'interno che fuggivano sulle coste, da cui raggiungevano le isole limitrofe. La reazione di Arcadio fu quella di cedere la gestione della situazione a Eutropio, il quale design\u00f2 due generali a sedare la rivolta: il primo fu un certo Leone, uomo di nessuna esperienza militare e che aveva l'unico merito di essere legato a Eutropio da una amicizia di famiglia, al quale fu affidato il compito di attaccare e sgominare i ribelli in Asia minore; il secondo fu Gainas stesso, il quale ebbe l'ordine di presidiare la Tracia per impedire a Tribigildo di passare l'Ellesponto.\nGainas lasci\u00f2 Costantinopoli con tutti i suoi uomini e invi\u00f2 un messaggio a Tribigildo ordinandogli di raggiungerlo sull'Ellesponto; Tribigildo, per\u00f2, temeva di incontrare durante il viaggio le truppe imperiali stanziate nella regione, e decise di ignorare l'ordine di Gainas. Fatto tutto il bottino possibile in Frigia, Tribigildo pass\u00f2 in Pisidia dove saccheggi\u00f2 senza trovare resistenza, per poi tornare indietro. Gainas non si oppose in virt\u00f9 degli accordi con Tribigildo; Leone, timoroso di dover affrontare un avversario determinato, scus\u00f2 la propria immobilit\u00e0 affermando che se fosse andato incontro a Tribigildo, questi lo avrebbe potuto aggirare per colpire i territori lasciati incustoditi. Il risultato fu che Tribigildo fu libero di saccheggiare e uccidere senza essere disturbato: tutti i barbari al soldo romano passarono dalla parte dei ribelli.\nCome suggerito dallo storico Zosimo, Tribigildo avrebbe potuto passare dalla Frigia alla Lidia, e di l\u00ec alla Ionia, dove sarebbe entrato in possesso della flotta necessaria a controllare l'intero Oriente, fino all'Egitto. Invece Tribigildo si avventur\u00f2 nelle difficili regioni della Panfilia, dove c'erano strade che i cavalli non potevano attraversare. Qui gli uomini di Tribigildo subirono una sanguinosa sconfitta nei pressi di Selge da parte di un piccolo contingente di schiavi e servi comandati da un certo Valentino, il quale, sfruttando la conoscenza dei luoghi, uccise quasi tutti i nemici: Tribigildo si salv\u00f2 con trecento uomini solo corrompendo il comandante di un contingente che doveva sbarrargli la strada. Gli abitanti delle zone limitrofe, venuti a conoscenza della sconfitta di Tribigildo e del fatto che aveva con s\u00e9 solo pochi uomini, diedero loro la caccia, costringendoli a riparare tra i fiumi Eurimendonte e Melane.\nIntrappolato dagli abitanti della zona, fu con un certo imbarazzo che Tribigildo chiese aiuto a Gainas, il quale per\u00f2, non avendo ancora resa palese la rivolta e non potendo aiutare apertamente il suo complice, decise di inviare Leone nella zona; temendo che anche un pusillanime come Leone potesse sconfiggere un Tribigildo cos\u00ec debole, gli assegn\u00f2 come ausiliari alcuni barbari che aveva nel suo campo, i quali attaccarono i Romani mettendo in difficolt\u00e0 Leone. Tribigildo pot\u00e9 allora liberarsi e tornare in Frigia, dove riprese ad essere un pericolo per l'impero, tanto che Gaina ebbe gioco facile a ingigantirne la minaccia a corte e a convincere l'imperatore che avrebbe passato l'Ellesponto se le sue condizioni non fossero state soddisfatte: che Eutropio fosse esautorato e inviato da Tribigildo alla sua merc\u00e9.\nArcadio ordin\u00f2 allora che Eutropio fosse privato del suo rango e arrestato, dopo una fuga finita male, l'eunuco fu messo a morte dietro insistenza di Gainas.\nGainas decise allora di iniziare le trattative di pace tra Tribigildo e l'imperatore, in cui lui avrebbe svolto la funzione di intermediario. Tribigildo si mosse in Lidia per raggiungere Gainas, ma una volta insieme si pent\u00ec di non aver saccheggiato la ricca capitale lida di Sardi e, con Gainas, torn\u00f2 ad assediarla: solo una improvvisa e forte pioggia imped\u00ec loro di raggiungere lo scopo. I due marciarono verso Costantinopoli, poi si divisero occupando Calcedonia l'uno e Lampsaco l'altro. Arcadio e Gainas si incontrarono e giunsero ad un accordo, che prevedeva che i due generali barbari sarebbero passati in Europa e che molti e importanti esponenti dell'amministrazione imperiale (tra cui il console Aureliano e Saturnino) sarebbero stati consegnati a Gainas.\nDopo che l'accordo fu stretto, Gainas pass\u00f2 in Europa, raggiunto poi da Tribigildo, che per\u00f2 poco dopo mor\u00ec."}
{"id": "1844289", "revid": "1543377", "url": "https://it.wikipedia.org/wiki?curid=1844289", "title": "Segno di Nikolsky", "text": " \nIl segno di Nikolsky \u00e8 un segno diagnostico utilizzato in dermatologia per comprendere con esattezza la presenza o meno di una malattia.\nManifestazione.\nSi osserva una facile desquamazione dello strato pi\u00f9 superficiale della pelle. Una bolla cutanea compare nel punto in cui \u00e8 stata esercitata la pressione.\nPatologie correlate.\nLo si osserva nel corso delle diverse variet\u00e0 di pemfigo, inoltre anche in caso di epidermolisi bollosa, della dermatite esfoliativa dei neonati e della necrolisi epidermica tossica (o Sindrome di Lyell), sottoclasse dell'eritema multiforme.\nEtimologia.\nIl nome lo si deve al medico dermatologo russo Pyotr Nikolsky (1858 - 1940)."}
{"id": "1844291", "revid": "919135", "url": "https://it.wikipedia.org/wiki?curid=1844291", "title": "Coefficiente di determinazione", "text": "In statistica, il coefficiente di determinazione, (pi\u00f9 comunemente \"R\"2), \u00e8 un indice che misura il legame tra la variabilit\u00e0 dei dati e la correttezza del modello statistico utilizzato. Esso \u00e8 legato alla frazione della varianza non spiegata dal modello. La definizione pi\u00f9 generica \u00e8 la seguente:\ndove:\nAdjusted \"R\"2.\nLAdjusted formula_7 (o formula_8) (meglio conosciuto in Italiano come formula_7 corretto o aggiustato) \u00e8 una variante dell' formula_7 semplice.\nMentre formula_7 semplice \u00e8 utilizzato per l'analisi di regressione lineare semplice come principale indice di bont\u00e0 della curva di regressione, formula_7 corretto viene utilizzato per l'analisi di regressione lineare multipla. Esso serve a misurare la frazione di devianza spiegata, cio\u00e8 la proporzione di variabilit\u00e0 di formula_13 \"spiegata\" dalla variabile esplicativa formula_14. All'aumentare del numero di variabili esplicative (o predittori) formula_14, aumenta anche il valore di formula_7, per cui spesso \u00e8 utilizzato al suo posto formula_17, che serve a misurare la frazione di varianza spiegata. \nIl coefficiente formula_18 pu\u00f2 essere negativo e vale sempre la disuguaglianza formula_19.\ndove:\n\"R\"2 e Correlazione lineare.\nSe si ha a disposizione la correlazione tra due variabili discrete, formula_23, (o indice di correlazione di Pearson) si pu\u00f2 determinare il coefficiente di determinazione, elevando semplicemente al quadrato la correlazione. Viceversa, se si ha a disposizione formula_7, si pu\u00f2 determinare la correlazione, facendo la radice quadrata.\nformula_25\ndove:\nLa formula empirica di questo modello \u00e8 il seguente:\ndove formula_31 \u00e8 la devianza spiegata dal modello (\"Explained Sum of Squares\"). Questa definizione \u00e8 possibile poich\u00e9, per regressioni lineari semplici, la devianza pu\u00f2 essere scomposta come formula_32.\n\"R\"2 varia tra formula_33 e 1: quando \u00e8 0 il modello utilizzato offre una spiegazione dei dati non migliore del valore medio (formula_34); quando \u00e8 1 il modello spiega perfettamente i dati. Un modello peggiore della media (formula_35) ha coefficiente formula_7 minore di 0.\nInterpretazione.\nSe formula_37 o formula_17 sono prossimi a 1, significa che i regressori predicono bene il valore della variabile dipendente in campione; mentre se \u00e8 uguale a 0, significa che non lo fanno.\nL'formula_37 o l'formula_17 non dicono se:"}
{"id": "1844293", "revid": "123567", "url": "https://it.wikipedia.org/wiki?curid=1844293", "title": "Regressioni lineari", "text": ""}
{"id": "1844295", "revid": "1963920", "url": "https://it.wikipedia.org/wiki?curid=1844295", "title": "Maest\u00e0 apostolica", "text": "L'appellativo di Sua Maest\u00e0 Apostolica (abbreviazione: S.M.A.) era il titolo riservato ai sovrani d'Ungheria in quanto continuatori dell'opera degli apostoli nei confronti della cristianit\u00e0.\nPrima creazione.\nIl primo a godere di questo titolo fu Stefano I d'Ungheria; il re lo ricevette attorno all'anno 1000 dal papa Silvestro II. In questo modo, il primo re d'Ungheria veniva ricompensato per la sua strenua attivit\u00e0 di diffusore e difensore del Cristianesimo. Secondo la tradizione, Stefano fu anche nominato legato pontificio.\nArduino (1097-1103), vescovo di Raab, biografo di Stefano, afferma che il papa lo consider\u00f2 come un vero apostolo impegnato nella conversione dei popoli ungheresi al cristianesimo. Con una bolla papale datata 27 marzo 1000, il papa conferiva a Stefano I il titolo di re degli Ungheresi e la possibilit\u00e0 di amministrare autonomamente le diocesi del regno.\nSeconda creazione.\nIl titolo fu rinnovato nel 1758 da papa Clemente XIII per l'imperatrice austriaca Maria Teresa d'Austria e per i suoi discendenti, gli Asburgo-Lorena.\nQuando il papa Leone X confer\u00ec al re d'Inghilterra Enrico VIII il titolo di \"defensor fidei\" (\"difensore della fede\") nel 1521, un gruppo di nobili ungheresi, guidati da Stephen Werboczi, noto giurista e palatino d'Ungheria, apr\u00ec trattative con la Santa Sede per ottenere la conferma del titolo di maest\u00e0 apostolica, che era stato conferito a Luigi II d'Ungheria e Boemia.\nNel 1627 anche l'imperatore Ferdinando III tent\u00f2 di ottenere il titolo, ma vi rinunci\u00f2 vista l'opposizione del primate d'Ungheria P\u00e9ter P\u00e1zm\u00e1ny.\nL'imperatrice Maria Teresa invi\u00f2 una lettera a dei cardinali dove, per la prima volta, utilizz\u00f2 l'appellativo di regina apostolica. L'Imperatore Francesco Giuseppe I dopo il compromesso del 1867 assunse ufficialmente il titolo di \"Re Apostolico d'Ungheria\" preceduto da \"Imperatore d'Austria\"."}
{"id": "1844301", "revid": "767487", "url": "https://it.wikipedia.org/wiki?curid=1844301", "title": "Takatalvi", "text": "Takatalvi \u00e8 il terzo EP del gruppo musicale finlandese Sonata Arctica, pubblicato dalla Spinefarm Records il 21 novembre 2003.\n\u00c8 stato ripubblicato nel 2010 unendo a quanto gi\u00e0 presente nella precedente edizione l'EP Orientation."}
{"id": "1844303", "revid": "102093833", "url": "https://it.wikipedia.org/wiki?curid=1844303", "title": "Etheria", "text": "Etheria \u00e8 un pianeta immaginario introdotto nel film d'animazione \"Il segreto della spada\". \u00c8 l'ambientazione principale della serie animata televisiva \"She-Ra, la principessa del potere\", seguito del film.\nStoria.\nEtheria fu fondata da un gruppo di esseri conosciuti semplicemente come \"I Primi\". Gli spiriti dei \"Primi\" continuano a vivere nella \"Caverna del Fuoco\", situata in un regno sotterraneo, esattamente sotto il \"Castello di Cristallo\".\nDescrizione.\nEtheria, il pianeta gemello di Eternia, \u00e8 governato da Hordak, leader tirannico e membro dell'Orda infernale.\n\"La Grande Ribellione\" \u00e8 un movimento clandestino che intende sovvertire la tirannia di Hordak, ed uno dei suoi membri pi\u00f9 preziosi \u00e8 She-Ra, sorella gemella di He-Man, ex membro degli Horde prima che la sua memoria venisse ripristinata.\nEtheria \u00e8 spesso collegata ad Eternia attraverso portali dimensionali aperti da Sorceress, custode e guardiana del Castello di Grayskull su Eternia.\nLuoghi principali.\nIl Castello di Cristallo.\nIl castello \u00e8 posizionato sulla cima della montagna \"Skydancer\", ed \u00e8 anche il luogo dove risiede \"Light Hope\", l'entit\u00e0 alla quale in pi\u00f9 occasioni She-Ra cerca consigli nei momenti di bisogno.\nLa Zona del Terrore.\nIl quartier generale dell'Orda Infernale. Una larga coltre di nubi coprono il cielo sovrastante.\nL'Isola della Bestie.\nUna pericolosa isola ricoperta da una fitta giungla, prigione di Hordak.\nIl Bosco dei Sussurri.\nLa casa della \"Grande Ribellione\". \u00c8 una foresta incantata, protetta dagli Horde da un incantesimo.\nMontagne Talon.\nUna catena montuosa, ricca di grotte ed incavi, casa e quartier generale delle arpie, guidate da \"Hunga\".\nCastello di Bright Moon.\nIl regno governato dalla pacifica regina Angella, madre della principessa Glimmer. Anche noto come Castello di Luna Splendente."}
{"id": "1844306", "revid": "599013", "url": "https://it.wikipedia.org/wiki?curid=1844306", "title": "Europabr\u00fccke", "text": "L'Europabr\u00fccke (letteralmente: \"ponte Europa\") \u00e8 un viadotto austriaco che sormonta la valle Wipptal e il fiume Sill, nei pressi di Innsbruck in Austria.\nStoria.\nIl ponte fa parte dell'autostrada del Brennero (lato austriaco: \"Brennerautobahn A13\") e con la sua altezza dal fondo valle di 190 metri \u00e8 uno dei ponti pi\u00f9 alti d'Europa. Il ponte \u00e8 lungo 657 metri, con una travata metallica a cassone larga 10\u00a0m e uno spessore variabile tra i 4,70 e i 7,70 metri.\nLa costruzione del ponte inizi\u00f2 nel 1960 e il 17 novembre 1963 fu aperto al traffico, inizialmente con due corsie per carreggiata. Nel 1984 si decise di ampliare le carreggiate, allargando il ponte di 1,20\u00a0m per lato, rendendolo cos\u00ec una struttura a tre corsie per carreggiata.\nIl ponte \u00e8 transitabile a pagamento, con cifre diversificate a seconda del mezzo di locomozione. Si calcola che ogni giorno vi transitino 30\u00a0000 automezzi.\nNote.\nIl prezzo del pedaggio sul Ponte Europa in Austria a giugno 2021 \u00e8 di 10,00\u20ac per autovettura."}
{"id": "1844307", "revid": "729019", "url": "https://it.wikipedia.org/wiki?curid=1844307", "title": "Conall mac Comgaill", "text": "Biografia.\nEra figlio di Comgall mac Domangairt. Sarebbe stato lui a concedere l'isola di Iona a San Columba. I \"Duan Albanach\" sostengono che regn\u00f2 \"senza incontrare opposizioni\", anche se in realt\u00e0 esiste negli \"Annali dell'Ulster\" la testimonianza di una spedizione di Conall e Colm\u00e1n Bec mac Diarmato degli U\u00ed N\u00e9ill del sud a \"Iardoaman\" nel 568. Gli \"Annali dei Quattro Maestri\" affermano che \"una flotta fu distrutta a Sol (Seil) e a Ile (Islay) da Colman Beg, figlio di Diarmaid, figlio di Fearghus Cerrbheoil, e da Conall, figlio di Comhgall, capo di Dal Riada\" e \"che loro riportarono un grande bottino\".\nIl \"Senchus fer n-Alban\" afferma che Conall ebbe sette figli: Loingsech, Nechtan, Artan, Tuathan, Tutio e Coirpe. Tuttavia, anche Connad Cerr viene considerato come un figlio di Conall e la morte di D\u00fanchad figlio di Conall viene ricordata negli \"Annali dell'Ulster\" e di quelli di \"Tigernach\" mentre guidava l'esercito dei \"figli di Gabr\u00e1n\" nel Kintyre."}
{"id": "1844308", "revid": "287204", "url": "https://it.wikipedia.org/wiki?curid=1844308", "title": "Lunch atop a Skyscraper", "text": "Lunch atop a Skyscraper (\"New York Construction Workers Lunching on a Crossbeam\"), \"pranzo in cima ad un grattacielo\", \u00e8 una famosa fotografia ripresa nel 1932 da Charles C. Ebbets durante la costruzione del 30 Rockefeller Plaza del Rockefeller Center.\nDescrizione.\nIl fotografo ha ritratto undici lavoratori che stanno mangiando seduti su una trave di acciaio a centinaia di metri sopra New York City. Ebbets scatt\u00f2 la foto il 20 settembre 1932, e gli fu pubblicata dal \"New York Herald Tribune\" nel supplemento fotografico domenicale del 2 ottobre 1932. La foto \"Resting on a Girder\", fatta al 69\u00ba piano del 30 Rockefeller Plaza verso la fine dei lavori, mostra gli stessi operai sdraiati a riposare sulla trave.\nL'archivio Bettmann/Corbis, detentore dei diritti di riproduzione della fotografia, non ha riconosciuto l'autore in Charles C. Ebbets fino all'ottobre 2003 e solo dopo mesi di indagine di una agenzia di investigazione privata. Ancora oggi molte stampe della fotografia riportano \"autore sconosciuto\".\nGli uomini nell'immagine.\nCi sono state diverse dichiarazioni in merito all'identit\u00e0 degli uomini raffigurati nell'immagine. Un museo sulla storia dei nativi americani ha affermato di aver riconosciuto almeno tre nativi americani nella foto. Il film \"Men at lunch\" rintraccia in alcuni uomini possibili origini irlandesi, mentre il regista ha dichiarato che intendeva indagare sulle possibili origini svedesi di alcuni raffigurati. Il film conferma l'identit\u00e0 di due uomini, il terzo da sinistra si chiama Joseph Eckner, mentre il terzo da destra Joe Curtis. La ricostruzione \u00e8 stata possibile utilizzando altre foto dove comparivano i nomi dei raffigurati. Il primo uomo a destra invece \u00e8 stato identificato come il lavoratore slovacco Gust\u00e1v (Gusti) Popovi\u010d proveniente dal villaggio di Vy\u0161n\u00fd Slavkov. Nel 1932 invi\u00f2 a sua moglie Mari\u0161ka una cartolina con questa fotografia, sulla quale scrisse \"Non preoccuparti Mari\u0161ka, come puoi vedere sono ancora con la bottiglia. Tuo Gusti\"."}
{"id": "1844310", "revid": "17044194", "url": "https://it.wikipedia.org/wiki?curid=1844310", "title": "Lista dei re di D\u00e1l Riata", "text": ""}
{"id": "1844314", "revid": "363629", "url": "https://it.wikipedia.org/wiki?curid=1844314", "title": "The Collection 1999-2006", "text": "The Collection 1999-2006 \u00e8 la seconda compilation del gruppo musicale finlandese Sonata Arctica. Pubblicato dalla Spinefarm Records il 15 novembre 2006, contiene 17 tracce in CD pi\u00f9 un DVD bonus a edizione limitata contenente tre brani, di cui due live.\nFra le 17 tracce vi sono anche i rifacimenti dei brani \"My Land\" e \"Replica\", presenti nell'album d'esordio \"Ecliptica\" (1999).\nLe due tracce live del DVD sono state registrate il 25 novembre 2004 al locale Tavastia di Helsinki."}
{"id": "1844323", "revid": "57342", "url": "https://it.wikipedia.org/wiki?curid=1844323", "title": "Concetto Pettinato", "text": "Biografia.\nDalla nascita al 1920.\nNasce da Carmelo e Maria Biraghi nella citt\u00e0 di Catania. Si trasferisce per motivi di studio a Roma, rientrando nella citt\u00e0 natale per conseguire la laurea in giurisprudenza. Avvicinatosi al giornalismo, collabora per il quotidiano \"La Perseveranza\" di Milano e per il \"Giornale di Sicilia\" di Palermo, per poi intraprendere nel 1910 un viaggio per l'Europa, che lo porta a vivere in Russia, in Francia, Polonia e in Turchia.\nCome corrispondente volontario, invia da queste localit\u00e0 degli articoli ad Alfredo Frassati, direttore e proprietario de \"La Stampa\" di Torino. Diventato inviato del quotidiano piemontese, si trasferisce nel 1914 a Parigi, e poi in Polonia. Nell'ottobre del 1915 partecipa alla Prima guerra mondiale, come sottotenente al Comando supremo dell'Esercito, addetto dell'ufficio informazioni.\nNel 1918 viene reintegrato nel quotidiano di Torino, e inviato in Ungheria, ai tempi della rivoluzione di B\u00e9la Kun.\nL'adesione al fascismo.\nNel 1920 \u00e8 a Berlino come inviato speciale, per poi rientrare a Parigi, e poi ancora in Germania, nel 1926.\nIn quell'anno aderisce al Sindacato fascista dei giornalisti. Nel 1930 \u00e8 a Madrid, per seguire per conto de \"La Stampa\" i primi fermenti che daranno il via, dopo pochi anni, alla Guerra civile spagnola. Nel decennio dell'ascesa dei movimenti fascista e nazista, il giornalista sar\u00e0 tra i firmatari delle Leggi razziali fasciste. Nel 1941 \u00e8 chiamato a collaborare con l'EIAR.\nNella RSI.\nDopo la caduta di Benito Mussolini il 25 luglio 1943, l'armistizio e la nascita della Repubblica Sociale Italiana, Pettinato viene nominato nel dicembre 1943 da Mussolini direttore de \"La Stampa\". Il 21 giugno 1944 pubblica sul quotidiano torinese il famoso articolo di fondo: \"Se ci sei, batti un colpo\", in cui chiamava in causa direttamente Mussolini per denunciare la cattiva piega che avevano preso gli eventi: le ultime azioni militari avevano ottenuto un esito sfortunato e l'Italia della RSI sembrava ormai \"sequestrata\" dai tedeschi, che avevano in mano tutte le leve del comando. Il 20 febbraio 1945 scrive un ulteriore fondo, intitolato \"L'assente\", nel quale l'Italia viene definita \"assente\" per il suo ruolo sempre pi\u00f9 modesto nelle vicende del mondo. Questa volta il regime non tollera la critica: in marzo Pettinato viene sollevato dall'incarico e deferito alla commissione disciplina del Partito Fascista Repubblicano.\nIl dopoguerra.\nDopo la liberazione, Pettinato si nasconde a Milano, ma viene arrestato il 26 giugno del 1946 e processato a Torino. Condannato a 14 anni di carcere per collaborazionismo, viene liberato in seguito all'amnistia emanata quello stesso anno, detta Amnistia Togliatti. Nel giugno del 1947 si iscrive al Movimento Sociale Italiano, diventando membro del Comitato centrale e promotore di diverse iniziative promozionali. Con Giorgio Pini ed Ernesto Massi sar\u00e0 proprio uno degli esponenti di spicco dell'ala sinistra e rivoluzionaria dello stesso Movimento Sociale Italiano. Nel 1948 si candida alle politiche ma non \u00e8 eletto.\nIl 30 ottobre 1950 viene condannato a quattro mesi di reclusione per apologia del fascismo dal pretore di Siracusa, poi assolto dallo stesso tribunale nel 1951. Nel 1952 Concetto Pettinato si dimette dal MSI a seguito del mutamento di linea politica promosso dalla segreteria del partito, mutamento che Pettinato considera \"una deriva reazionaria, conservatrice e filoatlantica\". Partecipa con Giorgio Pini alla fondazione di un nuovo movimento politico denominato Raggruppamento Sociale Repubblicano basato sulla scia ideologica social-nazionale del Manifesto di Verona, collaborando con il quindicinale di partito \"La Prima Fiamma\". Nel 1957 partecipa alla fondazione del Partito Nazionale del Lavoro, sempre insieme a Pini e all'ex vicesegretario missino Ernesto Massi.\nDal 1957 diventa collaboratore fisso per la terza pagina de \"Il Tempo\". Muore ad Este il 12 gennaio 1975.\nTestimonianza di Montanelli.\nViene cos\u00ec ricordato da Indro Montanelli sulla rubrica \"Opinioni - La Stanza di Montanelli\" del \"Corriere della Sera\", il 5 settembre del 1996, a seguito del richiamo di un lettore che cita il celebre articolo di Pettinato \"Se ci sei, batti un colpo!\":"}
{"id": "1844326", "revid": "33277", "url": "https://it.wikipedia.org/wiki?curid=1844326", "title": "Alberto di Vercelli", "text": ""}
{"id": "1844327", "revid": "1543377", "url": "https://it.wikipedia.org/wiki?curid=1844327", "title": "Micropterigidae", "text": "I Micropterigidi o Microtterigidi (Micropterigidae ), sono una famiglia di insetti lepidotteri di piccole dimensioni, presente con circa 160 specie in tutti i continenti. Rappresentano probabilmente il raggruppamento pi\u00f9 primitivo dell'ordine e sono gli unici rappresentanti della superfamiglia Micropterigoidea , e del sottordine Zeugloptera .\nMolti individui, presenti nelle collezioni di tutto il mondo, risultano ancora da identificare, pertanto \u00e8 probabile che si assister\u00e0, nei prossimi anni, ad un incremento del numero di specie e di generi.\nDescrizione.\nLa morfologia dei Micropterigidi evidenzia il carattere primitivo di questi Lepidotteri, facendoli accostare ai Panorpoidea pi\u00f9 primitivi, ossia i Tricotteri ed i Mecotteri. Secondo alcuni autori, gli Zeugloptera andrebbero considerati un ordine separato dai Lepidoptera, tante e tali sono le differenze morfologiche rispetto a questi ultimi.\nAdulto.\nIl corpo \u00e8 di piccole dimensioni, con un'apertura alare al massimo di 10\u00a0mm, ed una livrea che presenta spesso riflessi metallici verdastri.\nIl capo risulta ricoperto di squame grossolane. Si notano parecchi \"sulci\", tra cui anche un \"sulcus\" epistomale che unisce le fossette tentoriali anteriori. In talune specie lo sclerite intercalare risulta ben sviluppato.\nLe antenne variano da moniliformi a filiformi, ma i sensilla auricillica sono assenti.\nL'apparato boccale \u00e8 di tipo masticatore, con mandibole funzionanti ed articolate tramite un doppio condilo rispetto alla capsula cefalica, asimmetriche, e con assenza della spiritromba. Sono presenti le paraglossae, un paio di appendici prementali del labium, assenti negli altri Lepidotteri. Nel terzo segmento (distale) dei palpi labiali si pu\u00f2 osservare anche l'organo di vom Rath, a funzione chemiotattica. I palpi mascellari appaiono flessi tra i segmenti I e II e tra III e IV, in quella che risulta essere un'altra caratteristica diagnostica per il taxon.\nNelle zampe, la formula degli speroni tibiali \u00e8 0-0-4, mentre l'epifisi pu\u00f2 essere assente.\nLe ali sono strette, disposte a tetto in fase di riposo. La nervatura alare \u00e8 pi\u00f9 completa che nella maggior parte dei Lepidoptera. Non vi \u00e8 quasi alcuna differenziazione morfologica fra ali anteriori e posteriori, che mantengono la stessa forma, lo stesso sviluppo e la stessa venatura. Quest'ultimo carattere, condiviso con altri Lepidotteri primitivi, giustificava l'inserimento dei Micropterigidi nel vecchio raggruppamento sistematico degli Homoneura, oggi non pi\u00f9 accettato, in contrapposizione a quello degli Heteroneura. Pi\u00f9 in dettaglio, nell'ala anteriore le venature Sc ed R possono talvolta essere biforcate. A livello basale, le venature anali dell'ala anteriore si biforcano spesso a formare una sorta di doppio cappio. M \u00e8 assente come venatura libera. Un altro carattere primitivo, che avvicina i Micropterigidi ai Tricotteri, \u00e8 la presenza di setole, dette microtrichi, come rivestimento delle ali, oltre alle tipiche scaglie. L'accoppiamento alare \u00e8 di tipo jugato. In aggiunta al consueto meccanismo di connessione tra ala anteriore e metatorace, \u00e8 qui osservabile un secondo meccanismo di appaiamento tra corpo e ala posteriore, da cui il nome di Zeugloptera (dal greco \u03b6\u03b5\u03cd\u03b3\u03bb\u03b7 = giogo, e \u03c0\u03c4\u03b5\u03c1\u03cc\u03bd = ala).\nIl secondo sternite addominale \u00e8 presente ma ridotto e di forma variabile. Sul primo sternite addominale si pu\u00f2 osservare una coppia di fenestrae non sclerotizzate, che di fatto dividono lo sclerite in due regioni quasi separate. Si pu\u00f2 riscontrare la presenza di un muscolo dilatatore dello spiracolo in A1, caratteristica ritenuta primitiva se paragonata ai Trichoptera, nei quali questa struttura \u00e8 andata persa nell'evoluzione. Il quinto sternite addominale ospita due ghiandole, che in alcune specie si aprono verso l'esterno tramite una struttura che si prolunga dal margine dello sternite stesso.\nL'apparato genitale maschile risulta molto variabile nelle diverse specie, con l'ottavo sternite addominale spesso alquanto desclerotizzato, ad indicare un carattere evolutivo tipico della famiglia. In alcuni casi il nono segmento addominale comprende un tegumen (dorsalmente) ed un vinculum (ventralmente) completamente fusi a formare un anello.\nL'addome delle femmine presenta un'apertura unica, detta cloaca, che funge sia da ano sia da vulva, e rappresenta un ulteriore carattere di affinit\u00e0 con i Tricotteri. Le apofisi anteriore e posteriore sono assenti e l'ovopositore non \u00e8 retrattile.\nUovo.\nLe uova sono sferoidali, con dimensioni che variano da 0,38 x 0,24\u00a0mm fino ad un massimo di 0,53 x 0,43\u00a0mm, a seconda della specie considerata; esse vengono di norma ricoperte, entro un'ora dalla deposizione, da uno strato di bastoncelli clavati.\nNei generi \"Micropterix\" ed \"Epimartyria\" le uova possono essere deposte singolarmente o in gruppi compresi tra 2 e 45. In \"Neomicropterix nipponensis\" le uova vengono ricoperte con un materiale gelatinoso che si rigonfia a contatto con l'acqua, e che presumibilmente serve ad impedire la disidratazione. Tale sostanza, presente probabilmente in altre specie della famiglia, \u00e8 simile allo strato rinvenibile sulle uova di molti Trichoptera.\nLarva.\nLe larve presentano caratteri che le distinguono nettamente da quelle degli altri Lepidotteri. Sono piccole e riconoscibili per la rugosit\u00e0 della cuticola e per la presenza di otto file di setae simili a scaglie, che si trovano associate a quattro creste longitudinali su ogni segmento. Il capo \u00e8 retrattile e prognato; si possono inoltre osservare cinque ocelli ed antenne ben sviluppate, con tre segmenti ed una seta terminale. Non sono presenti ghiandole per la seta.\nLe paia di pseudozampe sono otto, dall'urite I all'urite VIII. Quest'ultimo carattere \u00e8 ricorrente anche nei Mecoptera. A differenza dei bruchi degli altri Lepidoptera, inoltre, sia le zampe, sia le pseudozampe terminano con un'unghia invece di una corona di uncini. Nella zampa, coxa, trocantere e femore sono fusi assieme.\nSul capo si trova un'unica seta mediale, ma probabilmente la maggior parte delle altre setae sono omologhe a quelle degli altri Lepidoptera.\nAltra caratteristica peculiare della famiglia \u00e8 la struttura a forma di favo osservabile sulla esocuticola dorsale e dorsolaterale; \u00e8 inoltre da segnalare che un liquido colma lo spazio compreso tra eso- ed endocuticola.\nPupa.\nLe pupe sono dectiche, ovvero dispongono di mandibole articolate, mobili e funzionanti, ma bench\u00e9 queste siano pi\u00f9 sviluppate che in altri Lepidoptera, non sono da considerarsi ipertrofiche. Queste pupe sono inoltre exarate, ossia hanno capacit\u00e0 di movimento per la presenza di appendici articolate; in realt\u00e0 i primi sette segmenti addominali sono mobili, mentre i rimanenti risultano pressoch\u00e9 fusi assieme in quanto privi di suture distinte. L'impupamento avviene all'interno di un robusto bozzolo sericeo.\nDistribuzione e habitat.\nLa maggior parte delle specie descritte appartiene al genere \"Micropterix\", presente nell'ecozona paleartica ed in quella orientale; gli altri generi sono stati complessivamente definiti \"gruppo \"Sabatinca\"\" da Kristensen &amp; Nielsen (1979), e si trovano in Asia, Australia, Nuova Zelanda, Africa meridionale, Nord e Sud America.\nL'habitat di riferimento \u00e8 rappresentato dalla foresta pluviale in Australia, Nuova Zelanda e Nuova Caledonia, sebbene in Sudafrica \"Agrionympha capensis\" sia rinvenibile principalmente la mattina nella bassa boscaglia (la cosiddetta Fynbos).. Le sudamericane \"Hypomartyria micropteroides\" e \"Squamicornia aequatoriella\" sono al contrario specie di foresta. In Europa \"Micropterix\" abita solitamente zone umide, anche se \"M. aruncella\" occupa ambienti pi\u00f9 secchi, sia pianeggianti, sia collinari.\nBiologia.\nAlimentazione.\nGli adulti sono tipicamente diurni. La dieta \u00e8 basata sull'assunzione, per mezzo dell'apparato boccale masticatore, di polline oppure, in alcune specie, di spore di Pteridofite (soprattutto in \"Sabatinca\"). Tuttavia, le femmine di alcune specie hanno dimostrato un fototropismo attivo durante la notte. In Gran Bretagna le specie di \"Micropterix\" visitano una grande variet\u00e0 di fiori, tra cui \"Quercus\" spp. (Fagaceae), \"Ficus sycomorus\" (Moraceae), \"Crataegus\" spp. (Rosaceae), Cyperaceae , oltre a molte essenze erbacee. In Nuova Caledonia, \"Sabatinca\" impollina i fiori di \"Zygogynum\" (Winteraceae) e, considerando che si sono trovate prove fossili di interazioni tra i due generi gi\u00e0 nel Cretaceo, si ritiene che questo tipo di associazione sia molto antica.\nLe larve hanno regimi dietetici differenti a seconda della specie: la maggior parte si nutre a spese di licheni, briofite o anche delle parti basali di piante erbacee. Altre specie si nutrono prettamente di piante superiori, altre ancora sono saprofaghe a spese di materiale organico in decomposizione.\nSi \u00e8 scoperto, grazie a sperimentazione in laboratorio, che molte specie si nutrono di ife fungine e parti di foglie in decomposizione nella lettiera del sottobosco. Al contrario, le larve di \"Micropterix aruncella\" e \"M. calthella\" hanno mostrato la necessit\u00e0 di alimentarsi del tessuto di angiosperme fresche e attivamente fotosintetizzanti, e la prima delle due attacca anche le micorrize presenti nelle comunit\u00e0 a querce, faggi ed Ericaceae. Altre specie di \"Micropterix\" si alimentano su foglie morte di \"Dactylis glomerata\" , 1753 (Poaceae) I bruchi di \"Neomicropterix\" (Giappone) e di \"Sabatinca\" e simili (Nuova Zelanda e Nuova Caledonia) si alimentano su comunit\u00e0 a Briofite, mentre quelle della specie neartica \"Epimartyria pardella\" si nutrono della parte inferiore del tallo delle epatiche.\nReperti fossili.\nIl pi\u00f9 antico fossile di Micropterigidae, \"Parasabatinca aftimacrai\" fu descritto sulla base di tre campioni rinvenuti nell'ambra del Libano, e databili al Cretacico inferiore (ca. 100 milioni di anni fa) Questi lepidotteri sono dotati di mandibola, privi di spirotromba, e presentano palpi labiali e mascellari simili a quelli di \"Micropterix\" e \"Sabatinca\". Le epifisi sono presenti; tuttavia non sono qui visibili ocelli, ed un ramo della nervatura Sc nell'ala anteriore, sembra essere assente.\nTassonomia.\nGeneri e specie.\nLa sistematica interna delle Micropterigidae \u00e8 stata pi\u00f9 volte rimaneggiata, anche per il fatto che il genere \"Sabatinca\" comprendeva inizialmente molte specie, in seguito attribuite a generi diversi.\nLa famiglia, cosmopolita, si suddivide in 22 generi e 162 specie:\nA questi vanno aggiunti altri sei generi estinti:\nIn Europa \u00e8 presente il solo genere \"Micropterix\" con 47 specie:.\nDubbi sul fatto che i Micropterigidi siano monofiletici sono stati avanzati in base a studi sulla spermatogenesi. Nella maggior parte dei Lepidotteri, vengono normalmente prodotti due tipi di spermatozoi: eupirenici (nucleati) ed apirenici (anucleati); sebbene in \"Epimartyria\" siano presenti entrambi i tipi di spermatozoi, in \"Micropterix\" si trovano esclusivamente quelli eupirenici. Pertanto, o la famiglia non \u00e8 da considerarsi monofiletica, o questa dicotomia nella spermatogenesi si \u00e8 sviluppata due volte nella storia evolutiva dell'ordine, o infine \"Micropterix\" pu\u00f2 aver perso questa capacit\u00e0 in un secondo momento.\nSinonimi.\nNon sono stati descritti sinonimi.\nRelazioni filogenetiche.\nGli Zeugloptera sono stati proposti, in passato, come ordine distinto da quello dei Lepidoptera, sulla base di tutta una serie di caratteristiche morfologiche che condividono con i Trichoptera Tuttavia Kristensen (1984) ha elencato almeno 26 caratteristiche condivise con i Lepidoptera, tanto che al momento, la loro collocazione sistematica appare largamente condivisa.\nIl genere \"Heterobathmia\", inizialmente inserito dei Micropterigidae, fu in seguito spostato negli Heterobathmioidea."}
{"id": "1844344", "revid": "729019", "url": "https://it.wikipedia.org/wiki?curid=1844344", "title": "Proteoplasti", "text": "I proteoplasti, anche chiamati proteinoplasti o aleuroplasti, sono organuli specializzati presenti solamente nelle cellule vegetali. Contengono corpi proteici cristallini. L'attivit\u00e0 enzimatica di tali proteine pu\u00f2 essere svolta nel proteoplasto stesso. Questi organuli vegetali sono presenti in grandi quantit\u00e0 nei semi, dove hanno la funzione di nutrire l'embrione. Semi con un'elevata quantit\u00e0 di proteoplasti sono gli arachidi e le \nnoci del brasile.\nProteoplasti sono un tipo di plastidi e appartengono alla famiglia dei leucoplasti (plastidi di riserva). Derivano dai proplastidi."}
{"id": "1844349", "revid": "282167", "url": "https://it.wikipedia.org/wiki?curid=1844349", "title": "Aleuroplasto", "text": ""}
{"id": "1844350", "revid": "1543377", "url": "https://it.wikipedia.org/wiki?curid=1844350", "title": "Androsace", "text": "Androsace \u00e8 un genere di piante della famiglia delle Primulaceae, secondo solo alla Primula come numero di specie.\n\u00c8 un genere prevalentemente artico-alpino che comprende oltre un centinaio di specie diffuse al disopra dei 1500 metri a partire dall'Himalaya (da dove ha avuto origine), e nelle montagne centrali dell'Asia, nel Caucaso, nelle montagne del centro-sud Europa (particolarmente nelle Alpi e nei Pirenei), fino all'America del Nord.\nLe specie attualmente censite sono circa 110.\nRecenti studi molecolari indicano che i generi \"Douglasia\" (presente nell'estremit\u00e0 orientale della Siberia e nella parte occidentale del Nord America, \"Pomatosace\" (endemismo himalayano) e \"Vitaliana\" (endemismo europeo) appartengono alle Androsace.\nStudi filogenetici hanno inoltre dimostrato che il progenitore dell'Androsace comparve 35 milioni di anni fa e si trattava probabilmente di una specie annuale. L'evoluzione verso l'attuale pi\u00f9 densa morfologia che forma dei cuscini fioriti, ebbe luogo indipendentemente in Asia e in Europa.\nDescrizione.\nFormano spesso piccoli cespugli di 7-10 centimetri, molto ramificati, le foglie sono piccole e ovali, in alcune specie coperte di peluria bianca. I fiori sono singoli o a mazzetti, con 5 petali, di colore bianco o rosa."}
{"id": "1844351", "revid": "1494169", "url": "https://it.wikipedia.org/wiki?curid=1844351", "title": "Avanguardia (disambigua)", "text": ""}
{"id": "1844353", "revid": "47112", "url": "https://it.wikipedia.org/wiki?curid=1844353", "title": "Ponte di Veia", "text": ""}
{"id": "1844357", "revid": "767487", "url": "https://it.wikipedia.org/wiki?curid=1844357", "title": "Clemente Mattei", "text": ""}
{"id": "1844359", "revid": "47767", "url": "https://it.wikipedia.org/wiki?curid=1844359", "title": "Gaspar (Santa Catarina)", "text": ""}
{"id": "1844367", "revid": "287204", "url": "https://it.wikipedia.org/wiki?curid=1844367", "title": "Jacopo Ruffini", "text": "Biografia.\nNato nello stesso giorno di Mazzini, era il figlio quartogenito di Bernardo, originario di Finalmarina (Finale Ligure), avvocato e fervente monarchico, ed Eleonora Curlo, appartenente ad una nobile famiglia di Taggia. Vide la luce nella zona del porto di Genova che si sviluppava intorno all'antica Strada Dritta al Molo (l'attuale via delle Grazie).\nTrascorse gli anni dell'infanzia ospite di uno zio canonico a Taggia per poi frequentare, ancora a Genova, il Collegio Reale della Santissima Annunziata. Nel 1819 inizi\u00f2 l'attivit\u00e0 di praticante in uno studio notarile e a vent'anni si laure\u00f2 in legge. A Genova giunse a ricoprire la carica di vice presidente del Tribunale di Prefettura.\nScontento di questa attivit\u00e0, decise di iscriversi alla facolt\u00e0 di medicina, nella quale si laure\u00f2 nel 1830 sotto la guida di Giacomo Mazzini, padre di Giuseppe. Fu frequentando i Mazzini che decise di aderire, nel 1829, alla \"Carboneria\".\nAmico dell'armatore Raffaele Rubattino e del poeta Gian Carlo Di Negro, riusc\u00ec a portare avanti la sua attivit\u00e0 cospirativa all'interno dei moti patriottici continuando la sua attivit\u00e0 di assistente all'ospedale di Pammatone e compiendo viaggi nella zona di frontiera con la Francia per organizzare uomini e mezzi.\nLa morte in carcere.\n\"Eccoci in cinque giovani, molto giovani, con assai scarsi mezzi e siamo chiamati ad abbattere un governo stabilito. Noi non possiamo contare che su altri aiuti che su quelli i quali potremmo da noi medesimi procrearci. Ho il presentimento che a pochi di noi sar\u00e0 dato vivere per poter vedere la vittoria, ma il seme sparso fruttificher\u00e0 dopo di noi e il pane gettato sopra le acque sar\u00e0 di nuovo trovato.\"\nJacopo Ruffini, durante il giuramento per la Giovine Italia, 1831. \nLa polizia del Regno di Sardegna era riuscita a ricostruire la trama mazziniana che avrebbe dovuto portare all'invasione della Savoia e all'insurrezione di Genova di cui Jacopo Ruffini era l'organizzatore. Ruffini fu arrestato dalla polizia sabauda la notte tra il 13 e il 14 maggio 1833 nella sua abitazione di Genova. Ruffini mor\u00ec suicida in una \"segreta\" delle prigioni interne alla Torre Grimaldina, al Palazzo Ducale, nella quale era stato rinchiuso come partecipante al fallito moto insurrezionale attuato a Genova e ad Alessandria nel giugno del 1833. Fu sottoposto per un mese a torture ed interrogatori nel vano tentativo di fargli confessare i nomi dei compagni patrioti.\nSecondo studi recenti, il suo arresto fu favorito dalla delazione di due furieri di fanteria, Sebastiano Sacco e Lodovico Turffs. In un primo momento sembrava che a tradirlo fosse stato l'amico e collega medico Giambattista Castagnino. La teoria del suicidio non ha mai convinto del tutto gli storici: Ruffini, trovato con la gola e i polsi tagliati e privo di vita per dissanguamento, quale capo di una cospirazione era destinato all'impiccagione; si considera che se la pena capitale fosse stata eseguita, i tumulti avrebbero potuto prendere ancora maggior vigore. Di qui l'ipotesi di un omicidio mascherato da suicidio. Jacopo Ruffini appare oggi come una figura ai margini delle voluminose pagine del Risorgimento italiano, bench\u00e9 egli ne sia stato uno dei pi\u00f9 emblematici rappresentanti. Il suo silenzio in risposta ai soprusi e alle torture subiti in prigione, ha permesso a molti suoi fratelli e compatrioti di trovare la fuga.\nLapide commemorativa.\nNella torre Grimaldina in sua memoria \u00e8 posta la lapide con l'iscrizione:\nVie gli sono intitolate a Genova e a Taggia, citt\u00e0 nella quale \u00e8 ricordato anche nell'obelisco dedicato agli eroi taggesi."}
{"id": "1844376", "revid": "322321", "url": "https://it.wikipedia.org/wiki?curid=1844376", "title": "Cesare Cybo", "text": "Biografia.\nIn alcune cronache viene ricordato per la sua parentela per via materna con papa Innocenzo VIII.\nVenne nominato vescovo di Mariana, in Corsica e quindi arcivescovo di Torino da papa Paolo III il 22 giugno 1549.\nPare che il Papa, essendo allora Torino stata invasa dalle truppe francesi, abbia dovuto raccomandare a Enrico II di Francia il nuovo arcivescovo torinese.\nUomo austero e ferreo oppositore delle eresie (luogo per cui venne a scontrarsi pi\u00f9 volte con il re di Francia), fu convocato al Concilio di Trento, nella sede del quale spir\u00f2 il 26 dicembre 1552."}
{"id": "1844377", "revid": "1522738", "url": "https://it.wikipedia.org/wiki?curid=1844377", "title": "Porto Selcepoli", "text": ""}
{"id": "1844378", "revid": "15428", "url": "https://it.wikipedia.org/wiki?curid=1844378", "title": "Cesare Cibo", "text": ""}
{"id": "1844379", "revid": "606039", "url": "https://it.wikipedia.org/wiki?curid=1844379", "title": "Zeugloptera", "text": ""}
{"id": "1844381", "revid": "606039", "url": "https://it.wikipedia.org/wiki?curid=1844381", "title": "Micropterigoidea", "text": ""}
{"id": "1844384", "revid": "1851848", "url": "https://it.wikipedia.org/wiki?curid=1844384", "title": "Roberto Borrello", "text": "Biografia.\nSposato con Annalisa, conosciuta ai tempi del Catanzaro, con lei ha avuto due figli, Valentina e Gianluca.\nCarriera.\nGiocatore.\nLa prima parte della sua carriera \u00e8 stata con la maglia del , con la quale ha disputato due campionati di Serie A, cinque di Serie B e due di Serie C1, per un totale di 167 presenze e 7 reti dalla stagione 1981-82 allo scorcio iniziale del torneo 1989-90.\nLasciata la squadra calabrese, ha giocato per lungo tempo con la . Arrivato in Umbria nel corso del campionato di Serie C1 1989-1990, avendo da allenatore Claudio Tobia, \u00e8 rimasto alla Ternana per due stagioni, per poi tornare nel 1993-1994 con la squadra finita in Serie D.\nNel campionato di Serie C2 1996-1997, sotto la guida di Luigi Delneri, contribuisce alla promozione in C1. Con la maglia della Ternana ha collezionato in totale 169 presenze di campionato e 15 reti, per un totale di due tornei in Serie C1, due in Serie C2, due in Serie D.\nNell'intermezzo in rossoverde, una parentesi di due stagioni col .\nIn carriera ha totalizzato complessivamente 12 presenze in massima serie realizzando una rete (nella sconfitta esterna 1-3 col nella stagione 1982-83), 99 presenze e 4 reti in Serie B, tutte con la maglia del .\nAllenatore.\nHa guidato da allenatore diverse squadre della zona, quali (nel quale ha chiuso la carriera da giocatore), Orvietana Calcio (tre stagioni), , , (dove viene esonerato dopo 15 giornate) queste due ultime esperienze nel campionato di Serie C2.\nNel 2010 torna a allenare la in Serie D girone E, dove si salva. Nell'estate del 2012 diventa allenatore degli Allievi Nazionali della Ternana; nel 2013 passa alla formazione Primavera dei rossoverdi, tornando agli Allievi nel 2014.\nDal gennaio 2017 diviene l'allenatore del ."}
{"id": "1844390", "revid": "110157", "url": "https://it.wikipedia.org/wiki?curid=1844390", "title": "Trailblazer (album)", "text": "Trailblazer \u00e8 il primo album live della band pop punk/melodic hardcore punk ALL, pubblicato nel 1989 dalla Cruz Records."}
{"id": "1844396", "revid": "1876595", "url": "https://it.wikipedia.org/wiki?curid=1844396", "title": "I Fantastici Quattro (serie animata 1967)", "text": "I Fantastici Quattro (\"The Fantastic Four\") \u00e8 una serie televisiva a cartoni animati del 1967 prodotta dalla Hanna-Barbera e disegnata da Alex Toth. \u00c8 la prima serie animata basata sugli omonimi personaggi dei fumetti Marvel Comics.\nProduzione e trasmissione.\nLa serie, composta da venti episodi, venne trasmessa per la prima volta alla rete televisiva ABC, dopodich\u00e9 venne interrotta. La serie fece parte anche dello show noto come \"Hanna-Barbera's World of Super Adventure\".\nLa ABC, l'anno precedente, aveva gi\u00e0 mandato in onda una serie animata basata su i personaggi Marvel, The Marvel Superheroes, creato per\u00f2 dalla Grantray-Lawrence Animation (e distribuito dalla Krantz Films. La serie annoverava tra i protagonisti Iron Man, Capitan America, Thor ed anche Namor il submariner. Questa concomitanza ha creato qualche problema di opzioni sui diritti televisivi.\nLa serie di Hanna&amp;Barbera, nell'episodio 12, non ebbe infatti la presenza di Namor, qui sostituito da un personaggio, che, sebbene ne segua le fattezze fisiche, non \u00e8 \"il principe della vendetta\" dalla pelle rosa (bens\u00ec blu, come gli altri atlantidei), ne viene dotato del suo costume adamitico (bens\u00ec di un'armatura atlantidea). E non vive ad Atlantide ma a Pacifica. Ed il nome viene mutuato in \"Tritone\" (omonimo ma ben divergente dal Tritone degli Inumani). Stranamente \u00e8 presente invece la nemesi Attuma e la compagna Lady Dorma.\nDi converso, nella produzione Grantray-Lawrance, nell'episodio di Namor intitolato \"Dr. Doom's Day\" - bizzarro adattamento degli albi \"Fantastic Four Annual\" n.3 e \"Fantastic Four\" n.6 - i Fantastici Quattro (protagonisti negli albi) vengono sostituiti da un team chiamato \"The Allies for Peace\", presieduto dal Professor X, e nel quale militano gli X-Men originali ma apparentemente anche I Vendicatori (vi sono fugaci apparizioni nella formazione composta da Iron Man, Cap, Thor, Quicksilver e Hawkeye) e il Baxter Building diventa il \"Peace Building\". \nNaturalmente protagonista rimane il Dottor Destino, pur venendo nominato solo a met\u00e0 episodio.\nTra i nemici appare anche Attuma, che, per una bizzarra simmetria, qui \u00e8 invece rappresentato con la pelle rosa e non \"blu atlantide\".\nIn Italia alcuni episodi vennero trasmessi per la prima volta nel programma \"Gli eroi di cartone\" nel 1972-73 dalla RAI condotto da Lucio Dalla. Successivamente venne trasmessa nel programma \"Gulp! I Fumetti in TV\" e Supergulp! su Rete 2 dal 1977 al 1981."}
{"id": "1844399", "revid": "599013", "url": "https://it.wikipedia.org/wiki?curid=1844399", "title": "Gr\u00e9gory Vignal", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n."}
{"id": "1844401", "revid": "6923", "url": "https://it.wikipedia.org/wiki?curid=1844401", "title": "Motore Renault Type D", "text": "I Motori Renault Type D sono una piccola famiglia di motori a scoppio alimentati a benzina prodotti dal 1996 al 2016 dalla casa automobilistica francese Renault.\nCaratteristiche e versioni.\nQuesti motori sono nati per porsi alla base della gamma motoristica Renault. Le caratteristiche dei motori \"D\" sono le seguenti:\nQuesto motore \u00e8 stato proposto in due versioni, a loro volta suddivise rispettivamente in tre e due varianti. Eccone di seguito un breve approfondimento.\nType DxF: 1149 cm\u00b3.\nQuesta versione \u00e8 stata la prima a debuttare ed \u00e8 anche la pi\u00f9 nota tra le due versioni della famiglia \"D\". \u00c8 stata concepita per sostituire sia il 1.2 \"\", in produzione per la verit\u00e0 da non molto, sia il pi\u00f9 anziano 1.2 della famiglia Cl\u00e9on. Le sue misure di alesaggio e corsa sono rispettivamente di 69x76.8 mm, per una cilindrata totale di 1149 cm\u00b3, leggermente inferiore, quindi, alle cilindrate delle due unit\u00e0 che va a sostituire. Questo \u00e8 un primo sintomo del processo di \"downsizing\" che verr\u00e0 seguito da diverse case automobilistiche europee nel decennio successivo. Il valore della cilindrata \u00e8 pi\u00f9 vicino ad un 1.1 che non ad un 1.2, tuttavia nelle denominazioni ufficiali dei modelli Renault che montano questo motore, la casa li presenta come dei 1.2. Questo motore \u00e8 stato proposto in tre varianti monoalbero: aspirato 8V, aspirato 16V e sovralimentato 16V, tutte con alimentazione ad iniezione elettronica multipoint:\nType DxD.\nLe due varianti dei motori che si celano dietro questa sigla generica sono state riservate al mercato brasiliano. Introdotte in tale mercato a partire dal 1999, sono in pratica varianti a corsa accorciata del motore da 1149 cm\u00b3 visto in precedenza. Le misure di ogni cilindro sono infatti di 69x66.8\u00a0mm, per una cilindrata di 999 cm\u00b3. Le due varianti si differenziano tra loro essenzialmente per il tipo di distribuzione, monoalbero a due valvole per cilindro nella prima e bialbero a quattro valvole per cilindro nella seconda. I valori delle rispettive potenze massime sono in linea con quelle delle versioni monoalbero e bialbero dei motori da 1149 cm\u00b3, ma cambiano le doti di erogazione della coppia, i cui valori massimi sono per forza di cose spostati a regimi pi\u00f9 alti. Queste due varianti sono note rispettivamente con le sigle D7D (la monoalbero) e D4D (la bialbero).\nMentre l'unit\u00e0 \"D7D\" \u00e8 stata montata sulle \"Renault Clio Mk2\", sulle \"Twingo Mk1\" e sulle \"Kangoo Mk1\", l'unt\u00e0 \"D4D\" ha trovato posto unicamente sotto il cofano motore delle \"Clio 1.0 16V\" previste sempre per il mercato brasiliano."}
{"id": "1844403", "revid": "110157", "url": "https://it.wikipedia.org/wiki?curid=1844403", "title": "Allroy Sez", "text": "Allroy Sez \u00e8 l'album di debutto della band pop punk/melodic hardcore punk ALL, pubblicato nel 1988 dalla Cruz Records."}
{"id": "1844404", "revid": "1318658", "url": "https://it.wikipedia.org/wiki?curid=1844404", "title": "Tensione di offset", "text": "In elettronica, la tensione di offset (VOS) \u00e8 la differenza di potenziale che deve essere applicata ad un amplificatore operazionale per ottenere in uscita una tensione nulla.\nIn teoria, l'uscita dell'amplificatore operazionale dovrebbe assumere un valore di potenziale nullo quando ad entrambi i suoi ingressi viene applicata la stessa tensione. In realt\u00e0, negli amplificatori reali ci\u00f2 non accade; pertanto, molti dispositivi progettati per l'impiego in circuiti di precisione, presentano una coppia di pin preposti appunto per la taratura della tensione di offset tramite un trimmer.\nLa differenza tra le correnti dei due ingressi quando l'operazionale \u00e8 a riposo \u00e8 detta corrente di offset."}
{"id": "1844405", "revid": "104458", "url": "https://it.wikipedia.org/wiki?curid=1844405", "title": "Achim Vogt", "text": "Biografia.\nStagioni 1987-1994.\nOriginario di Balzers, Vogt era uno sciatore polivalente, ma ottenne i migliori risultati in carriera nello slalom gigante. Debutt\u00f2 in campo internazionale ai Mondiali juniores di S\u00e4len 1987. Cinque anni dopo esord\u00ec ai Giochi olimpici invernali: ad si classific\u00f2 26\u00ba nello slalom gigante, 30\u00ba nella combinata e non termin\u00f2 il supergigante.\nIn Coppa del Mondo ottenne il primo piazzamento il 5 dicembre 1992 nello slalom gigante di Val-d'Is\u00e8re (51\u00ba) e nella stessa stagione partecip\u00f2 ai Mondiali di Morioka 1993 (39\u00ba nella discesa libera); l'anno dopo, ai XVII Giochi olimpici invernali di , fu 33\u00ba nella discesa libera, 21\u00ba nello slalom gigante (miglior piazzamento olimpico di Vogt in carriera), 24\u00ba nella combinata e non termin\u00f2 il supergigante.\nStagioni 1995-2004.\nNella stagione 1994-1995 in Coppa del Mondo colse i primi piazzamenti tra i primi dieci e, il 3 dicembre 1994, conquist\u00f2 la sua unica vittoria (nonch\u00e9 unico podio) nel circuito, nello slalom gigante di Tignes. Nelle stagioni seguenti non riusc\u00ec a ripetersi e come migliori risultati ottenne alcuni piazzamenti tra i primi quindici. Ai Mondiali della Sierra Nevada del 1996 fu 41\u00ba nella discesa libera e 25\u00ba nel supergigante, mentre non complet\u00f2 slalom gigante e slalom speciale; l'anno dopo, nella rassegna iridata di Sestriere, si classific\u00f2 23\u00ba nel supergigante e 11\u00ba nello slalom gigante (suo miglior risultato iridato in carriera).\nNon concluse la prova di slalom gigante n\u00e9 ai XVIII Giochi olimpici invernali di , n\u00e9 ai Mondiali di Sankt Anton am Arlberg 2001, mentre nella medesima specialit\u00e0 ai XIX Giochi olimpici invernali di , sua ultima presenza olimpica, fu 23\u00ba. Partecip\u00f2 ancora ai Mondiali di Sankt Moritz 2003 (32\u00ba nello slalom gigante) e si ritir\u00f2 alla fine della stagione 2003-2004; la sua ultima gara di Coppa del Mondo fu lo slalom gigante di S\u00f6lden del 26 dicembre 2003 e l'ultima gara in carriera fu uno slalom gigante FIS disputato il 15 marzo a Bischofswiese, non completato da Vogt.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nFar East Cup.\nFar East Cup - vittorie.\nLegenda:\nGS = slalom gigante"}
{"id": "1844411", "revid": "110157", "url": "https://it.wikipedia.org/wiki?curid=1844411", "title": "Allroy's Revenge", "text": "Allroy's Revenge \u00e8 il secondo album in studio della band pop punk/melodic hardcore punk ALL, pubblicato nel 1989 dalla Cruz Records."}
{"id": "1844412", "revid": "1543377", "url": "https://it.wikipedia.org/wiki?curid=1844412", "title": "Armando Valladares", "text": "Valladares \u00e8 stato un prigioniero politico ed \u00e8 stato considerato da Amnesty International un \"prisoner of conscience\" a Cuba. Quando aveva 23 anni, il 30 dicembre 1960 (epoca in cui Fidel Castro non aveva ancora dichiarato che la sua fosse una rivoluzione socialista) fu arrestato e imprigionato nelle carceri cubane, accusato di essere il componente di uno dei numerosi gruppi terroristici che tentavano di bloccare con violenza il cambiamento politico in atto nell'isola, organizzando attentati dinamitardi con scatole di sigari piene di materiale ad alto potere esplosivo, che venivano collocate in teatri, negozi etc...\nLa prigionia e la liberazione.\nValladares ha trascorso 22 anni in carcere nel penitenziario di Isla de Pinos con l'accusa di tradimento; vi \u00e8 stato sottoposto al lavoro forzato e a pene disumane.\nAmnesty International lo ha adottato come \u201cprisionero de conciencia\u201d, promuovendo una campagna per la libert\u00e0 sostenuta da intellettuali, politici e giornalisti di tutto il mondo, in nome della sua attivit\u00e0 di poeta, basata esclusivamente sulla sua raccolta di poesie \"Dalla mia sedia a rotelle\", pubblicato proprio durante quegli anni di prigionia in cui sarebbe stato sottoposto a pene disumane. Secondo la Human Rights Foundation, la sua liberazione, avvenuta nel 1982, sarebbe stata effetto delle pressioni inoltrate personalmente a Castro dal presidente della Francia Fran\u00e7ois Mitterrand. Di queste pressioni narra lo stesso Castro in \"\"Cien horas con Fidel\" e racconta che da Parigi, per il tramite di R\u00e9gis Debray, gli sarebbe stato segnalato che Valladares era paralizzato a causa delle privazioni alimentari che subiva in carcere, ma un medico prontamente inviato dal \"l\u00ecder\" a visitarlo non avrebbe confermato la circostanza. Anzi, avrebbe suggerito a Castro di farlo spiare con una telecamera nascosta; il suggerimento fu accolto e - come comprovato da immagini rese pubbliche - si scopr\u00ec che di notte faceva esercizi fisici di mantenimento e che camminava perfettamente.\nCastro avrebbe perci\u00f2 mostrato a Debray e Valladares il filmato e posto come unica condizione per il suo rilascio che salisse le scalette dell'aereo sulle sue gambe. Nel libro \"Contro ogni speranza\" Valladares stesso racconta come andarono i fatti. \nIn seguito R\u00e9gis Debray avrebbe scritto su di lui: \"L'uomo non era poeta, il poeta non era paralitico, ed il cubano oggi \u00e8 un americano\".\nVersione del governo cubano.\nLa versione del governo cubano, come riportata dal Washington Post, \u00e8 che Valladares sarebbe stato un agente della polizia segreta di Fulgencio Batista, il dittatore rovesciato da Castro.\nDopo la liberazione.\nMolto vicino al presidente Ronald Reagan, che gli concesse la Medaglia presidenziale al Cittadino (\u00e8 la seconda onorificenza, in ordine di importanza, che si pu\u00f2 attribuire ad un cittadino), per conto del governo statunitense \u00e8 stato Presidente della European Coalition for Human Rights in Cuba ed ha ricoperto cariche diplomatiche per iniziative civili presso le Nazioni Unite, ricevendo diversi riconoscimenti. Ha fondato diverse organizzazioni internazionali per la difesa dei diritti umani, mantenendo negli anni una particolare attenzione alla causa cubana e a quella internazionale dei bambini, contro sfruttamento e prostituzione.\nNel 1985 firma una petizione a favore dell'armamento, da parte degli Stati Uniti, dei Contras, i gruppi paramilitari di estrema destra attivi in Nicaragua.\nIn qualit\u00e0 di osservatore della Human Rights Foundation, il 4 maggio 2008 era presente a Santa Cruz, in Bolivia, durante il referendum per l'indipendenza amministrativa del Dipartimento dalla Bolivia. Questo referendum - appoggiato da gruppi che incitano all'odio e al razzismo, in particolare contro gli indigeni di cui il presidente boliviano Evo Morales \u00e8 rappresentante - \u00e8 stato considerato incostituzionale dal governo boliviano, dalle Nazioni Unite, dall'Organizzazione degli Stati Americani e da tutti i paesi latinoamericani: Jos\u00e8 Luis Exeni, presidente della Corte Elettorale Nazionale boliviana, ha affermato che l'assenza degli osservatori internazionali - che Onu, Ue e Organizzazione degli Stati Americani si sono rifiutati di inviare - delegittima qualsiasi consultazione elettorale, non considerando quindi Valladares come meritevole del titolo di \"osservatore internazionale\".\nIn occasione delle Elezioni presidenziali statunitensi del 2008, ha annunciato che avrebbe appoggiato il candidato repubblicano John McCain, che gi\u00e0 in una conferenza stampa a Miami nel marzo 2007 si era presentato con una copia del libro di Valladares \"Contro ogni speranza\"."}
{"id": "1844418", "revid": "110157", "url": "https://it.wikipedia.org/wiki?curid=1844418", "title": "Allroy Saves", "text": "Allroy Saves \u00e8 il terzo album in studio della band pop punk/melodic hardcore punk ALL, pubblicato nel 1990 dalla Cruz Records."}
{"id": "1844420", "revid": "183976", "url": "https://it.wikipedia.org/wiki?curid=1844420", "title": "Soelden", "text": ""}
{"id": "1844422", "revid": "1566286", "url": "https://it.wikipedia.org/wiki?curid=1844422", "title": "Rocco D'Assunta", "text": "Biografia.\nAttivo sia in teatro che nella prosa radiofonica dagli anni trenta ai sessanta. Partecipa a vari sceneggiati televisivi sin dall'inizio delle trasmissioni della RAI.\nInizia a lavorare per il cinema nel film \"Un cattivo soggetto\" (1933), con la regia di Carlo Ludovico Bragaglia, insieme a Vittorio De Sica e Giuditta Rissone.\n\u00c8 padre dell'attrice e doppiatrice Solvejg D'Assunta."}
{"id": "1844424", "revid": "22475", "url": "https://it.wikipedia.org/wiki?curid=1844424", "title": "Rikki-tikki-tavi (disambigua)", "text": ""}
{"id": "1844426", "revid": "1522738", "url": "https://it.wikipedia.org/wiki?curid=1844426", "title": "Alghepoli", "text": ""}
{"id": "1844427", "revid": "110157", "url": "https://it.wikipedia.org/wiki?curid=1844427", "title": "Percolater", "text": "Percolater \u00e8 il quarto album in studio della band pop punk/melodic hardcore punk ALL, pubblicato nel 1992 dalla Cruz Records."}
{"id": "1844428", "revid": "767487", "url": "https://it.wikipedia.org/wiki?curid=1844428", "title": "Pantaloncini a tutto gas", "text": "Pantaloncini a tutto gas (\"Thunderpants\") \u00e8 un film del 2002, diretto da Peter Hewitt.\nTrama.\nPatrick Smash \u00e8 un ragazzino nato con due stomaci, afflitto da incontrollabili e potenti flatulenze. Appena trenta secondi dopo la sua nascita peta per la prima volta, terrorizzando i suoi genitori, la sua sorella maggiore Denise e il dottore. Il piccolo Patrick cresce, e le sue emissioni diventano sempre pi\u00f9 forti e incontrollabili al punto da costringere il padre, vittima indifesa delle flatulenze del figlio, a scappare di casa. Il ragazzo diventa anche vittima dei bulli della scuola.\nUn giorno, ad un'assemblea della scuola, va a far visita ai ragazzi un ospite molto importante: Patrick cerca di contenersi senza successo. I compagni di scuola ridendo si allontanano da lui per sfuggire alla puzza. Tutti tranne uno: Alan A. Allen, un ragazzino privo di olfatto ma dotato di grande ingegno. Alan diventer\u00e0 l'unico amico di Patrick; sar\u00e0 proprio grazie a lui che Patrick riuscir\u00e0 a realizzare il proprio sogno di diventare un astronauta."}
{"id": "1844429", "revid": "1522738", "url": "https://it.wikipedia.org/wiki?curid=1844429", "title": "Selcepoli", "text": ""}
{"id": "1844430", "revid": "1876595", "url": "https://it.wikipedia.org/wiki?curid=1844430", "title": "The Fantastic Four (serie animata)", "text": "The Fantastic Four (\"The New Fantastic Four\") \u00e8 una serie televisiva a cartoni animati prodotta dalla DePatie-Freleng Enterprises e dai Marvel Studios nel 1978. \u00c8 la seconda serie animata dedicata al quartetto dei fumetti della Marvel e fu trasmessa dalla NBC.\nLa particolarit\u00e0 della serie fu l'esclusione del personaggio della Torcia Umana in favore del robottino H.E.R.B.I.E. che lo sostitu\u00ec per un problema di diritti, poich\u00e9 il personaggio della Torcia Umana era in mano a Universal Studios per produrre un film mai realizzato.\nEdizione italiana.\nLa serie animata \u00e8 stata trasmessa anche in Italia, sulle principali televisioni locali a partire da fine marzo del 1980 e di conseguenza sul finire degli anni '80 veniva trasmesso anche sui circuiti, come nei casi di Rete A e di Junior TV. La sigla italiana \u00e9 cantata da \"I Sorrisi\".\nNel 2005, la serie viene trasmessa nuovamente su Jetix, questa volta in lingua originale con sottotitoli in Italiano."}
{"id": "1844433", "revid": "3049", "url": "https://it.wikipedia.org/wiki?curid=1844433", "title": "Lunchtime atop a Skyscraper", "text": ""}
{"id": "1844434", "revid": "110157", "url": "https://it.wikipedia.org/wiki?curid=1844434", "title": "Breaking Things", "text": "Breaking Things \u00e8 il quinto album in studio della band pop punk/melodic hardcore punk ALL, pubblicato nel 1993 dalla Cruz Records.\n\u00c8 il primo album registrato con il cantante Chad Price."}
{"id": "1844438", "revid": "1523433", "url": "https://it.wikipedia.org/wiki?curid=1844438", "title": "Anklam", "text": "Anklam \u00e8 una citt\u00e0 del Meclemburgo-Pomerania Anteriore, in Germania.\nAppartiene al circondario della Pomerania Anteriore-Greifswald.\nAnklam si fregia del titolo di \"citt\u00e0 anseatica\" (\"Hansestadt\").\nNel medioevo c'era un importante insediamento scandinavo e venedo nei pressi dell'odierna citt\u00e0, chiamato in epoca moderna Altes Lager Menzlin.\nGeografia fisica.\nLa citt\u00e0 si trova sul fiume Peene, diretto verso il Mar Baltico, circa sette chilometri prima del suo estuario nel Peenestrom, uno dei tre Haff, quello di Stettino. Ad est di Anklam si trova uno dei due ponti stradali sul Peenestrom che uniscono la terraferma all'isola di Usedom.\nAmministrazione.\nGemellaggi.\nAnklam \u00e8 gemellata con:"}
{"id": "1844441", "revid": "38120", "url": "https://it.wikipedia.org/wiki?curid=1844441", "title": "Rover Moot", "text": ""}
{"id": "1844447", "revid": "287204", "url": "https://it.wikipedia.org/wiki?curid=1844447", "title": "Stand", "text": ""}
{"id": "1844448", "revid": "1793900", "url": "https://it.wikipedia.org/wiki?curid=1844448", "title": "Colorado (fiume dell'Argentina)", "text": ""}
{"id": "1844449", "revid": "1876595", "url": "https://it.wikipedia.org/wiki?curid=1844449", "title": "Donna Ragno (serie animata)", "text": "Donna Ragno, intitolata Spider-Woman nella seconda edizione italiana, \u00e8 una serie a cartoni animati prodotta dalla DePatie-Freleng Enterprises e dalla Marvel Animation Comics (entrambe di propriet\u00e0 della Marvel Entertainment) del 1979-1980, composta da sedici episodi. La serie \u00e8 liberamente tratta dal fumetto della Marvel Comics dedicato alla Donna Ragno.\nQuesto cartone \u00e8 stato adattato due volte, con un primo doppiaggio avvenuto negli anni ottanta, e uno successivo negli anni 2000, in occasione della replica Rai. Per l'occasione, l'Uomo Ragno, un altro personaggio Marvel apparso in due episodi, \u00e8 stato rinominato in Spider-Man, e con esso anche la serie ha abbandonato il nome tradotto e adottato quello originale. Anche la sigla \u00e8 stata cambiata; inizialmente fu la canzone: \"Donna Ragno\", cantata da Shuki Levy, in seguito una versione tradotta della sigla originale inglese.\nTrama.\nSecondo la sequenza d'apertura, Jessica Drew \u00e8 stata morsa da un ragno velenoso da bambina; suo padre le salv\u00f2 la vita iniettandole un \"siero di ragno\" sperimentale, che le confer\u00ec anche poteri sovrumani. Da adulta, Jessica \u00e8 caporedattore della \"Justice Magazine\", con altri due impiegati in primo piano; il fotografo Jeff Hunt (un vigliacco codardo che si immaginava comunque un astuto e intraprendente criminale) e il nipote adolescente di Jessica, Billy. Quando sorgono problemi, Jessica scivola via per trasformarsi nella sua identit\u00e0 segreta di Spider-Woman.\nAspetti salienti.\nIl cartone reinventa la storia di Jessica Drew, epurandola dalle sue oscure origini fumettistiche: Jessica \u00e8 giornalista al \"Justice Magazine\", cosa che le d\u00e0 il pretesto per recarsi da una parte all'altra del mondo a fare la supereroina, stando sempre attenta a non far scoprire la sua identit\u00e0 segreta; specialmente al giovane e impiccione nipote Billy ed al suo pavido collega Miller, che trovano sempre il modo di accompagnarla.\nEpisodi.\nSinossi degli episodi.\nin questo episodio compare Spider-Man.\nDistribuzione in Home media.\nNel 2008 questa serie animata \u00e8 stata programmata per il rilascio in DVD nel Regno Unito da parte di Liberation Entertainment come parte di un programma di rilascio delle serie Marvel Animated. Tuttavia, il rilascio non \u00e8 mai stato dovuto al fallimento della Liberazione. La serie completa \"Donna Ragno\" \u00e8 stata finalmente rilasciata in formato R\u00e9gion 2 DVD il 20 luglio 2009. La serie \u00e8 rilasciata in una versione 2 dischi da Clear Vision Ltd.\nLa serie \u00e8 stata resa disponibile sul servizio di streaming Disney+ al suo lancio negli Stati Uniti il 12 novembre 2019."}
{"id": "1844451", "revid": "72811", "url": "https://it.wikipedia.org/wiki?curid=1844451", "title": "Colonne sonore di Sailor Moon SuperS", "text": ""}
{"id": "1844453", "revid": "486946", "url": "https://it.wikipedia.org/wiki?curid=1844453", "title": "R\u00edo Salado (Argentina)", "text": ""}
{"id": "1844454", "revid": "91533", "url": "https://it.wikipedia.org/wiki?curid=1844454", "title": "Jean Marie Le Pen", "text": ""}
{"id": "1844456", "revid": "110157", "url": "https://it.wikipedia.org/wiki?curid=1844456", "title": "Pummel", "text": "Pummel \u00e8 il sesto album in studio della band pop punk/melodic hardcore punk ALL, pubblicato nel 1995 dalla Interscope Records."}
{"id": "1844461", "revid": "6923", "url": "https://it.wikipedia.org/wiki?curid=1844461", "title": "Rapallizzazione", "text": "Rapallizzazione \u00e8 un neologismo nato negli anni settanta del XX secolo per indicare il fenomeno di urbanizzazione selvaggia e indiscriminata verificatosi in numerose zone turistiche dell'Italia a seguito del boom economico di quel periodo.\nViene utilizzato anche il termine riminizzazione, con riferimento all'analogo stile di sviluppo urbano che ha interessato la localit\u00e0 balneare romagnola nel secondo dopoguerra.\nCaratteristiche del fenomeno.\nRapallo, in provincia di Genova, \u00e8 la cittadina \"simbolo\" dove per la prima volta si verific\u00f2 questo processo involutivo di metamorfosi architettonica, espressione dell'aspirazione che l'italiano medio aveva in quegli anni di usufruire di una seconda casa, possibilmente in riva al mare e/o in una localit\u00e0 turistica di richiamo. Aspirazione questa a sua volta frutto del mito, che perdura ancora oggi, della felicit\u00e0 dei \"forzati\" dello svago. Lo scempio naturalistico che ne \u00e8 derivato ha portato a trasformare piccoli centri marittimi o montani in distese incontrollate di edifici senza alcun pregio estetico, pi\u00f9 consoni e comuni ad una grande metropoli piemontese o lombarda che a quelli che spesso erano antichi e caratteristici borghi medievali. Questo condusse a molte polemiche locali e nazionali con l'intervento di alcuni dei pi\u00f9 famosi urbanisti ed intellettuali dell'epoca, tra cui Indro Montanelli, che segnalarono la situazione che si stava creando nella cittadina ligure.\nIl termine e l'episodio sono comunque discutibili, e i dizionari pi\u00f9 autorevoli lo hanno espunto, anche perch\u00e9 la \"cementificazione\" non \u00e8 stata in passato solo prerogativa della citt\u00e0 ligure, ma coinvolse, all'epoca, e per ancora, altre realt\u00e0 comunali liguri e nazionali. Ed \u00e8 esattamente con questa accezione che si deve intendere il neologismo \"rapallizzare\", che invece \u00e8 rimasto nel dizionario italiano (ad esempio il termine \u00e8 stato ricordato dal giornalista e direttore del Corriere della Sera Paolo Mieli nella sua trasmissione televisiva per Rai 3 \"Correva l'anno\" sul periodo storico del Boom economico italiano della fine anni cinquanta inizio anni sessanta).\nNel caso specifico di Rapallo solo negli ultimi decenni si \u00e8 compreso l'errore - la costruzione di stabili senza adeguate vie di comunicazione urbane ha comportato infatti una sorta di \"strozzata\" viabilit\u00e0 quotidiana - e attualmente sono al vaglio diverse soluzioni infrastrutturali quali, ad esempio, un tunnel di collegamento viario tra Rapallo (innesto da un tratto dell'autostrada A12) e la confinante Santa Margherita Ligure o ancora una mini tangenziale in direzione levante verso Zoagli. Esiste inoltre un ulteriore progetto di collegamento stradale - un tunnel e una bretella autostradale - tra la citt\u00e0 costiera e la retrostante val Fontanabuona in modo da permettere e facilitare il collegamento tra costa ed entroterra."}
{"id": "1844462", "revid": "174925", "url": "https://it.wikipedia.org/wiki?curid=1844462", "title": "Trentadue segni maggiori di un Buddha", "text": " \nI Trentadue segni maggiori di un Buddha (o \"Trentadue caratteristiche della perfezione\", sanscrito \"Dv\u0101trim\u0101\u015badvaralak\u1e63a\u1e47a\", cinese \u4e09\u5341\u4e8c\u76f8 pinyin \"s\u0101nsh\u00ed\u00e8r xi\u00e0ng\", coreano: \"samsip-i sang\", giapponese \"sanj\u016bni s\u014d\", tibetano \"mtshan bzang-po sum-cu rtsa-gnyis\") rappresentano i segni distintivi maggiori di un Buddha riconosciuti in tutte le scuole buddhiste del Buddhismo dei Nik\u0101ya, del Buddhismo Theravada, del Buddhismo Mah\u0101y\u0101na e del Buddhismo Vajray\u0101na. All'elenco dei trentadue segni (o caratteristiche o marchi) maggiori di un Buddha, ne segue uno composto da ottanta segni minori. L'elenco dei Trentadue segni maggiori di un Buddha viene riportato nel \"Mahapadanasutta\" (\"sutta\" del Canone p\u0101li), nel \"Lalitavistarasutra\" (\"sutra\" di derivazione Sarv\u0101stiv\u0101da o, forse, Mahayana, inserito sia nel Canone cinese, nello \"B\u011bnyu\u00e1nb\u00f9\", che nel Canone tibetano), nel \"Mah\u0101vyutpatti\" (o \"Vyupatti\", dizionario sanscrito-tibetano inserito nel 123\u00ba volume del \"Tanjur\" del Canone tibetano, secondo l'edizione cinese di Narthang) e nello \"Yog\u00e2c\u0101rabh\u016bmi\u015b\u0101stra\" (\"\u015b\u0101stra\" di derivazione Cittamatra, inserito sia nel Canone cinese, nello \"Y\u00faqi\u00e9b\u00f9\", che nel Canone tibetano) conservando lievi differenze tra i diversi testi.\nDi seguito l'elenco dei Trentadue segni maggiori di un Buddha secondo lo \"Yog\u00e2c\u0101rabh\u016bmi\u015b\u0101stra\":\nQuesti segni presenti sul corpo di un buddha possono essere percepiti, secondo le credenze di questa religione, solo da coloro che hanno sufficientemente purificato il proprio \"karma\"."}
{"id": "1844464", "revid": "262457", "url": "https://it.wikipedia.org/wiki?curid=1844464", "title": "Dvatrimasadvaralaksana", "text": ""}
{"id": "1844468", "revid": "37401", "url": "https://it.wikipedia.org/wiki?curid=1844468", "title": "Fiume Uruguay", "text": ""}
{"id": "1844469", "revid": "231558", "url": "https://it.wikipedia.org/wiki?curid=1844469", "title": "Riccardo Barenghi", "text": "Biografia.\nDiplomatosi alla maturit\u00e0 classica presso il Liceo Sperimentale della Bufalotta, nel 1976, dopo due anni frequenta uno stage di due mesi alla sede Rai di New York.\nRientrato a Roma, intraprende l'attivit\u00e0 giornalistica nel 1980, assunto dal quotidiano \"il manifesto\". Nel marzo del 1998 viene nominato direttore del quotidiano, succedendo al fondatore Valentino Parlato. Mantiene la carica fino al dicembre del 2003, passando in seguito a collaborare con \"La Stampa\" di Torino.\nScrive sagaci e lapidarie battute con lo pseudonimo di \"Jena\".\nHa condotto per due volte la rubrica radiofonica \"Prima pagina\" di Rai Radio 3 e diverse trasmissioni del palinsesto notturno."}
{"id": "1844471", "revid": "262457", "url": "https://it.wikipedia.org/wiki?curid=1844471", "title": "Dvatrimsadvaralaksana", "text": ""}
{"id": "1844474", "revid": "110157", "url": "https://it.wikipedia.org/wiki?curid=1844474", "title": "Mass Nerder", "text": "Mass Nerder \u00e8 il settimo album in studio della band pop punk/melodic hardcore punk ALL, pubblicato nel 1998 dalla Epitaph Records."}
{"id": "1844476", "revid": "155634", "url": "https://it.wikipedia.org/wiki?curid=1844476", "title": "Salvatore Rebecchini", "text": "Biografia.\nMandati.\nSindaco di Roma per otto anni e nove mesi, \u00e8 stato quello che, complessivamente, ha governato pi\u00f9 a lungo la citt\u00e0 dalla Liberazione ad oggi. Eletto una prima volta il 10 dicembre 1946, si dimise due settimane dopo, preso atto dell'impossibilit\u00e0 di formare una giunta omogenea. Rieletto il 5 novembre 1947, con 41 voti su 80, di cui tre determinanti dei consiglieri comunali del Movimento Sociale Italiano, form\u00f2 una giunta con il Partito Liberale e il Fronte dell'Uomo Qualunque. Dopo cinque anni, coerente con la politica nazionale del suo partito, si \"apparent\u00f2\" con il Partito Socialdemocratico, il Partito Repubblicano e il Partito Liberale e fu eletto per la terza volta, il 3 luglio 1952, con ampia maggioranza. Il suo mandato si \u00e8 concluso l'8 luglio 1956. Tra le personalit\u00e0 che hanno operato come assessori nelle giunte da lui presiedute figurano Ugo Angelilli, Battista Bardanzellu, Giuseppe Bersani, Giovanni Boaga, Giovanni Borromeo, Aldo Bozzi, Leone Cattani, Urbano Cioccetti, Camillo Corsanego, Manlio Lupinacci, Adolfo Salminci, Vincenzo Storoni.\nIl Sindaco della \"grande espansione\".\nFervente cattolico e legato al Vaticano, Rebecchini fu il sindaco che profuse ogni energia a far s\u00ec che la \"Citt\u00e0 Eterna\", appena emersa dai disastri della seconda guerra mondiale, fosse idonea ad ospitare degnamente l'Anno Santo del 1950. In tale occasione furono conclusi i lavori di Via della Conciliazione e della nuova stazione ferroviaria di Termini. Durante il suo mandato furono iniziati i lavori per l'apertura di via Gregorio VII e fu portata a termine la galleria sotto il Gianicolo in asse con il ponte Amedeo d'Aosta, e per raccordare la nuova viabilit\u00e0 con corso Vittorio Emanuele II furono demoliti alcuni stabili tra la chiesa di San Giovanni dei Fiorentini e via Giulia che erano stati espropriati prima della guerra.. Nel 1955 fu aperto al pubblico il primo tratto della metropolitana di Roma (Termini-EUR) e nel 1951 fu inaugurato un tratto del Grande Raccordo Anulare che, cinque anni dopo, era gi\u00e0 completato per circa il 75%; fu anche realizzata l'apertura della Via Cristoforo Colombo sino all'EUR, e il suo prolungamento sino ad Ostia con fondi ANAS. L'amministrazione Rebecchini si impegn\u00f2 perch\u00e9 si portassero a termine altre opere pubbliche programmate e avviate durante gli ultimi anni del regime fascista, come l'allargamento del tratto urbano di via Prenestina. Fu infine avviato un consistente programma edilizio, in particolare con i fondi INA-Casa (legge Fanfani), che comport\u00f2 la realizzazione, tra il 1949 e il 1959, di oltre 110.000 vani di edilizia economica e popolare.\nSul lato della pianificazione e programmazione urbanistica, nel 1953 Rebecchini affid\u00f2 a una commissione di 90 esperti (il \"Comitato di elaborazione tecnica\") il compito di elaborare un nuovo Piano Regolatore Generale di Roma (il \"Piano del C.E.T.\"), in sostituzione di quello del 1931 ancora in vigore e ormai in via di scadenza. Durante il suo mandato, Roma fu scelta dal CIO quale citt\u00e0 organizzatrice dei Giochi della XVII Olimpiade (15 giugno 1955) e fu gemellata con Parigi (21 aprile 1956).\nGli attacchi politici.\nLa grande espansione della Capitale avviata sotto le amministrazioni guidate da Rebecchini raccolse, per\u00f2, forti critiche ed attacchi feroci da parte delle opposizioni, dalla stampa di sinistra e dai primi ambientalisti. La prima battaglia condotta da questi ultimi (1951-52) ebbe ad oggetto il temuto sventramento di Via Vittoria, una strada storica compresa tra Via del Corso e Piazza di Spagna. L'amministrazione Rebecchini aveva adottato un piano particolareggiato che riproponeva la demolizione della zona, prevista dal piano regolatore del 1931, per realizzare un collegamento viario dal Mausoleo di Augusto a Via Veneto, tramite un tunnel che avrebbe sottopassato la collina del Pincio. Tutta la stampa pi\u00f9 autorevole, il Corriere della Sera, La Stampa, L'Unit\u00e0, Il Mondo, L'Europeo, La Voce Repubblicana e un nutrito gruppo di intellettuali e artisti (Corrado Alvaro, Giulio Carlo Argan, Antonio Cederna, Renato Guttuso, Duilio Cambellotti, Ranuccio Bianchi Bandinelli, Ennio Flaiano, Anna Magnani, Vasco Pratolini, etc.) chiesero al Consiglio Superiore dei Lavori Pubblici di respingere tale proposta. Il 2 agosto 1952, il Consiglio Superiore espresse parere negativo, rinviando la sistemazione della zona all'adozione del nuovo Piano regolatore.\nAnche l'edificabilit\u00e0 dell'area dell'Appia Antica, fu oggetto di una feroce battaglia politica, da parte delle opposizioni e delle associazioni ambientaliste. La giunta Rebecchini, infatti, pur ampliando gli esigui vincoli previsti dal piano regolatore del 1931, aveva adottato un piano particolareggato che prevedeva la completa trasformazione della zona del \"Domine Quo Vadis\". Le istanze ambientaliste indussero il nuovo assessore all'urbanistica Enzo Storoni a far rielaborare il piano particolareggiato messo a punto dal suo predecessore, che sar\u00e0 adottato dal consiglio Comunale il 9 novembre 1954. Contemporaneamente, alcuni deputati (tra cui Ugo La Malfa) presentarono una proposta di legge che disponeva l'esproprio e la demolizione di tutte le costruzioni limitrofe alla \"Regina viarum\" realizzate dopo il 1944. Tuttavia, la variante allo strumento urbanistico attuativo non accolse completamente le richieste degli ambientalisti, e la proposta di legge La Malfa non fu mai approvata.\nAlla politica urbanistica dell'amministrazione Rebecchini si oppose anche l'ex esponente liberale Leone Cattani, dopo le sue dimissioni da assessore all'Urbanistica e all'edilizia privata per non avallare alcune operazioni edilizie sulla collina di Monte Mario.Nel 1953, una volta dimessosi da assessore, Cattani aveva aderito al Partito radicale e, essendo ancora consigliere comunale, tuon\u00f2 pi\u00f9 volte dai banchi dell'opposizione contro la corruzione degli uffici e il dilagare dell'abusivismo edilizio, polemizzando con la maggioranza di centrodestra del Consiglio comunale che reag\u00ec con l'indifferenza. Non meno dure e sempre circostanziate furono le denunce del capogruppo del PCI Aldo Natoli. Ben altra eco ebbero gli attacchi sul medesimo argomento, lanciati dalle colonne del settimanale \"L'Espresso\", allora diretto da Arrigo Benedetti. Alla vigilia delle elezioni amministrative del 1956, infatti, il giornalista Manlio Cancogni pubblic\u00f2 un'inchiesta dal titolo di fuoco: \"Capitale corrotta-Nazione infetta!\". Con tale inchiesta il settimanale denunciava le speculazioni edilizie nella Capitale, attribuendone la responsabilit\u00e0 al sindaco Rebecchini e alla Societ\u00e0 Generale Immobiliare, proprietaria di numerosi terreni divenuti edificabili. Era inoltre in corso il dibattito sulla realizzazione di un enorme albergo sulla collina di Monte Mario, appartenente alla catena Hilton, proprio su terreni dell'Immobiliare. Quest'ultima querel\u00f2 Benedetti e Cancogni, ottenendo un risarcimento, ma le fortune politiche di Rebecchini si interruppero bruscamente. Il sindaco, infatti, non fu ripresentato alle elezioni del maggio 1956, e dovette lasciare la carica che aveva tenuto per oltre otto anni.\nFamiglia e passioni.\nSposato con Beatrice Mazzetti di Pietralata, Rebecchini ebbe otto figli. Due di essi, Gaetano e Francesco, hanno proseguito la carriera politica paterna: Francesco Rebecchini \u00e8 stato eletto pi\u00f9 volte al Parlamento italiano nelle file della Democrazia Cristiana, e Gaetano Rebecchini fu tra i fondatori del partito Alleanza Nazionale. Un altro figlio, Filippo, \u00e8 invece editore televisivo e proprietario della tv locale Super 3.\nSalvatore Rebecchini fu un appassionato di cultura romana, tanto da scrivere un'opera sul poeta romano Giuseppe Gioachino Belli ed essere ammesso all\u2019\"albo dei Romanisti\"."}
{"id": "1844480", "revid": "6923", "url": "https://it.wikipedia.org/wiki?curid=1844480", "title": "Giovanni Valentino Gentile", "text": "Biografia.\nLa formazione umanistica.\nNato intorno al 1515, fu figlio di Margherita e di Francesco Gentile, un piccolo proprietario terriero che ebbe almeno altri tre figli, Pietro, Bartolo e Padovano, come \u00e8 attestato da atti notarili rogati nel marzo 1550 a Scigliano. In assenza di un atto di battesimo, \u00e8 proprio dal fatto che tali documenti provengono da questa cittadina calabrese che si ritiene che Valentino sia nato a Scigliano (Cosenza). Come \u00e8 stato di recente dimostrato, inoltre, la sua provenienza da Scigliano fu attestata da lui stesso in una lettera inviata al letterato Nicol\u00f2 Franco.\nFece studi umanistici e trasferitosi giovanissimo a Napoli, fu precettore di Orazio Anisio, nipote del poeta Giano Anisio, del quale cur\u00f2 la pubblicazione di alcuni scritti. L'abate Anisio frequentava gli ambienti dell'Accademia Pontaniana e quelli (legati alla stessa Accademia) del movimento valdesiano, sicch\u00e9 \u00e8 probabile che gi\u00e0 nel primo soggiorno napoletano di Gentile questi potesse venire a contatto con le idee eterodosse diffuse a Napoli dal caposcuola del movimento Juan de Vald\u00e9s. Tornato nel 1537 a Scigliano, Gentile fu di nuovo a Napoli negli anni Quaranta, e qui pot\u00e9 frequentare la misteriosa Accademia degli Ardenti e quindi entrare in contatto con uno dei leader del movimento valdesiano, Mario Galeota. Destituita di ogni fondamento \u00e8 invece la notizia della sua partecipazione ai cosiddetti collegia vicentina, che un tempo si riteneva fossero avvenuti nel 1546, mentre di recente \u00e8 stato dimostrato che gli incontri vicentini (e altri incontri avvenuti a Padova e Ferrara) avvennero nel 1550, poco prima che le divisioni emerse in quegli incontri portassero alla celebrazione di un vero e proprio concilio di radicali tenuto a Venezia nel 1550, allorquando il calabrese Girolamo Busale riusc\u00ec a portare alle idee del radicalismo valdesiano il maggiore gruppo radicale italiano, gli anabattisti del nord-est d'Italia.\nNel 1550 Gentile era invece a Palermo, dove convert\u00ec alle idee valdesiane una nobildonna toscana (Brigida Cini), per tornare poi a Scigliano e prendere parte ai lavori dell'Accademia Cosentina guidata da Nicol\u00f2 Franco. Da allora non si hanno pi\u00f9 notizie di una sua attivit\u00e0 in Italia, mentre tra il 1556 e il 1557 fugg\u00ec dall'Italia per rifugiarsi a Ginevra.\nA Ginevra.\nNon pochi emigrati italiani sostenevano opinioni antitrinitarie e preoccupavano le autorit\u00e0 ginevrine, che gi\u00e0 nel 1553 avevano condannato a morte l'antitrinitario Miguel Servet proprio per le sue idee antitrintiarie.\nFu cos\u00ec che, a seguito del giro di vite imposto da Lattanzio Ragnoni, pastore della comunit\u00e0 italiana, e dallo stesso Calvino, il 18 maggio 1558 le autorit\u00e0 calviniste imposero agli italiani di sottoscrivere una confessione di fede trinitaria, alla quale per\u00f2 sette di essi in un primo momento non vollero assentire: erano Gentile, stesso e poi Giampaolo Alciati, Silvestro Teglio, Nicola Gallo, Ippolito Pellegrini, Filippo Rustici e Francesco Porcellino che in nome della libert\u00e0 di coscienza e di espressione reagirono duramente contro dei vincoli dottrinali tanto stretti. La reazioni dei ginevrini fu tuttavia durissima e, dopo un ultimatum, sei dei dissenzienti decisero di sottoscrivere la confessione, mentre Alciati fugg\u00ec da Ginevra, raggiungendo Giorgio Biandrata nel castello di Farges (presso Ginevra) di propriet\u00e0 dell'antitrinitario Matteo Gribaldi che da Ginevra era stato espulso precedentemente.\nIl primo processo.\nSi tratt\u00f2 tuttavia di una sottomissione puramente formale, perch\u00e9 Gentile continu\u00f2 a professare e a dibattere, insieme con l'amico Nicola Gallo, le proprie opinioni antitrinitarie finch\u00e9, denunciato da Alexandre Guyottin, il 9 luglio fu arrestato con il Gallo con l'accusa di eresia. Sottoposto a processo, dopo aver in un primo momento cercato di negare che avesse contravvenuto alla confessione di fede trinitaria sottoscritta con gli altri italiani, Gentile mut\u00f2 atteggiamento, sostenendo di sentirsi illuminato da Dio, che aveva risposto cos\u00ec alle sue preghiere, e pertanto non poteva esimersi dal tacere, anzi, si sentiva in colpa per aver in precedenza rinnegato la verit\u00e0 che gli era stata rivelata.\nNel corso del processo sostenne che non si sarebbe dovuto parlare di tre persone della Trinit\u00e0, perch\u00e9 il concetto di persona \u00e8 inesistente nelle Scritture, e piuttosto quello che viene definito \u00abPadre\u00bb \u00e8 in realt\u00e0 \u00abDio per se stesso\u00bb, non generato e di essenza divina: egli ha trasmesso l'essenza divina - e in questo senso Dio \u00e8 \u00abessenziatore\u00bb - a Cristo e allo Spirito, che pertanto sono \u00abessenziati\u00bb, divini ma non eguali a Dio, in quanto essi non sono fonte del divino. Nelle \"Controversiae\", Bellarmino sostiene che Gentile trarrebbe la propria teologia da Giovanni Filopono, definendo il suo sistema un triteismo dove le tre figure hanno essenza divina ma sono \u00abdistinte per ordine, grado ed essenza\u00bb. In realt\u00e0, come \u00e8 stato di recente dimostrato, l'accusa di triteismo era emersa ben prima che nel parlasse Bellarmino ed era una accusa controversistica tesa a squalificare le proposte teologiche di Gentile e dei suoi compagni. La risposta ortodossa alle accuse che i radicali muovevano agli ortodossi che avrebbero congegnato una quaternit\u00e0 col pensiero trinitario. A Calvino, in particolare, Gentile contestava di aver costruito una teologia assurda sostituendo alla tradizionale Trinit\u00e0 una \u00abquaternitas\u00bb, avendo attribuito essenza divina tanto alle tre singole persone che al Dio inteso indipendentemente dalla sua ipostasi, a Dio in quanto Dio e non in quanto Padre.\nMentre Nicola Gallo prefer\u00ec cedere immediatamente, abiurando le precedenti convinzioni, Gentile affront\u00f2 il processo, condotto da Calvino in persona, fiducioso di poter far valere le proprie ragioni, ma le dure condizioni della prigionia, il rifiuto di accordargli l'assistenza di un avvocato - aveva richiesto come patrono Pietro Martire Vermigli - e la minaccia che alla mancata sottomissione poteva solo conseguire una condanna a morte, finirono con il piegarlo: dopo aver dichiarato, con malcelata ironia, che i giudici non credevano a lui, che pure era sveglio, ma piuttosto \u00abipsis vel somniantibus\u00bb, e aver definito Calvino \u00abrarissimo ministro di Dio e sommo teologo\u00bb, Gentile sottoscrisse una confessione di fede ortodossa.\nNon fu tuttavia creduto e dovette subire nuovi interrogatori, sottostare a nuove abiure, fare pubblica penitenza per le vie di Ginevra e bruciare personalmente i suoi scritti. Venne finalmente liberato in settembre grazie all'intercessione di alcuni esuli italiani, i lucchesi Francesco Cattani e Nicolao Liena, e il poeta messinese Giulio Cesare Pascali, con la promessa di rimanere a Ginevra. Una promessa non mantenuta, perch\u00e9 non appena fu libero si allontan\u00f2 da Ginevra, trovando rifugio presso l'amico Matteo Gribaldi nel suo castello di Farges, e spostandosi poi a Lione, dove un altro radicale, Battista da Lucca, gli procur\u00f2 testi di Giustino, Ilario di Poitiers, Ignazio e Tertulliano utili a sostenere le proprie tesi, che espose negli \"Antidota\", mai pubblicati e nei quali Gentile polemizzava ancora con la teoria trinitaria espressa nella \"Institutio\" di Calvino.\nGribaldi continu\u00f2 a soccorrere il Gentile, privo di mezzi di sostentamento, ospitandolo poi a Grenoble, dove insegnava diritto. Qui, terra cattolica, Gentile cerc\u00f2 di diffondere gli Antidota (manoscritti) ma suscit\u00f2 sospetti nelle autorit\u00e0 e dovette abbandonare la citt\u00e0 francese, per recarsi poi a Chamb\u00e9ry e infine nuovamente a Farges - terra, questa, calvinista - dove il Gentile, ormai persona ben nota e malvista, fu fatto arrestare dal balivo di Gex, Simon von W\u00fcrstenberger, che aveva giurisdizione su quel feudo.\nGentile riusc\u00ec a evitare un nuovo processo pagando una cauzione, pare grazie all'aiuto di Giampaolo Alciati, e rilasciando al balivo una confessione di fede ortodossa. Tornato in libert\u00e0, and\u00f2 a Lione dove commise l'errore, che gli sar\u00e0 fatale, di far stampare la confessione dedicandola al balivo, la \"Valentini Gentilis Itali Domini Iesu Christi servi, de uno Deo Patre, de unius Dei vero filio et de Spiritu Santo Paracleto catholica et apostolica confessio, ad illustrissimum dominum Simonem Wurstenbergerum\", e accompagnandola da quaranta \"Protheses\" e da \"Adnotationes contra symbulum sancti Athanasii\". Cos\u00ec Gentile esponeva nuovamente le sue tesi antitrinitarie, compromettendo con la sua dedica il W\u00fcrstenberger in un sospetto di eresia: la pubblicazione fu ben presto nota, cos\u00ec che Calvino dovette rispondere direttamente con la sua \"Impietas Valentini Gentilis detecta et palam traducta\",\nArresti e peregrinazioni.\nAnche a Lione Gentile non era passato inosservato e questa volta fu arrestato dalle autorit\u00e0 cattoliche di fronte alle quali dovette giustificare le sue affermazioni sulla Trinit\u00e0 - per esempio, quel suo \"sophisticus iste trinus Filio mediatore\", contenuto nelle sue \"Antitheses\" - ma riusc\u00ec evidentemente a convincerle che si trattava di una sua polemica contro Calvino, dove il dogma trinitario non era in discussione. Rilasciato, and\u00f2 in Italia dove sarebbe stato fatto imprigionare da un vescovo: uscito illeso anche in questa occasione, nell'autunno del 1562 si diresse in Polonia dove lo attendevano gli amici Alciati e Biandrata.\nGrazie all'opera di Francesco Lismanini, confessore della regina madre Bona Sforza, formalmente calvinista ma aperto alle problematiche teologiche portate dagli esuli italiani, del medico di corte, l'antitrinitario Biandrata, di Giovanni Paolo Alciati e di Francesco Stancaro, la Polonia di Sigismondo II godeva ancora di un'invidiabile tolleranza religiosa. Gli scritti di Gentile poterono cos\u00ec circolare ed egli stesso pot\u00e9 partecipare liberamente ai sinodi della chiesa riformata polacca, finch\u00e9 la reazione cattolica, coordinata dal nunzio pontificio Giovanni Francesco Commendone in accordo con i calvinisti ortodossi, convinse il re a emanare il 7 agosto 1564 l'editto di Parcz\u00f3w con il quale si decretava l'espulsione di tutti gli \u00aberetici\u00bb, autorizzando in Polonia la sola esistenza della Chiesa cattolica e di quella calvinista.\nRipresero cos\u00ec le peregrinazioni del Gentile: rimasto nascosto in Polonia per qualche tempo, nel 1565 si rec\u00f2 in Moravia, dove si un\u00ec alla comunit\u00e0 anabattista di Austerlitz di Bernardino Ochino e di Nicola Paruta, poi pass\u00f2 in Valacchia, allora governata dall'Impero ottomano. Da qui, venuto a conoscenza della scomparsa di Calvino, pens\u00f2 di poter tornare impunemente in Svizzera: dopo un lungo viaggio, raggiunse Farges, sperando di incontrarvi l'amico Gribaldi che era per\u00f2 gi\u00e0 morto di peste l'anno prima.\nLa condanna a morte.\nCon un colpo di testa, volle sfidare pubblicamente qualunque teologo sul problema della Trinit\u00e0. Denunciato da un emigrato italiano, Volfango Muscolo, fu arrestato l'11 agosto del 1566 da quello stesso balivo Simon von W\u00fcrstenberger a cui aveva dedicato la sua confessione di fede e venne trasferito in catene a Berna. Sulle autorit\u00e0 della citt\u00e0 svizzera si accumularono le pressioni dei riformatori calvinisti perch\u00e9 contro il Gentile si usasse la maggiore severit\u00e0. In carcere ottenne conforto e inviti alla prudenza soltanto dal lucchese Simone Pietro Simoni, ma i suoi trascorsi di \u00abimpenitente\u00bb antitrinitario non gli lasciavano speranze di salvezza e il 10 settembre 1566 Gentile fu pubblicamente decapitato."}
{"id": "1844481", "revid": "438678", "url": "https://it.wikipedia.org/wiki?curid=1844481", "title": "Le catene della colpa", "text": "Le catene della colpa (\"Out of the Past\") \u00e8 un film del 1947 diretto da Jacques Tourneur. \u00c8 considerato dagli storici del cinema uno dei migliori esempi di film noir per la trama contorta e il chiaroscuro delle immagini. Nel 1991 \u00e8 stato inserito nel National Film Registry della Biblioteca del Congresso degli Stati Uniti in quanto \u00abculturalmente, storicamente o esteticamente significativo\u00bb. Nel 1984 il regista Taylor Hackford ne fece un remake \"Due vite in gioco\" (\"Against all odds\") con Jeff Bridges e Rachel Ward\nTrama.\nJeff Bailey \u00e8 gestore di una stazione di servizio a Bridgeport, una piccola citt\u00e0 di provincia dove vive tranquillo dividendosi tra il lavoro e la pesca sul fiume. Jeff frequenta una ragazza, Ann, la cui famiglia \u00e8 per\u00f2 contraria alla loro relazione; Ann \u00e8 oggetto di attenzioni anche da parte di Jim, l'aiutante dello sceriffo. Un giorno Jeff riceve la visita inaspettata di Joe Stephanos, sgherro del gangster Nick Sterling per il quale lui aveva gi\u00e0 lavorato tre anni prima. Sterling vuole rivederlo per affidargli un altro incarico e l'uomo, pur riluttante, lo raggiunge nella sua villa facendosi accompagnare da Ann.\nMentre sono in viaggio, Jeff rivela il proprio torbido passato alla ragazza. Il suo vero nome \u00e8 Jeff Markham e tre anni prima lui e il suo socio Jack Fisher erano investigatori privati a New York. Sterling lo aveva contattato perch\u00e9 ritrovasse la sua amante, Kathie Moffat, scomparsa alcuni giorni prima dopo avergli sottratto quarantamila dollari e sparato quattro colpi di pistola. Jeff teme che Sterling rivoglia la donna soltanto per vendicarsi di lei e non vorrebbe accettare il lavoro; ma poi, convinto che Sterling non l'uccider\u00e0 (e ricevuto un cospicuo anticipo in denaro contante), decide di partire da solo in cerca di Kathie. La ritrova ad Acapulco e si innamora di lei, che sembra ricambiarlo teneramente.\nQuando i due hanno ormai deciso di fuggire assieme, Nick Sterling e Joe Stephanos, diretti a Citt\u00e0 del Messico, raggiungono Jeff per sapere come stiano andando le cose; il detective dice loro di non aver ancora trovato la donna ma presume abbia proseguito per il Sud. Jeff e Kathie salgono allora su un piroscafo e vanno a vivere a San Francisco, dove per\u00f2 arriva anche Jack Fisher, il vecchio socio di Jeff, che ora li ricatta minacciando di rivelare tutto a Sterling. I due uomini si affrontano e Kathie uccide Jack sparandogli contro a sangue freddo; la donna si allontana e Jeff scopre tra le sue cose un libretto di deposito che riporta il versamento del denaro di Sterling, al cui furto lei s'era proclamata estranea fin dal principio. Qui finisce il racconto di Jeff, che a casa di Sterling rivede Kathie di nuovo in compagnia del gangster, ora al corrente di tutto ma a quanto pare ben disposto a lasciar perdere purch\u00e9 Jeff accetti di compiere un altro incarico poco pulito. Stavolta si tratta di un avvocato di San Francisco, Leonard Eels, che ricatta Sterling con alcuni registri contabili comprovanti le sue ripetute evasioni fiscali.\nJeff entra in contatto con Eels tramite la sua segretaria, Meta Carson, ma poco dopo l'avvocato viene ucciso da Joe facendo in modo che la colpa ricada su di lui; l'ex detective scopre inoltre che anche Kathie sta complottando ai suoi danni, decisa com'\u00e8 a farlo accusare dell'omicidio del suo socio Jack Fisher. Entrato in possesso dei registri contabili, Jeff fa ritorno a Bridgeport e qui Kathie gli mette Joe alle costole; fortunatamente, con l'aiuto di un ragazzo sordomuto che lavora alla stazione di servizio, lo scagnozzo di Sterling viene eliminato e Jeff pu\u00f2 accusare Kathie davanti a Sterling, proponendogli di consegnarla alla polizia come assassina di Jack Fisher. I registri contabili li restituir\u00e0 per posta dopo aver ricevuto in cambio del denaro e per quanto riguarda l'omicidio dell'avvocato Eels a San Francisco, Sterling dovr\u00e0 far sapere alla polizia che il colpevole era Joe Stephanos. Adesso Jeff pu\u00f2 andare da Ann e dirle che, sistemate ancora un paio di cose con Sterling, sar\u00e0 finalmente libero dal suo passato; Ann per\u00f2 \u00e8 dubbiosa e teme che in realt\u00e0 lui sia ancora innamorato di Kathie.\nTornato alla villa, Jeff fa un'amara scoperta: Sterling \u00e8 stato ucciso da Kathie, che ora pu\u00f2 di nuovo ricattarlo; non gli rimane che seguirla nella sua ennesima fuga ma prima di partire avverte di nascosto la polizia. Quando la donna vede un posto di blocco sulla strada capisce di essere stata tradita da Jeff e gli spara, uccidendolo; la polizia apre il fuoco a sua volta e uccide Kathie. Dopo questo tragico epilogo, Ann e Jim possono fidanzarsi, non prima per\u00f2 che lei abbia chiesto un'ultima volta al ragazzo sordomuto se davvero Jeff stava fuggendo con Kathie. Affinch\u00e9 Ann rimanga serena accanto a Jim \u2013 e sicuro che anche Jeff sarebbe d'accordo \u2013 il giovane risponde di s\u00ec e quando lei si allontana fa un gesto d'intesa verso l'insegna della stazione di servizio dove appare il nome di Jeff Bailey.\nProduzione.\nIl film venne girato dal 23 ottobre 1946 al 9 gennaio 1947. Fu prodotto dalla R.K.O Radio Pictures Inc. Inizialmente designato come regista del film, Edward Dmytryk fu sostituito nell'estate del 1946 da Jacques Tourneur mentre Robert Mitchum rimpiazzava Dick Powell che era stato annunciato come protagonista del film.\nDistribuzione.\nDistribuito dalla RKO Radio Pictures (con il nome RKO Radio Pictures, Inc.), il film usc\u00ec nelle sale cinematografiche USA il 13 novembre 1947 con il titolo originale \"Out of the Past\".\nEdizione italiana.\nIn Italia il film \u00e8 conosciuto anche con il titolo \"La banda degli implacabili\". L'edizione distribuita a suo tempo nei cinema \u00e8 stata restaurata nel 1989 da Mario Sesti per conto della Rai reinserendo varie scene tagliate, alcune tutt'altro che superflue, come per esempio il breve colloquio tra Jeff Bailey e Jim e il finale dove Ann incontra il giovane sordomuto."}
{"id": "1844482", "revid": "767487", "url": "https://it.wikipedia.org/wiki?curid=1844482", "title": "Atalanta Bergamasca Calcio 1932-1933", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1932-1933.\nStagione.\nNell'estate 1932 la societ\u00e0 risente di una grave crisi economica, dovuta ai sempre maggiori costi di gestione, rischiando di non iscriversi al campionato.Il bilancio \u00e8 salvato dalla cessione di Carlo Ceresoli all'e da una colletta dei tifosi.\nPer\u00f2 la squadra allestita non si rivela all'altezza, terminando la stagione al penultimo posto, con conseguente retrocessione in terza serie. Soltanto l'allargamento della serie B su due gironi previsto per la stagione successiva, permette ai neroazzurri la riammissione tra i cadetti.\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1844484", "revid": "149727", "url": "https://it.wikipedia.org/wiki?curid=1844484", "title": "Gerhard Karl Erich Gentzen", "text": ""}
{"id": "1844486", "revid": "55935", "url": "https://it.wikipedia.org/wiki?curid=1844486", "title": "Valentino Gentile", "text": ""}
{"id": "1844488", "revid": "767487", "url": "https://it.wikipedia.org/wiki?curid=1844488", "title": "Pietro Mariani", "text": "Carriera.\nGiocatore.\nI primi calci dati da Mariani hanno luogo nella squadra Cantalice, a pochi km dalla citt\u00e0 natia. Qui viene notato dagli osservatori del Torino che lo acquistano, inserendolo nelle formazioni giovanili: qui compie tutta la trafila arrivando all'esordio in prima squadra in Serie A nella stagione 1979-1980.\nRimane al Torino fino al 1987 (eccetto una stagione di prestito al nel 1982), quando lascia il club per approdare al Brescia in serie cadetta per rimanerci due stagioni. Nel 1990 viene acquistato dal Bologna dove vive la retrocessione del club in Serie B. Nel 1992 passa al rimanendo in B per tutto il periodo.\nDa qui \u00e8 un lungo peregrinare: , Fidelis Andria (dove vince il campionato di C1 della stagione 1996-1997), Padova (dove retrocede in C1 nella stagione 1997-1998), Benevento (dove coglie la promozione in C1 alla prima stagione) ed infine Rieti dove conclude la sua carriera all'et\u00e0 di 41 anni.\nAllenatore.\nNella prime due stagioni successive al ritiro, riveste il ruolo di vice-allenatore del Benevento. Nel 2005 passa alla guida del Giorgio Ferrini Benevento, squadra militante nella Promozione campana, dove rimane per due anni. Dal 2007 al 2009 \u00e8 allenatore della formazione allievi nazionali del Benevento."}
{"id": "1844491", "revid": "1442080", "url": "https://it.wikipedia.org/wiki?curid=1844491", "title": "Ricardo Gareca", "text": "Carriera.\nClub.\nCominci\u00f2 la sua carriera al Boca Juniors, giocando insieme a Diego Armando Maradona. Nel 1985 si trasfer\u00ec ai rivali del River Plate.\nIn seguito gioc\u00f2 per V\u00e9lez S\u00e1rsfield, Am\u00e9rica de Cali ed Independiente."}
{"id": "1844493", "revid": "110157", "url": "https://it.wikipedia.org/wiki?curid=1844493", "title": "ALL (ALL)", "text": "ALL \u00e8 una raccolta della band pop punk ALL, pubblicato nel 1999 dalla Owned &amp; Operated."}
{"id": "1844494", "revid": "6923", "url": "https://it.wikipedia.org/wiki?curid=1844494", "title": "Labyrinthe", "text": "Labyrinthe \u00e8 l'album di debutto della cantante francese Guesch Patti pubblicato nel 1988."}
{"id": "1844502", "revid": "599013", "url": "https://it.wikipedia.org/wiki?curid=1844502", "title": "Tor Hogne Aar\u00f8y", "text": "Con i suoi 204\u00a0cm, \u00e8 stato uno dei pi\u00f9 alti giocatori professionisti.\nCarriera.\nClub.\nGli inizi.\nAar\u00f8y cominci\u00f2 la sua carriera nello Spjelkavik, formazione militante nella 3. divisjon. Nel corso del 1997, si trasfer\u00ec all'Aalesund: nella stessa stagione, gioc\u00f2 una partita nella 1. divisjon, in occasione della sconfitta casalinga per 0-1 contro il Moss. Nel 1998 si accord\u00f2 con il Frigg, per poi tornare allo Spjelkavik nel corso dello stesso anno.\nRosenborg.\nAgli inizi del 1999, sostenne un provino per il Rosenborg. Aar\u00f8y fece poi ritorno allo Spjelkavik, ma nell'estate successiva fu ingaggiato dallo stesso Rosenborg. Ebbe modo di esordire nell'Eliteserien in data 24 ottobre 1999: sostitu\u00ec Jan-Derek S\u00f8rensen nei minuti finali della sfida casalinga persa per 3-5 contro l'Odd Grenland. Il 7 dicembre debutt\u00f2 nella Champions League, subentrando a Roar Strand nella sconfitta per 3-1 sul campo del Real Madrid. Durante la preparazione in vista del campionato 2000, sub\u00ec un infortunio ai legamenti che gli imped\u00ec di giocare altri incontri con la maglia del Rosenborg.\nAalesund.\nNel 2001, fece ritorno all'Aalesund, all'epoca militante nella 1. divisjon. Il secondo debutto con la nuova maglia arriv\u00f2 il 22 aprile, nel pareggio per 3-3 sul campo del Sandefjord: Aar\u00f8y sigl\u00f2 la rete del momentaneo 1-1. In virt\u00f9 della promozione del campionato 2002, pot\u00e9 tornare a giocare nella massima divisione norvegese. Il 21 aprile 2003] alla seconda giornata di campionato, realizz\u00f2 la rete del vantaggio per 0-1 della sua squadra contro il V\u00e5lerenga, nonch\u00e9 suo primo gol nella Eliteserien: la marcatura fu inutile ai fini del risultato, poich\u00e9 la squadra di Oslo ribalt\u00f2 la situazione e si aggiudic\u00f2 la vittoria 3-1. A fine stagione, le sue 6 reti non bastarono all'Aalesund per raggiungere la salvezza e il club retrocesse in 1. divisjon. La squadra riconquist\u00f2 immediatamente la promozione e l'attaccante contribu\u00ec andando a segno in 6 occasioni. Anche la seconda avventura nella Eliteserien con l'Aalesund dur\u00f2 una stagione, al termine della quale la squadra retrocesse ancora: nella stessa annata, Aar\u00f8y sigl\u00f2 4 reti.\nNel 2006, cos\u00ec, l'Aalesund si ritrov\u00f2 nuovamente in 1. divisjon e riconquist\u00f2 la promozione al primo tentativo: Aar\u00f8y realizz\u00f2 due doppiette ai danni di Moss e Sarpsborg Sparta, in due giornate di campionato consecutive. Chiuse la stagione con 27 presenze e 12 reti. In seguito, fece parte della squadra che si aggiudic\u00f2 la vittoria finale nella Coppa di Norvegia 2009, contribuendo al superamento del terzo turno, segnando un gol nel 2-1 inflitto allo Stavanger. In semifinale, poi, realizz\u00f2 la rete della vittoria sull'Odd Grenland. Nella finale del torneo contro il Molde, part\u00ec dalla panchina, per subentrare poi in luogo di Diego Silva nel corso dei tempi supplementari, con la sua squadra sotto per 2-1. A cinque minuti dal termine della sfida, sigl\u00f2 la rete del pareggio definitivo: ai calci di rigore fu poi il suo Aalesund ad avere la meglio e a conquistare il trofeo.\nQuesto successo permise alla squadra di contendere al Rosenborg, ex-squadra di Aar\u00f8y, la Superfinalen 2010: il centravanti fu schierato titolare ma non riusc\u00ec a cambiare le sorti della partita, con il club di Trondheim che si aggiudic\u00f2 match e trofeo grazie ad una vittoria per 3-1. Sempre grazie al successo nella coppa nazionale dell'anno precedente, pot\u00e9 esordire nelle competizioni europee con la maglia dell'Aalesund, precisamente nel secondo turno di qualificazione dell'Europa League 2010-2011, nel doppio confronto con il Motherwell. Gioc\u00f2 in entrambe le gare dal primo minuto, ma gli scozzesi si imposero complessivamente con il punteggio di 4-1.\nJEF United.\nIl 1\u00ba gennaio 2011 fu reso noto il suo passaggio al JEF United, formazione giapponese militante nella J. League 2. Debutt\u00f2 in campionato il 6 marzo successivo, schierato titolare nella vittoria per 0-3 sul campo del Giravanz Kitakyushu, partita in cui mise a referto una rete. Rimase legato al JEF United per un biennio.\nRitorno all'Aalesund.\nIl 4 gennaio 2013, si aggreg\u00f2 all'Aalesund in vista del ritiro prestagionale. L'11 marzo successivo, firm\u00f2 un contratto con questa squadra. Il 31 luglio, sub\u00ec un infortunio al ginocchio che gli fece chiudere la stagione anzitempo. Il 2 dicembre, rinnov\u00f2 il contratto che lo legava all'Aalesund per un'ulteriore stagione. Si svincol\u00f2 al termine del campionato 2014, ritirandosi per diventare allenatore delle giovanili dello Spjelkavik.\nNazionale.\nAar\u00f8y fu convocato nella in data 27 gennaio 2009, dal commissario tecnico Egil Olsen. Il calciatore rifiut\u00f2 per\u00f2 la convocazione per l'imminente nascita del secondogenito.\nStatistiche.\nPresenze e reti nei club.\n\"Statistiche aggiornate al 13 novembre 2014.\""}
{"id": "1844504", "revid": "287204", "url": "https://it.wikipedia.org/wiki?curid=1844504", "title": "Nomades", "text": "Nomades \u00e8 il secondo album della cantante francese Guesch Patti pubblicato nel 1990."}
{"id": "1844506", "revid": "110157", "url": "https://it.wikipedia.org/wiki?curid=1844506", "title": "Problematic", "text": "Problematic \u00e8 l'ottavo album in studio della band pop punk/melodic hardcore punk ALL, pubblicato nel 2000 dalla Epitaph Records."}
{"id": "1844507", "revid": "287204", "url": "https://it.wikipedia.org/wiki?curid=1844507", "title": "Gobe", "text": "Gobe \u00e8 il terzo album della cantante francese Guesch Patti pubblicato nel 1992."}
{"id": "1844509", "revid": "1869172", "url": "https://it.wikipedia.org/wiki?curid=1844509", "title": "Blonde (Guesch Patti)", "text": "Blonde \u00e8 il quarto album della cantante francese Guesch Patti pubblicato nel 1995."}
{"id": "1844512", "revid": "287204", "url": "https://it.wikipedia.org/wiki?curid=1844512", "title": "Derni\u00e8res nouvelles", "text": "Derni\u00e8res nouvelles \u00e8 il quinto album della cantante francese Guesch Patti, pubblicato nel 2000."}
{"id": "1844528", "revid": "110157", "url": "https://it.wikipedia.org/wiki?curid=1844528", "title": "Triptofano sintasi", "text": "La triptofano sintasi \u00e8 un enzima appartenente alla classe delle liasi che catalizza la fase finale nella biosintesi del triptofano, ovvero la reazione:\nL'enzima, composto da 267 amminoacidi si trova in piante e batteri, ma non negli animali. La forma isolata da \"Escherichia coli\" \u00e8 un tetramero \u03b12\u03b22. Le due subunit\u00e0 \u03b1 sono prontamente staccate dal \u03b22-dimero, e le due subunit\u00e0 \u03b2 possono essere separate dal trattamento con di soluzione di urea 4M. L'associazione delle subunit\u00e0 avviene grazie alla presenza del coenzima piridossalfosfato (PLP) e serina. Ogni subunit\u00e0 \u03b1 ha una massa molecolare di 29500; ogni subunit\u00e0 \u03b2 ha una massa molecolare di 45000.\nMeccanismo di reazione.\nLe distinte subunit\u00e0 catalizzano passi separati nella reazione, come mostrato nel diagramma. \nL'(indolo-3-il)glicerolo 3-fosfato \u00e8 convertito in indolo e gliceraldeide-3-fosfato dalle subunit\u00e0 \u03b1. L'indolo cos\u00ec formato migra verso la subunit\u00e0 \u03b2 dove, in presenza di serina e di piridossalfosfato, \u00e8 convertito in triptofano. In ogni caso, l'attivit\u00e0 del tetramero \u03b12\u03b22 \u00e8 da 30 a 100 volte maggiore di quella delle subunit\u00e0 isolate (e non prevede il rilascio di indolo durante la reazione).\nL'enzima catalizza anche la conversione di serina e indolo in triptofano ed acqua, nonch\u00e9 quella di 1-C-(indolo-3-il)glicerolo 3-fosfato in indolo e gliceraldeide fosfato (reazione per cui l'enzima era classificato come EC 4.1.2.8). \nLa biosintesi del triptofano.\nIn diversi organismi, questo enzima conclude il \"pathway\" di sintesi del triptofano, ponendosi a valle degli enzimi antranilato fosforibosiltransferasi (), indolo-3-glicerolo-fosfato sintasi (), antranilato sintasi (), e fosforibosilantranilato isomerasi ()."}
{"id": "1844529", "revid": "895414", "url": "https://it.wikipedia.org/wiki?curid=1844529", "title": "Junk science", "text": "Junk science (o scienza spazzatura) \u00e8 un termine usato nelle controversie politiche e legali negli Stati Uniti, per indicare dati scientifici, di ricerca o di analisi giudicati come falsi o tendenziosi. Il termine \u00e8 usato per trasmettere una connotazione negativa sul fatto che la ricerca posta in discussione di validit\u00e0 sia stata svolta sotto la guida di interessi politici, ideologici, finanziari, o altri motivazioni non scientifiche. In altre parole il termine indicherebbe una voluta distorsione dei metodi scientifici al fine di raggiungere conclusioni che non sarebbero accettabili o confermate se svolte tramite ricerche scientifiche corrette.\nUtilizzo del termine.\nIl termine \u00e8 stato utilizzato per la prima volta in relazione alle testimonianze di esperti in materia di contenziosi civili.\nPi\u00f9 recentemente, \u00e8 stato utilizzato per criticare e sminuire le ricerche sugli effetti nocivi per l'ambiente (come nei casi in cui vengono contrapposte differenti teorie sull'effetto serra o sulla pericolosit\u00e0 degli OGM) o la salute pubblica (tipico esempio ipotesi sulle possibili modalit\u00e0 di contagio dell'AIDS) causate o indotte dalle attivit\u00e0 commerciali, industriali produttive, oppure in risposta a queste critiche. Il termine \"junk science\" \u00e8 spesso contrapposto a \"sound science\", un termine usato per descrivere gli studi che favoriscono il punto di vista dell'accusatore. Entrambi questi termini non hanno una definizione o una applicazione all'interno della comunit\u00e0 scientifica, bens\u00ec sono termini utilizzati nell'ambito dei dibattiti politici.\nL'utilizzo del termine in dispute aventi come oggetto interessi politici o economici nel dibattito su ricerche o ipotesi scientifiche controverse, \u00e8 il discriminante che distingue quello che viene categorizzato come \"junk science\" da quello che viene valutato come pseudoscienza ed invece discusso in contesti scientifici."}
{"id": "1844532", "revid": "287204", "url": "https://it.wikipedia.org/wiki?curid=1844532", "title": "Mladen Petric", "text": ""}
{"id": "1844537", "revid": "599013", "url": "https://it.wikipedia.org/wiki?curid=1844537", "title": "Palazzo dell'Universit\u00e0 (Cagliari)", "text": "Il palazzo dell'Universit\u00e0, conosciuto anche come Palazzo Belgrano, \u00e8 un monumentale complesso architettonico di Cagliari, dove hanno sede gli uffici del rettorato dell'Ateneo cagliaritano e la biblioteca universitaria. Sorge in via Universit\u00e0, nel quartiere Castello.\nStoria.\nNel suo progetto di riforma delle universit\u00e0 sarde, il re Carlo Emanuele III volle anche la costruzione di una nuova sede dell'Ateneo cagliaritano. Incaric\u00f2 della realizzazione l'ingegnere militare Saverio Belgrano di Famolasco. L'idea del sovrano prevedeva la realizzazione di un vasto polo culturale, con l'erezione del palazzo universitario, del seminario tridentino e di un teatro, nell'area soprastante il bastione del Balice. Di questo progetto originario, vennero realizzati solo i primi due edifici. La sede universitaria venne inaugurata nel 1770, mentre l'adiacente seminario venne terminato nel 1778. Quest'ultimo fu ceduto all'Universit\u00e0 di Cagliari dall'arcivescovo Paolo Botto nel 1955.\nDescrizione.\nIl complesso presenta una lunga facciata, scandita da alte lesene, tra le quali si aprono le diverse finestre dei tre livelli nei quali si articola l'edificio. Alla base si aprono due portali, che immettono rispettivamente alla sede del rettorato e all'ex Seminario; il portale del rettorato \u00e8 sormontato da un timpano curvilineo spezzato, mentre il portale del seminario, in stile tardobarocco, \u00e8 posto in rilievo da una bella modanatura aggettante.\nInternamente, i due palazzi si sviluppano ciascuno attorno a un cortile quadrangolare. Nell'atrio del rettorato, sono collocate quattro statue bronzee, acquisite a Firenze dall'Universit\u00e0 nel 1964, tramite Rodolfo Siviero che doveva essere insignito della laurea \"honoris causa\"; le statue rappresentano allegoricamente, con fattezze di donna, la \"Filosofia\" (opera di Antonio Berti), la \"Giurisprudenza\" (opera di Bino Bini), la \"Medicina\" (opera di Mario Moschi, 1962), la \"Scienza e la Tecnica\" (opera di Francesco Messina). Nell'atrio \u00e8 inoltre ospitata una statua, di epoca romana, che raffigura un personaggio togato privo della testa. Il piano superiore ospita gli uffici del rettore e la sontuosa aula magna, utilizzata per importanti cerimonie, come l'apertura dell'anno accademico. In questa vasta sala si trovano due grandi tele di Filippo Figari, il bassorilievo settecentesco raffigurante Carlo Emanuele III e il gonfalone ufficiale dell'Universit\u00e0 di Cagliari con lo stemma.\nDal piano terra del palazzo del seminario, oggi sede della biblioteca universitaria, si accede a una cappella, con il soffitto affrescato. Il piano superiore ospita le sale e gli uffici della biblioteca, istituita nel 1765 e aperta nel 1792. La prima sede della biblioteca fu la cosiddetta \"sala settecentesca\", al primo piano del palazzo del seminario. La sala \u00e8 di notevole interesse, avendo conservato gli arredi originari.\nGli ambienti del palazzo dell'ex seminario ospitano inoltre la collezione sarda Luigi Piloni."}
{"id": "1844538", "revid": "1234826", "url": "https://it.wikipedia.org/wiki?curid=1844538", "title": "Anfiteatro romano di Aosta", "text": "Lanfiteatro romano di Aosta (\"Augusta Pr\u00e6toria Salassorum\") si trova all'interno della cinta muraria romana. Le sue rovine sono inglobate in una costruzione medievale, il monastero delle suore di santa Caterina, che ospita oggi le religiose di San Giuseppe a cui si pu\u00f2 chiedere di poter visitare la struttura. L'accesso \u00e8 in via dell'Anfiteatro al civico 4.\nCollocazione.\nL'anfiteatro sorgeva all'interno dell'angolo nord-orientale della cinta muraria, a nord del Teatro romano di Aosta, occupando un'area corrispondente a due insulae.\nCaratteristiche.\nL'arena ellittica misurava 86 metri in direzione nord-sud e 73 in senso est-ovest. Era stata realizzata al di sotto del livello del suolo, in modo che la parte inferiore della cavea potesse addossarsi al terreno, mentre la parte superiore era appoggiata alle 60 arcate appositamente costruite e intervallate da semicolonne di ordine tuscanico. La cavea poteva ospitare circa 15.000 spettatori, quindi pi\u00f9 della popolazione iniziale di Augusta Pr\u00e6toria, stimata in circa 10.000 persone.\nEpoca di costruzione.\nNon \u00e8 chiaro se l'edificio sia stato costruito insieme al resto della citt\u00e0, fondata nel 25 a.C., oppure in un'epoca successiva. Il fatto che l'anfiteatro sia inserito all'interno delle mura farebbe pensare che fosse compreso nel piano urbanistico iniziale della citt\u00e0, e farebbe quindi propendere per la prima ipotesi, il che ne farebbe uno degli anfiteatri pi\u00f9 antichi costruiti dai Romani. Pare per\u00f2 che l'adiacente teatro sia stato costruito posteriormente alla fondazione della citt\u00e0, addirittura abbattendo alcune abitazioni preesistenti: la stessa cosa, quindi potrebbe valere anche per l'anfiteatro. Inoltre la tecnica del bugnato rustico usata per il rivestimento si \u00e8 diffusa in ambiente romano solo nel I secolo d.C.\nMedioevo.\nCome altri edifici pubblici romani, anche l'anfiteatro, il cui uso \u00e8 per di pi\u00f9 vietato dalla legislazione ispirata dal cristianesimo, cade in rovina e viene impiegato come cava di materiale per la costruzione di altri edifici. L'edificio \u00e8 conosciuto con il nome di \"palatium rotundum\", che denota la perdita di memoria della sua originaria funzione, e la famiglia nobiliare che se ne assicura il controllo, assieme alla torre dell'angolo nord-est della cinta muraria, assume appunto il nome di \"De Palacio\", poi francesizzato in \"Du Palais\". Dell'edificio romano vengono ancora utilizzati alcuni corridoi sottostanti la cavea, indicati nei documenti medievali con il nome di \"crottes\" (\"cantine\").\nIl convento.\nNel 1247 il visconte di Aosta, Godefroy de Challant, fa costruire sulle rovine dell'anfiteatro un edificio atto ad ospitare alcune canonichesse di santa Caterina, profughe dal Vallese. Il nuovo edificio ingloba alcune arcate della vecchia facciata esterna dell'anfiteatro, come si pu\u00f2 vedere ancor oggi.Oltre al convento, vengono costruiti anche una chiesa ed un campanile. La cinta del convento arriva a comprendere tutta l'area anticamente occupata dall'anfiteatro, situazione che \u00e8 conservata a tutt'oggi.\nL'edificio viene ristrutturato ed abbellito nel 1496 da Francesco di Carmagna, vice-balivo di Aosta, che fa realizzare anche un pregevole affresco al di sopra del portone d'ingresso, ancor oggi in parte visibile. Nel 1803 il governo repubblicano insediatosi dopo il passaggio di Napoleone del 1800 espelle le suore di santa Caterina dal loro convento e lo destina ad usi civili. Passato il periodo napoleonico, nel 1831 il vescovo di Aosta Evasio Agodino invita le suore di San Giuseppe, provenienti da Lione, ad installarsi nel convento vuoto, ed esse vi si trovano ancor oggi."}
{"id": "1844545", "revid": "38120", "url": "https://it.wikipedia.org/wiki?curid=1844545", "title": "Il Cristo Proibito", "text": ""}
{"id": "1844546", "revid": "547034", "url": "https://it.wikipedia.org/wiki?curid=1844546", "title": "Maurizio Jurgens", "text": "\u00c8 il padre di Stefano Jurgens.\nBiografia.\nDopo sei anni di carriera militare, fu assunto in RAI come rumorista; in seguito pass\u00f2 alla qualifica di regista radiofonico. Svolgendo questa professione gli accadeva spesso, durante le prove delle trasmissioni di variet\u00e0, di suggerire battute o spunti comici, che puntualmente venivano apprezzati e inseriti nel copione.\nPoich\u00e9 per regolamento nell'azienda i registi non erano autorizzati a scrivere testi per gli spettacoli, nel 1960 si dimise per dedicarsi alla professione d'autore.\nIl variet\u00e0 radiofonico.\nMolti gli spettacoli radiofonici e televisivi da lui firmati, spesso in coppia con altri grandi nomi del variet\u00e0 italiano come Antonio Amurri e Sergio D'Ottavi: tra gli autori di \"Gran Gala\", show radiofonico che godette di grande fortuna a cavallo tra gli anni cinquanta e sessanta, si ciment\u00f2 anche in programmi di rivista, come \"Carlo, maestro di chic\" (con D'Ottavi, 1961) e \"Domani \u00e8 domenica\" (1961-62), nonch\u00e9 in variet\u00e0 come \"Fine settimana\" (1964, con Torti) e \"Le ballate dell'italiano\" (1972), di cui cur\u00f2 anche la regia.\nGran Variet\u00e0.\nIl suo maggior contributo alla radio resta \"Gran variet\u00e0\", di cui cur\u00f2 i testi per una ventina di edizioni, dal 1966 al 1971 in coppia con Amurri, e dal 1973 al 1975 con Amurri e Dino Verde. Lo spettacolo, che in termini di ascolto costitu\u00ec il maggior successo della radio italiana, prevedeva un copione basato sui canoni classici del variet\u00e0 italiano, con abbondanza di sketch, numeri comici e battute facili e ad effetto. Memorabile rubrica fissa del programma era \"Eleuterio e Sempre Tua\": una satira leggera e gustosa della vita di coppia che si basava sullo scambio di lettere fra due coniugi, Eleuterio (Paolo Stoppa) e la moglie, che si firmava appunto \"Sempre tua\" (Rina Morelli). Da questi sketch radiofonici \u00e8 stato tratto l'omonimo libro edito da Rusconi nel 1976 e un libro edito da Donzelli nel 2008 e allegato CD con le 56 scenette trasmesse dalla Rai. L'ultimo personaggio che cre\u00f2 per la trasmissione fu il Conquistatore, interpretato da Gigi Proietti.\nLa televisione.\nPer la televisione, nel 1963 fu autore con Eros Macchi e Guido Castaldo del variet\u00e0 televisivo \"Johnny 7\", mentre con Amurri ide\u00f2 \"Sabato sera\" (1967), condotto da Mina, \"Signore e signora\" (1970), con Lando Buzzanca e Delia Scala, e \"Speciale per noi\" (1971) con Paolo Panelli, Bice Valori, Ave Ninchi e Aldo Fabrizi.\nIl teatro.\nPi\u00f9 marginale l'attivit\u00e0 teatrale, per la quale si ricordano \"Il trogolo\" (con Castaldo e Torti, 1964), \"La minidonna\" (con Torti e Amurri, 1966-67) e \"Fratelli d'Itaglia\" (1973-74), spettacolo di cabaret interpretato da Lando Fiorini e Gioietta Gentile.\n\u00c8 deceduto a Roma, nel settembre 1975, a soli 54 anni."}
{"id": "1844556", "revid": "6923", "url": "https://it.wikipedia.org/wiki?curid=1844556", "title": "\u00c9tienne (singolo)", "text": "\u00c9tienne \u00e8 il primo singolo pubblicato dall'artista francese Guesch Patti, estratto dal suo album di debutto, \"Labyrinthe\". Scritto da Guesch Patti e Vincent Bruley, il brano \u00e8 stato un enorme successo in Francia e in molti altri paesi d'Europa.\nAl pari della canzone \"Kobra\" di Donatella Rettore, le allusioni non proprio velate alla fellatio che costituiscono il testo della canzone sono chiarite dal fatto che in francese il nome proprio maschile \u00c9tienne \u00e8 uno dei nomignoli del pene.\nAccoglienza.\nSecondo l'esperto di French Chart Elia Habib, il successo di questa canzone deriva da un'alchimia tra diversi componenti: \"la voce di Guesch Patti in primo luogo, che rende l'interpretazione molto provocatoria, alternando gemiti sensuali e grida appassionate, il testo ovviamente ricco di suggestive sonorit\u00e0, la musica, che gioca un ruolo importante nella riuscita della canzone e nella produzione del testo, il ritmo felino dell'introduzione fino alla corda tesa della chitarra elettrica, e il videoclip, che \u00e8 di un estetismo erotico ben supportato da una coreografia eccitante\".\nIl video.\nIl videoclip di \"\u00c9tienne\" alla sua uscita nel 1987 gener\u00f2 notevole scandalo e polemica. Nel video, infatti, la cantante Guesch Patti si esibisce in uno striptease, alla fine del quale l'interprete rimane con indosso soltanto una tuta trasparente, oscurata nelle zone intime. Nelle sequenze iniziali del video vengono mostrate anche alcune esplicite sequenze di un rapporto sessuale. Il video non fu trasmesso dai canali tematici francesi (tranne Canal+), compreso MTV, o al massimo, passato soltanto la notte. Completamente girato in bianco e nero (salvo gli ultimi secondi del brano, in cui la scena si \"colora\"), il video ha anche il merito di mettere in mostra le qualit\u00e0 di ballerina di Guesch Patti.\nTracce.\nIl brano, nella versione Remix Club \u00e8 anche presente nel lato B del successivo 12\" \"Let Be Must the Queen\".\nSuccesso commerciale.\nIl singolo rimase nella Top 50 francese per 23 settimane dal 14 novembre 1987 al 16 aprile 1988, raggiungendo la vetta dal 2 al 30 gennaio 1988.\n\"\u00c9tienne\" ottenne il premio francese \"Vincent Scotto\" nel 1987, nonch\u00e9 il disco d'oro nel 1988 dalla Syndicat national de l'\u00e9dition phonographique, l'associazione discografica francese, per aver venduto il minimo di copie. Il sito web Infodisc ha calcolato che il disco si trova alla 385\u00aa posizione della classifica dei dischi pi\u00f9 venduti in Francia nella storia."}
{"id": "1844557", "revid": "297059", "url": "https://it.wikipedia.org/wiki?curid=1844557", "title": "Olaus Petri", "text": "Nato in una famiglia di fabbri e maggiormente conosciuto con la forma latina del suo nome, Olaus Petri era un pastore e scrittore che diede un grande contributo alla riforma protestante in Svezia. Suo fratello Laurentius Petri divenne il primo arcivescovo evangelico di Svezia. Olaus e Laurentius sono commemorati dalla Chiesa evangelica luterana in America il 19 aprile.\nFormazione.\nGli studi di Olaus iniziarono presso l'Universit\u00e0 di Uppsala per proseguire a Lipsia e infine a Wittenberg, dove ebbe l'occasione di frequentare Filippo Melantone e Martin Lutero.\nTornando in Svezia con il fratello nel 1519 rischio di morire nel naufragio sua nave che trovo riparo nell'isola di Gotland, dove entrambi i fratelli si fermarono per un periodo. Olaus venne nominato segretario e decano del vescovo Mattias Gregersson nel 1520.\nOlaus and\u00f2 a Stoccolma con il vescovo durante i fatti atroci del 1520 la cosiddetta notte del bagno di sangue di Stoccolma, dove dopo l'uccisione del suo vescovo decapitato e bruciato lui riusc\u00ec a salvarsi grazie ad un conoscente tedesco, assieme a lui si spacci\u00f2 per tedesco ed ebbe salva la vita.\nPeriodo di vicinanza con il re.\nOlaus accompagn\u00f2 il vescovo a Stoccolma nel 1523 per l'incoronazione di Gustav Vasa e avendo conosciuto il monarca ottenne di trasferirsi l'anno seguente a Stoccolma per lavorare nella segreteria.\nNell'ottobre del 1524 lui e il fratello furono scomunicati dal vescovo di Uppsala per eresia.\nLa fortuna fu che il re appoggiava le nuove idee che Olaus diffondeva. Cos\u00ec Olaus l'anno seguente prese moglie divenendo il primo sacerdote sposato della chiesa svedese.\nNel 1531 il re dichiarare la Svezia luterana soprattutto per gli insegnamenti ricevuti dai fratelli Petri.\nPetri nel 1539 raggiunge il suo massimo nella carriera ecclesiastica ma qui inizia il suo declino, alcune sue idee erano in contrasto con quelle del sovrano e infine su accusato di tradimento perch\u00e9 saputo il piano di una congiura contro il re in una confessione non lo aveva rivelato al suo monarca, e in pi\u00f9 le sue convinzioni su una chiesa svedese autonoma dal potere del sovrano lo misero in una cattiva luce e il tribunale il 2 gennaio 1540 col benestare del fratello Laurentius lo condanno a morte.\nDopo molte negoziazioni delle cariche pi\u00f9 influenti del paese tutti amici di Olaus la pena venne tramutata in pecuniaria.\nDa questo momento Olaus non si occuper\u00e0 pi\u00f9 di politica attiva ma far\u00e0 carriera di pedagogo nelle scuole di Stoccolma e dal 1543 sar\u00e0 decano della chiesa Storkyrkan di Stoccolma, dove varr\u00e0 anche sepolto.\nDal 1898 fuori della medesima chiesa si erge anche una statua a lui dedicata.\nOpere.\nScrisse molto e contribu\u00ec alla prima parte della letteratura svedese. Si occup\u00f2 anche della traduzione in svedese del nuovo testamento (1526) e prese parte alla stesura della Bibbia che viene ancor oggi ricordata come la Bibbia Vasa (1543).\nNel 1531 ha redatto i salmi del signore \"Then swenska messan\" per poter spiegare come fare la messa in svedese.\nDi estrema importanza furono le sue cronache storiche che tentarono di descrivere la storia della Svezia della sua nascita conosciute come \"Swensk Cr\u00f6neka\" considerate un elemento di forte critiche alla politica di Gustav Vasa ne venne proibita la stampa tanto che la prima copia stampata risale al 1818 circa 300 anni dopo che si tramando solo in forma manoscritta per rispettarne il divieto di stampa e divulgazione. \"Swensk Cr\u00f6neka\" \u00e8 considerato pi\u00f9 un testo politico che storico.\nMa la sua opera di maggiore importanza futura sar\u00e0 il \"Domareregler\" un sunto di regolamenti e norme che ancor oggi \u00e8 alla base del diritto svedese e finlandese.\nOlaus Petri, Samlade skrifter [Gesammelte Schriften], 4 Bde. Uppsala 1914-1917"}
{"id": "1844558", "revid": "716632", "url": "https://it.wikipedia.org/wiki?curid=1844558", "title": "Strada regionale 549 di Macugnaga", "text": ""}
{"id": "1844559", "revid": "161374", "url": "https://it.wikipedia.org/wiki?curid=1844559", "title": "Strada Regionale 142 Biellese", "text": ""}
{"id": "1844560", "revid": "161374", "url": "https://it.wikipedia.org/wiki?curid=1844560", "title": "Strada Regionale 143 Vercellese", "text": ""}
{"id": "1844561", "revid": "161374", "url": "https://it.wikipedia.org/wiki?curid=1844561", "title": "Strada Regionale 230 di Massazza", "text": ""}
{"id": "1844562", "revid": "320578", "url": "https://it.wikipedia.org/wiki?curid=1844562", "title": "Strada Regionale 232 Panoramica Zegna", "text": ""}
{"id": "1844564", "revid": "184755", "url": "https://it.wikipedia.org/wiki?curid=1844564", "title": "Florio (disambigua)", "text": ""}
{"id": "1844567", "revid": "2036605", "url": "https://it.wikipedia.org/wiki?curid=1844567", "title": "Prefettura del pretorio dell'Illirico", "text": "La prefettura del pretorio dell'Illirico (latino: \"praefectura praetorio per Illyricum\"; greco: \u1f14\u03c0\u03b1\u03c1\u03c7\u03cc\u03c4\u03b7\u03c4\u03b1/\u1f51\u03c0\u03b1\u03c1\u03c7\u03af\u03b1 \u03c4\u1ff6\u03bd \u03c0\u03c1\u03b1\u03b9\u03c4\u03c9\u03c1\u03af\u03c9\u03bd \u03c4\u03bf\u1fe6 \u1f38\u03bb\u03bb\u03c5\u03c1\u03b9\u03ba\u03bf\u1fe6) era una delle quattro grandi prefetture del pretorio in cui fu diviso il tardo Impero romano. Il centro amministrativo della prefettura fu inizialmente Sirmio, e poi, dopo il 379, Tessalonica. Prese il nome dalla vecchia provincia romana dell'Illirico, e al suo apogeo comprendeva la Pannonia, il Norico, Creta e gran parte dei Balcani tranne la Tracia.\nStoria amministrativa.\nA differenza delle altre tre prefetture \"classiche\" che sono menzionate nella \"Notitia dignitatum\" (Gallia, Italia e Oriente), la storia amministrativa dell'Illirico durante il IV secolo fu turbolenta, poich\u00e9 fu soppressa, ripristinata e divisa varie volte.\nInizialmente i territori comprendenti la prefettura appartenevano alla Prefettura d'Italia, Illirico e Africa, quando venne istituita nel 337 in seguito alla spartizione dell'impero tra i figli di Costantino I. Sembra che le tre diocesi di Macedonia, Dacia e Pannonia furono per la prima volta raggruppate in una separata prefettura del pretorio nel 357 da Costanzo II. Continu\u00f2 a esistere fino al 361, quando venne soppressa dall'imperatore Giuliano, e torn\u00f2 di nuovo in vita nel 375-379 sotto Graziano.\nNel 379 la Diocesi di Pannonia fu di nuovo aggiunta all'Italia come \"diocesi dell'Illirico\", mentre Macedonia e Dacia (\"Illirico orientale\") per un breve periodo furono governate direttamente da Teodosio I da Tessalonica.\nNegli anni successivi anche Dacia e Macedonia furono incorporate nella prefettura d'Italia, tranne per il periodo 388-391, quando costituirono una prefettura separata.\nDopo la morte di Teodosio nel 395 e la permanente divisione dell'Impero la ricostituita prefettura dell'Illirico incorpor\u00f2 le diocesi di Macedonia e Dacia, con Tessalonica come capitale. Tuttavia, l'Impero romano d'Occidente, specialmente durante la reggenza del generale Stilicone, continu\u00f2 a rivendicare a loro la prefettura fino al 437, quando Galla Placidia e Valentiniano III riconobbero la sovranit\u00e0 dell'Impero d'Oriente sulla prefettura.\nSembra che la capitale della prefettura fu di nuovo spostata per un breve periodo (437-441) a Sirmio, ma gli storici dibattono sullo spostamento poich\u00e9 i Balcani settentrionali erano devastati dalle invasioni.\nL'intenzione di Giustiniano I di spostare la capitale alla citt\u00e0 da lui costruita di Justiniana Prima negli anni 540 non si realizz\u00f2."}
{"id": "1844568", "revid": "919135", "url": "https://it.wikipedia.org/wiki?curid=1844568", "title": "Analisi della regressione", "text": "Lanalisi della regressione \u00e8 una tecnica usata per analizzare una serie di dati che consistono in una variabile dipendente e una o pi\u00f9 variabili indipendenti. Lo scopo \u00e8 stimare un'eventuale relazione funzionale esistente tra la variabile dipendente e le variabili indipendenti. La variabile dipendente nell\"equazione di regressione\" \u00e8 una funzione delle variabili indipendenti pi\u00f9 un \"termine d'errore\". Quest'ultimo \u00e8 una variabile casuale e rappresenta una variazione non controllabile e imprevedibile nella variabile dipendente. I parametri sono stimati in modo da descrivere al meglio i dati. Il metodo pi\u00f9 comunemente utilizzato per ottenere le migliori stime \u00e8 il metodo dei \"minimi quadrati\" (OLS), ma sono utilizzati anche altri metodi.\nIl \"data modeling\" pu\u00f2 essere usato senza alcuna conoscenza dei processi sottostanti che hanno generato i dati; in questo caso il modello \u00e8 un modello empirico. Inoltre, nella modellizzazione, non \u00e8 richiesta la conoscenza della distribuzione di probabilit\u00e0 degli errori. L'analisi della regressione richiede ipotesi riguardanti la distribuzione di probabilit\u00e0 degli errori. Test statistici vengono effettuati sulla base di tali ipotesi. Nell'analisi della regressione il termine \"modello\" comprende sia la funzione usata per modellare i dati che le assunzioni concernenti la distribuzione di probabilit\u00e0.\nL'analisi della regressione pu\u00f2 essere usata per effettuare previsioni (ad esempio per prevedere dati futuri di una serie temporale), inferenza statistica, per testare ipotesi o per modellare delle relazioni di dipendenza. Questi usi della regressione dipendono fortemente dal fatto che le assunzioni di partenza siano verificate. L'uso dell'analisi della regressione \u00e8 stato criticato in diversi casi in cui le ipotesi di partenza non possono essere verificate. Un fattore che contribuisce all'uso improprio della regressione \u00e8 che richiede pi\u00f9 competenze per criticare un modello che per adattarlo.\nStoria.\nLa prima forma di regressione fu il metodo dei minimi quadrati, pubblicato da Legendre nel 1805, e da Gauss nel 1809. Il termine \u201cminimi quadrati\u201d deriva da quello usato da Legendre: \"moindres carr\u00e9s\". Tuttavia, Gauss afferm\u00f2 di essere a conoscenza di questo metodo fin dal 1795.\nLegendre e Gauss applicarono entrambi il metodo al problema di determinare, a partire da osservazioni astronomiche, l'orbita dei pianeti attorno al Sole. Eulero aveva lavorato sullo stesso problema intorno al 1748, ma senza successo. Gauss pubblic\u00f2 un ulteriore sviluppo della teoria dei minimi quadrati nel 1821, includendo una versione del teorema di Gauss-Markov.\nIl termine \"regressione\" venne coniato nel diciannovesimo secolo per descrivere il seguente fenomeno biologico: la progenie di individui eccezionali tende in genere ad essere meno eccezionale dei propri genitori e pi\u00f9 simile ai loro avi pi\u00f9 distanti. Francis Galton, un cugino di Charles Darwin, studi\u00f2 questo fenomeno e us\u00f2 i termini, vagamente fuorvianti, di \"regressione verso il centro\" e \"regressione verso la media\". Per Galton, la regressione aveva solo questo significato biologico, ma il suo lavoro venne in seguito esteso da Udny Yule e Karl Pearson in un contesto statistico pi\u00f9 generale. Oggi il termine \"regressione\" \u00e8 spesso sinonimo di \"curva intercetta dei minimi quadrati\".\nPresupposti.\nQueste condizioni sono sufficienti (ma non tutte necessarie) perch\u00e9 lo stimatore dei minimi quadrati goda di buone propriet\u00e0. In particolare queste assunzioni implicano che lo stimatore sia non distorto, consistente ed efficiente nella classe degli stimatori lineari non distorti. Molte di queste assunzioni possono essere rilassate in analisi pi\u00f9 avanzate.\nRegressione lineare.\nNella regressione lineare, il modello assume che la variabile dipendente, formula_1 sia una combinazione lineare dei \"parametri\" (ma non \u00e8 necessario che sia lineare nella \"variabile indipendente\"). Ad esempio, nella regressione lineare semplice con formula_2 osservazioni ci sono una variabile indipendente: formula_3, e due parametri, formula_4 e formula_5:\nNella regressione lineare multipla, ci sono pi\u00f9 variabili indipendenti o funzioni di variabili indipendenti. Ad esempio, aggiungendo un termine in formula_7 alla regressione precedente si ottiene:\nSi tratta ancora di una regressione lineare: sebbene l'espressione sulla destra sia quadratica nella variabile indipendente formula_3, \u00e8 comunque lineare nei parametri formula_4, formula_5 e formula_12\nIn entrambi i casi, formula_13 \u00e8 un termine di errore e l'indice formula_14 identifica una particolare osservazione. Dato un campione casuale della popolazione, stimiamo i parametri della popolazione e otteniamo il modello di regressione lineare semplice:\nIl termine formula_16 \u00e8 il residuo, formula_17. Un metodo di stima \u00e8 quello dei minimi quadrati ordinari. Questo metodo ottiene le stime dei parametri che minimizzano la somma dei quadrati dei residui, SSE:\nLa minimizzazione di questa funzione risulta essere un sistema di equazioni normali, un insieme di equazioni lineari simultanee nei parametri, che vengono risolte per trovare le stime dei parametri, formula_19. Vedi coefficienti di regressione per informazioni sulle propriet\u00e0 statistiche di tali stimatori.\nNel caso della regressione semplice, le formule per le stime dei minimi quadrati sono \ndove formula_22 \u00e8 la media (media) dei valori formula_23 e formula_24 \u00e8 la media dei valori formula_25.\nSotto l'ipotesi che il termine di errore della popolazione abbia una varianza costante, la stima di quella varianza \u00e8 data da:\nformula_26\nQuesto \u00e8 la radice dell'errore quadratico medio (RMSE) della regressione. \nGli errori standard delle stime dei parametri sono dati da\nSotto l'ulteriore ipotesi che il termine di errore della popolazione abbia distribuzione normale, il ricercatore pu\u00f2 usare questi errori standard stimati per creare intervalli di confidenza e condurre test d'ipotesi sui parametri della popolazione.\nLa regressione multipla.\nNel pi\u00f9 generale modello di regressione multipla, ci sono formula_29 variabili indipendenti:\nLe stime dei parametri dei minimi quadrati sono ottenute da formula_29 equazioni normali. Il residuo pu\u00f2 essere scritto come\nLe equazioni normali sono\nIn notazione matriciale, le equazioni normali sono scritte come\nAnalisi di bont\u00e0 del modello.\nUna volta costruito un modello di regressione, \u00e8 importante confermare la bont\u00e0 di adattamento del modello e la significativit\u00e0 statistica dei parametri stimati. I controlli della bont\u00e0 di adattamento comunemente usati includono l'indice R-quadro, analisi dei residui e test di ipotesi. La significativit\u00e0 statistica \u00e8 verificata con un test F dell'adattamento globale, seguito da t-test per ogni singolo parametro.\nL'interpretazione di questi test dipende fortemente dalle assunzioni sul modello. Nonostante l'analisi dei residui sia usata per determinare la bont\u00e0 di un modello, i risultati dei test-T e dei test-F sono difficili da interpretare nel caso in cui le assunzioni di partenza non siano soddisfatte. Ad esempio, se la distribuzione degli errori non \u00e8 normale, pu\u00f2 accadere che in campioni di numerosit\u00e0 ridotta le stime dei parametri non seguano una distribuzione normale, cosa che complica l'inferenza. Per grandi campioni, il teorema del limite centrale permette di effettuare i test usando un'approssimazione asintotica delle distribuzioni.\nRegressione per variabili discrete: i modelli lineari generalizzati.\nLa variabile risposta pu\u00f2 essere non continua. Per le variabili binarie (zero/uno), si pu\u00f2 procedere con un particolare tipo di modello lineare linear probability model. Se si usa un modello non-lineare i modelli pi\u00f9 utilizzati sono il probit e il modello logit. Il modello probit multivariato rende possibile stimare congiuntamente la relazione tra pi\u00f9 variabili binarie dipendenti e alcune variabili indipendenti. Per variabili categoriche con pi\u00f9 di due valori si utilizza il modello logit multinomiale. Per variabili ordinali con pi\u00f9 di due valori, si utilizzano i modelli logit cumulativo e probit cumulativo. Un'alternativa a tali procedure \u00e8 la regressione lineare basata su polychoric o polyserial correlazioni tra le variabili categoriche. Tali procedure differiscono nelle ipotesi fatte sulla distribuzione delle variabili nella popolazione. Se la variabile rappresenta una ripetizione di un evento nel tempo, \u00e8 positiva e con poche realizzazioni (\"eventi rari\"), si possono utilizzare modelli di Poisson o binomiale negativa.\nInterpolazione e estrapolazione.\nI modelli di regressione predicono una variabile formula_25 partendo dai valori di altre variabili formula_23. Se i valori della previsione sono compresi nell'intervallo dei valori delle variabili formula_23 utilizzate per la costruzione del modello si parla di interpolazione. Se i valori escono dal range delle variabili esplicative si parla di estrapolazione. In questo caso la previsione diventa pi\u00f9 rischiosa.\nRegressione non lineare.\nQuando la funzione del modello non \u00e8 lineare nei parametri la somma dei quadrati deve essere minimizzata da una procedura iterativa.\nAltri metodi.\nSebbene i parametri di un modello di regressione siano di solito stimati usando il metodo dei minimi quadrati, altri metodi includono:\nSoftware.\nTutti i principali pacchetti statistici eseguono i tipi comuni di analisi di regressione correttamente e in modo semplice. La regressione lineare semplice pu\u00f2 essere fatta in alcuni fogli elettronici. C'\u00e8 una quantit\u00e0 di programmi che esegue forme specializzate di regressione, e gli esperti possono scegliere di scrivere il loro proprio codice per usare o software per analisi numerica."}
{"id": "1844569", "revid": "161374", "url": "https://it.wikipedia.org/wiki?curid=1844569", "title": "Strada Regionale 455 di Pontestura", "text": ""}
{"id": "1844572", "revid": "320578", "url": "https://it.wikipedia.org/wiki?curid=1844572", "title": "Strada Regionale 457 di Moncalvo", "text": ""}
{"id": "1844575", "revid": "287204", "url": "https://it.wikipedia.org/wiki?curid=1844575", "title": "Roman Martinez", "text": ""}
{"id": "1844576", "revid": "716632", "url": "https://it.wikipedia.org/wiki?curid=1844576", "title": "Strada regionale 589 dei Laghi di Avigliana", "text": ""}
{"id": "1844579", "revid": "161374", "url": "https://it.wikipedia.org/wiki?curid=1844579", "title": "Strada Regionale 29 del Colle di Cadibona", "text": ""}
{"id": "1844581", "revid": "226458", "url": "https://it.wikipedia.org/wiki?curid=1844581", "title": "Leonetta Marcotulli", "text": "Biografia.\nNasce a Roma per alcuni anni si trasferisce con la famiglia in Libia, dove lo zio, Florestano Di Fausto progetta per Italo Balbo il grande Arco dei Fileni nel mezzo del deserto proprio dove, la leggenda narra, s'incontrarono i due fratelli partiti di corsa, uno da Tripoli ed uno da Bengasi, per definire il confine. Poi in Venezuela dove viene a contatto con culture che influenzeranno profondamente tutta la sua futura produzione artistica.\nMa \u00e8 a Roma che il suo spirito creativo viene alla luce, dove, coma ama ricordare, ha condiviso gioie e dolori di tre generazioni di artisti.\nLe opere della Marcotulli nascono tra lo studio di Trastevere e quello di Rocca Canterano dove si dedica con passione, oltre alla scultura, a quello che lei definisce \"giardinaggio romantico\" ove tra piante autoctone fanno qua e l\u00e0 capolino Donne Silenti o piccoli animali nati dalle sue mani.\nLe sue creazioni vengono esposte per la prima volta a Roma, allo Studio del Canova, enigmatiche donne in cui \u00e8 prorompente l'influenza del suo soggiorno in America Latina.\nDa allora la sua variegata produzione \u00e8 stata esposta in tutta Italia, negli Stati Uniti alla Carib Art Gallery di New York, in Venezuela, Argentina e in Francia."}
{"id": "1844582", "revid": "1305772", "url": "https://it.wikipedia.org/wiki?curid=1844582", "title": "Reattore chimico CSTR", "text": "Un reattore chimico CSTR (\"Continuous-flow Stirred-Tank Reactor\", in italiano \"reattore continuo a serbatoio agitato\") \u00e8 un reattore continuo ideale costituito da un serbatoio alimentato da flusso costante di materia (in cui possono comparire soprattutto i reagenti, ma anche inerti, catalizzatori e parte del prodotto riciclato), dotato di un sistema di agitazione. L'idealizzazione si riflette anche nel fatto che il mescolamento risulta essere perfetto: le propriet\u00e0 intensive, come ad esempio la composizione della miscela all'interno del reattore, sono uniformi nello spazio ed eguali alle propriet\u00e0 del flusso in uscita.\nIl modello matematico del reattore si ottiene a partire da un bilancio macroscopico di materia, in termini molari, con riferimento ad una specie \"i\"-esima coinvolta nella reazione. Il sistema di riferimento \u00e8 il volume (V) del reattore (che coincide col volume di reazione).\nAssumendo:\ned applicando la legge di bilancio di materia universale: formula_1\nsi ottiene: formula_2\ndove:\nNelle ipotesi di stato stazionario (che implica accumulo nullo) e di densit\u00e0 costante, sapendo che:\ncon formula_8 portata (in \"l s-1\") e C concentrazione (in \"mol l-1\"), si ha che:\ne definendo formula_10, tempo di residenza, si ottiene che:\nche rappresenta il modello matematico di un reattore CSTR in stato stazionario a densit\u00e0 costante. Ad esempio, in una reazione elementare (ovvero irreversibile e per cui valga la legge di azione di massa) del tipo A \u2192 prodotti, supponendo una cinetica di primo ordine (R = kCA), si ottiene che:"}
{"id": "1844586", "revid": "228587", "url": "https://it.wikipedia.org/wiki?curid=1844586", "title": "Corto circuito (disambigua)", "text": ""}
{"id": "1844592", "revid": "2208340", "url": "https://it.wikipedia.org/wiki?curid=1844592", "title": "Le tre scimmie sagge", "text": "Le tre scimmie sagge (in giapponese: \u4e09\u733f, san'en o sanzaru, o \u4e09\u5339\u306e\u733f, sanbiki no saru, letteralmente \"tre scimmie\") sono un motto illustrato.\nDescrizione.\nQueste tre scimmie insieme danno corpo al principio proverbiale del \"non vedere il male, non sentire il male, non parlare del male\". I loro nomi sono \"Mizaru\", \u201cscimmia che non vede il male\u201d, \"Kikazaru\", \u201cscimmia che non sente il male\u201d e \"Iwazaru\", \u201cscimmia che non parla del male\u201d. A volte \u00e8 rappresentata una quarta scimmia insieme alle altre, questa, \"Shizaru\" simboleggia il principio del \u201cnon compiere il male\u201d e pu\u00f2 essere raffigurata con le mani incrociate. \nEsistono molteplici significati attribuiti a queste scimmie e al loro proverbio, associati all'essere di buon pensiero, di buona parola e di buone azioni.\nLe tre scimmiette che si tappano con le mani rispettivamente gli occhi, le orecchie e la bocca, sono rappresentate in una cornice di legno nel santuario di Toshogu a Nikko. Insieme le tre scimmie erano le guardiane simboliche del mausoleo dello Shogun Tokugawa Ieyasu a Nikk\u014d. \nNon \u00e8 raro associare l'espressione \"non vedo, non sento, non parlo\" ad una situazione in cui si ignora deliberatamente qualcosa o si evita di parlarne."}
{"id": "1844593", "revid": "124404071", "url": "https://it.wikipedia.org/wiki?curid=1844593", "title": "B\u00fclent Korkmaz", "text": "Carriera.\nGiocatore.\nClub.\nEntra nelle giovanili del Galatasaray a 11 anni come portiere. Non essendo adatto al ruolo secondo l'allenatore, fu spostato nel ruolo di centrocampista difensivo, e successivamente a quello di difensore centrale.\nDurante i suoi diciotto anni al Galatasaray ha vinto ventinove trofei, tra cui una Coppa UEFA (1999-2000), una Supercoppa europea (2000), otto campionati turchi e sei Coppe di Turchia.\nNazionale.\nNella sua carriera internazionale Korkmaz \u00e8 stato il primo calciatore turco a raggiungere le 100 presenze in nazionale. Ha partecipato ai mondiali di , dove la nazionale turca ha raggiunto il terzo posto, e alla Confederations Cup 2003. Ha fatto parte anche delle rose della Nazionale per Euro 96 ed Euro 2000.\nHa concluso la sua carriera in nazionale nel 2005, dopo quindici anni di militanza, in cui ha disputato 102 partite (risultando essere uno dei primatisti della Turchia) con 3 goal segnati, e capitanando la squadra per 26 volte (in particolare dal 2002).\nAllenatore.\nIl 30 agosto 2005, B\u00fclent viene assunto dal Gen\u00e7lerbirli\u011fi S.K. come vice-allenatore. ma si dimette prima della fine della stagione. Nel gennaio del 2007, viene ingaggiato dal Kayseri Erciyesspor come allenatore, con l'obiettivo di salvare la squadra dalla retrocessione. Il Bursaspor lo assume nel giugno 2007. Licenziato dal Bursaspor nell'ottobre 2007, viene riassunto dal Gen\u00e7lerbirli\u011fi S.K.."}
{"id": "1844594", "revid": "1543377", "url": "https://it.wikipedia.org/wiki?curid=1844594", "title": "Operazione Active Endeavour", "text": "L'operazione Active Endeavour \u00e8 un'operazione militare navale della NATO nel Mediterraneo per prevenire movimenti di terroristi o traffico di armi di distruzione di massa ed in generale per la sicurezza della navigazione.\nStoria.\nL'operazione ebbe inizio ad ottobre 2001 come una delle risposte agli Attentati dell'11 settembre 2001, quando il 6 ottobre la STANAVFORMED della NATO inizi\u00f2 l'esercitazione \"Destined Glory 2001\" lungo le coste meridionali della Spagna e venne immediatamente ridislocata per una immediata presenza nel Mediterraneo Orientale. L'operazione che inizi\u00f2 ufficialmente il successivo 26 ottobre viene condotta dalla Forza di risposta rapida SNMG1 e SNMG2.\nIl 4 febbraio 2003 il Consiglio del Nord Atlantico prese la decisione di includere nei compiti dell'Operazione la scorta alle navi civili che attraversavano lo stretto di Gibilterra. Le scorte sono iniziate nel marzo 2003 e sono state sospese a maggio 2004 quando il livello di allarme si \u00e8 abbassato.\nLa Federazione Russa ha mostrato interesse per l'operazione nel 2004 e dopo un periodo di addestramento per favorirne l'integrazione con le forze NATO, il 15 settembre 2006 la fregata russa Pytlivyj \u00e8 stata autorizzata a partecipare all'operazione.\nL'Ucraina mostratasi interessata all'operazione, ne ha fatto parte dal maggio 2007 con la corvetta Ternopil con cui ha svolto un periodo di addestramento con le forze NATO per favorire l'integrazione. A ci\u00f2 ha fatto poi seguito la partecipazione vera e propria all'operazione con la corvetta Lutsk e la fregata Get'man Sagajda\u010dnij.\nAl luglio 2008, sono stati controllati oltre 95500 mercantili, effettuate 148 ispezioni a bordo, mentre 448 mercantili sono stati scortati attraverso lo stretto di Gibilterra fino a quando le scorte sono state sospese.\nStati partecipanti.\nNon-NATO:"}
{"id": "1844595", "revid": "287204", "url": "https://it.wikipedia.org/wiki?curid=1844595", "title": "Corridoio Qu\u00e9bec-Windsor", "text": "Il Corridoio Qu\u00e9bec-Windsor \u00e8 un corridoio di trasporto situato in Canada. Esso collega le zone pi\u00f9 popolose del Qu\u00e9bec e dell'Ontario, su una distanza di 1.150\u00a0km. Pi\u00f9 precisamente, si tratta delle citt\u00e0 situate lungo la zona dei laghi Eire e Ontario e della via fluviale del fiume San Lorenzo, tra Windsor a sud-ovest, e Qu\u00e9bec a nord-est. Ci vivono pi\u00f9 di 17 milioni di persone, circa il 56,8% della popolazione canadese, secondo il censimento del 2001.\nQuesta definizione \u00e8 diventata popolare grazie alla compagnia ferroviaria VIA Rail che ha in questa zona la sua principale attivit\u00e0. Tale nome \u00e8 stato poi adottato nel linguaggio comune per designare tutta questa regione dal punto di vista degli scambi commerciali, politici, ecc. Ci sono molte caratteristiche similari con il corridoio Boston-Washington degli Stati Uniti.\nStoria.\nDurante il periodo della Nuova Francia, gli esploratori risalirono il fiume San Lorenzo alla ricerca di una via verso la Cina. Jacques Cartier si ferm\u00f2 a Montr\u00e9al, non riuscendo a superare le rapide che si trov\u00f2 davanti. Samuel de Champlain nomin\u00f2 la citt\u00e0 di Qu\u00e9bec come capitale delle colonie 64 anni pi\u00f9 tardi e se ne servi come punto di partenza verso l'ovest. Riusc\u00ec a risalire fino ai Grandi Laghi dell'America settentrionale, al Lago Champlain e sulla riva dell'Ontario. Egli scopr\u00ec anche un largo tratto delle foreste canadesi. In seguito vennero create le citt\u00e0 di Trois-Rivi\u00e8res e Ville-Marie, la futura Montr\u00e9al, il corso del Saint-Laurent e ampi tratti fino a Detroit. La popolazione aumenter\u00e0 gradualmente dalla met\u00e0 del XVII secolo alla met\u00e0 del XVIII secolo lungo il corso del fiume, zona pi\u00f9 difendibile contro la minaccia dei coloni americani mentre rester\u00e0 pi\u00f9 debole pi\u00f9 a sud-ovest.\nGeografia.\nLa parte sud-ovest del corridoio tra Windsor e Montreal \u00e8 una zona pianeggiante dove l'agricoltura si estende per un centinaio di chilometri a nord lungo le rive dei laghi Erie e Ontario. DA Montreal a Quebec, segue il fiume San Lorenzo fin dove la valle si restringe, per incunearsi tra i monti Appalachi e il Bouclier. La regione si \u00e8 formata con il ritiro dei ghiacciai dopo l'ultima glaciazione e dai depositi lasciati dai fiumi.\nLa zona \u00e8 densamente popolata. Le aree cittadine nacquero dalla necessit\u00e0 di avere dei centri di servizio locali e si sono poi sviluppate fino ad assumere dimensioni via via pi\u00f9 estese, divenendo importanti comunit\u00e0 regionali, nazionali e in alcuni casi internazionali. Si incontrano procedendo da est verso ovest, Qu\u00e9bec, Trois-Rivi\u00e8res, Drummondville, Montr\u00e9al, Cornwall, Brockville, Kingston, Belleville, Oshawa, Toronto, Hamilton, Kitchener, Waterloo, London e Windsor. \nNelle zone adiacenti al corridoio principale vi sono altri centri importanti quali Sherbrooke, Saguenay-Lac-Saint-Jean, Laurentides, Ottawa la capitale canadese, le cascate del Niagara e Sarnia.\nImmediatamente a sud del corridoio e a ovest della costa americana vi sono le grandi citt\u00e0 del Midwest, come Detroit e Cleveland, a nord dello Stato di New York, e poi Buffalo e Syracuse, e a nord la zona del New England. Tutto ci\u00f2 aggiunge altri sette milioni di persone che hanno legami economici con il corridoio canadese.\nDal punto di vista del clima, la zona attorno ai Grandi Laghi \u00e8 relativamente mite grazie all'apporto di aria calda proveniente dal fiume Mississippi e che arriva dal Golfo del Messico.\nLungo il corso del San Lorenzo, le estati sono calde ma i venti spirano sovente da nord-est e ci\u00f2 mantiene una temperatura mai troppo alta.\n\u00c8 anche un luogo di passaggio delle migrazioni di uccelli in primavera e in autunno. La vegetazione \u00e8 molto frondosa e ampia, ci\u00f2 grazie alla ricchezza del terreno e al clima mite, pi\u00f9 meridionale che non quella delle zone adiacenti che sono ricoperte di conifere. In inverno, la zona di transizione tra la pioggia e la neve si incontra sovente all'incrocio di due settori del corridoio dove vi \u00e8 Montreal, una delle zone pi\u00f9 piovose del continente americano. Si verificano talvolta anche delle massicce tempeste di ghiaccio, tra le zone di Ottawa e Montreal, come quella del 1998."}
{"id": "1844596", "revid": "767487", "url": "https://it.wikipedia.org/wiki?curid=1844596", "title": "Giacomo Gianora", "text": "Carriera.\nHa militato in massima serie con la maglia del Brescia, nell'unica partita disputata il 26 febbraio 1928 in Brescia-Pro Vercelli (2-1). Con le rondinelle bresciane dal 1926 al 1928 ha disputato 11 partite di Coppa Coni, subendo 26 reti. In seguito gioca 27 partite in Serie B con l'Atalanta, con cui rimane in rosa anche per un'ulteriore stagione in Serie A, nella quale per\u00f2 non raccoglie presenze."}
{"id": "1844601", "revid": "974994", "url": "https://it.wikipedia.org/wiki?curid=1844601", "title": "YYZ (brano musicale)", "text": ""}
{"id": "1844603", "revid": "289247", "url": "https://it.wikipedia.org/wiki?curid=1844603", "title": "Atletica leggera alle Olimpiadi 1996", "text": ""}
{"id": "1844604", "revid": "26630", "url": "https://it.wikipedia.org/wiki?curid=1844604", "title": "Patito Feo", "text": ""}
{"id": "1844611", "revid": "767487", "url": "https://it.wikipedia.org/wiki?curid=1844611", "title": "Richard J. Daley Center", "text": "Il Richard J. Daley Center \u00e8 un grattacielo di Chicago. Conosciuto anche per il cortile Daley Plaza, fu intitolato al sindaco Richard J. Daley il 27 dicembre 1976, mentre prima era conosciuto come Chicago Civic Center, ed \u00e8 il centro civico della citt\u00e0 di Chicago.\nSituato tra Dearborn e Clark Street, il Richard J. Daley Center \u00e8 considerato uno dei simboli architettonici di Chicago. L'edificio \u00e8 stato progettato in stile architettonico internazionale da Jacques Brownson della ditta CF Murphy Associatese e completato nel 1965.\nAl momento dell'inaugurazione l'edificio era il pi\u00f9 alto di Chicago, ma detenne il record per soli 4 anni, fino al completamento del John Hancock Center.\nAl suo interno \u00e8 situata una libreria e numerose sale sotto il controllo del dipartimento dello sceriffo.\nIl suo nome deriva dal sindaco Daley, di cui prese il nome il 27 dicembre 1976, sette giorni dopo la scomparsa di Daley, inizialmente si chiamava infatti Chicago Civic Center.\nLa piazza Daley.\nQuesta piazza si trova vicino al palazzo e vi si trovano vari elementi di interesse civico: una scultura di Pablo Picasso, scultura nota anche con il nome di Chicago Picasso, completata nel 1967 questa scultura fu un dono da parte dell'artista alla citt\u00e0, oltre che una fiamma eterna a ricordo dei caduti delle due guerre mondiali e delle successive guerre di Corea e Vietnam.\nQuesta piazza e il palazzo stesso sono stati utilizzati durante le riprese di numerosi film, tra i quali bisogna ricordare: \"The Blues Brothers, Il fuggitivo \"e\" Il cavaliere oscuro\"."}
{"id": "1844612", "revid": "161374", "url": "https://it.wikipedia.org/wiki?curid=1844612", "title": "Strada Regionale 10 Padana Inferiore", "text": ""}
{"id": "1844613", "revid": "287204", "url": "https://it.wikipedia.org/wiki?curid=1844613", "title": "Club Sportivo Firenze", "text": "Il Club Sportivo Firenze, conosciuto anche come \"C.S. Firenze\", \u00e8 una societ\u00e0 polisportiva di Firenze, nata nel 1903.\nLa sua sezione calcio si un\u00ec all'AC Fiorentina nel 1926, ma il club continu\u00f2 la sua attivit\u00e0 calcistica come scuola giovanile e squadra dilettantistica. Per quanto riguarda la classifica del campionato italiano di calcio dal 1898 al 1929, la squadra \u00e8 al 43\u00ba posto su 156.\nStoria.\nIl \"Club Sportivo Firenze\" nasce nel 1903 dalla fusione del Club Velocipedistico Fiorentino con il Club Sportivo Ardire.\nA sua volta, il Club Velocipedistico Fiorentino nacque nel 1870 con il nome di Veloce Club Firenze, inizialmente si era dedicato al ciclismo e a gare per velocipedi e altri sport. Il 2 febbraio dello stesso anno il club organizza la prima gara per velocipedi fra Firenze e Pistoia, vinta dal giovane americano Rynner Van Hest che percorse la distanza di trentatr\u00e9 chilometri in due ore e dodici minuti. Nel 1884 ha assunto la sua ultima denominazione.\nTanti i campioni dello sport, in particolare per il ciclismo, Enzo Sacchi che dopo essere stato tricolore del chilometro nel 1949 e della velocit\u00e0 nel 1950, conquist\u00f2 nel biennio 1951-1952 i due titoli iridati, i due titoli italiani e, infine, quello olimpico a Helsinki davanti a Cox e Potzernheim. Nella stessa categoria si aggiudic\u00f2 pure il Gran Premio di Parigi 1951, il Gran Premio dell'UVI 1949 e numerose altre prove (oltre a qualche circuito su strada). Nel 1955, a Frascati, un altro grande atleta che ha vestito i colori del Club, Sante Ranucci, divent\u00f2 campione del mondo su strada per dilettanti.\nSulla pista del Velodromo delle Cascine, sede del club, furono disputate molte gare, anche di alto livello, fra cui alcune 6 giorni, alle quali parteciparono campioni come Girardengo, Bobet, Gardellin, Linari, Binda, Berni, Coppi e Bartali.\nCalcio.\nNel 1908 venne istituita la sezione calcio della societ\u00e0 polisportiva. La societ\u00e0 calcistica disput\u00f2 i principali incontri con le altre squadre fiorentine, sul prato del Quercione (l'attuale Parco delle Cascine).\nNel corso degli anni i giocatori della squadra bianco-rossa del Florence Football Club, nato nel 1898, confluirono sia nella Libertas che nel CS Firenze, si pu\u00f2 pertanto affermare che il Florence FC si trova ai vertici della genealogia del sodalizio che nel 1926 form\u00f2 la giovane societ\u00e0 calcistica ACF Fiorentina. Nel 1908 a Firenze, oltre alla CS Firenze, nascono altre due societ\u00e0: la Juventus Foot-Ball Club e la Firenze FBC, mentre l'Itala Foot Ball Club nasce un anno prima (1907).\nIl primo presidente fu il Marchese Luigi Ridolfi. Nel 1915 assorb\u00ec il Firenze FBC, ereditandone il titolo sportivo di Prima Categoria. La sezione calcio del Club Sportivo Firenze, prima di fondersi con quella della Palestra Ginnastica Fiorentina Libertas nel 1926 per dare vita alla Associazione Calcio Fiorentina, ha partecipato a tre campionati consecutivi di Prima Categoria dal 1919, in quel periodo il massimo livello calcistico. Partecipa al Coppa Federale Toscana 1919, vinto dal Pisa. In Terza Divisione 1924-1925 vince il girone A del campionato toscano, ma perde in finale il torneo per un punto.\nDopo il 1926, il club continu\u00f2 la sua attivit\u00e0 calcistica a livello giovanile e dilettantistico. Nella scuola della sua sezione calcio sono cresciuti giocatori importanti, fra tutti Luciano Spalletti e Lorenzo Stovini.\nAttualit\u00e0.\nAttualmente la polisportiva \u00e8 attiva con cinque discipline: tennis, ginnastica, palla a tamburello, ciclismo e calcio, con la relativa ricostituita sezione.\nLa sede, sita nel Parco delle Cascine di Firenze, dispone di un campo di calcio in sintetico, realizzato alla fine del 2007 e posto nel parterre della pista del Velodromo \"Enzo Sacchi\". La pista, completamente restaurata nel contesto dei lavori di rifacimento del terreno di gioco, misura 333,00 m ed ospita mensilmente le gare ciclistiche. La struttura dispone di 6 ampi spogliatoi, di una palestra, di infermeria e di uffici, il tutto locato nel sottotribuna. Della sede fa parte anche lo Sferisterio Comunale, nel quale vengono disputati gli incontri di Palla a Tamburello da parte della formazione del Club Sportivo che milita nel Campionato Nazionale di Serie C e, grazie alla polivalenza dell'impianto, incontri dei campionati delle squadre della scuola calcio e della formazione femminile di calcetto, che disputa il Campionato Regionale UISP nella categoria Eccellenza.\nLa sezione calcio, oltre alla scuola, alla squadra femminile ed alle squadre partecipanti ai tornei giovanili, ha anche una squadra maggiore oggi impegnata nel Campionato di Lega Nazionale Dilettanti di Seconda Categoria toscana. La sezione tennis, che dispone di tre campi da gioco, organizza annualmente tornei giovanili, sia maschili che femminili."}
{"id": "1844614", "revid": "3115", "url": "https://it.wikipedia.org/wiki?curid=1844614", "title": "David Fisher", "text": "Ha conseguito la laurea presso l'Universit\u00e0 di Firenze, dove ha anche insegnato architettura e ingegneria strutturale Fisher progetta edifici, restaura monumenti antichi e lavora con tecnologie di costruzione prefabbricata.\nBiografia.\nFisher ha progettato edifici in centri urbani in tutto il mondo. Ha lanciato la Fiteco Ltd. a New York nella met\u00e0 degli anni '80, occupandosi anche di sviluppo e costruzione di hotel. Ha sviluppato tecnologie come il \"Bagno intelligente di Leonardo\", una stanza da bagno prefabbricata per alberghi e case di lusso. Fisher \u00e8 il fondatore e presidente del Dynamic Architecture Group. \nTra il 1995 e il 1997, Fisher \u00e8 stato vice console onorario dell'Italia in Israele.\nDavid Fisher ha iniziato la sua carriera a Firenze, dopo la laurea con lode in Architettura a Firenze, il Dr. Fisher ha insegnato Architettura nella facolt\u00e0 di Ingegneria. Negli ultimi 30 anni ha focalizzato la sua attivit\u00e0 sulla progettazione di edifici con una particolare relazione con la natura, oltre che sulla ridefinizione degli estremi tecnici e tecnologici degli edifici, in particolare a Londra, Mosca, Hong Kong, Parigi e Dubai.\nNello stesso tempo, l'Arch. Fisher si \u00e8 anche occupato di restauro di monumenti antichi e di progettazione di edifici pubblici. Attraverso l'ufficio di New York della Fiteco Ltd, che ha fondato a met\u00e0 degli anni ottanta, \u00e8 stato coinvolto in progetti di ricerca sulla tecnologia della costruzione e della prefabbricazione, nonch\u00e9 nello sviluppo e realizzazione di progetti alberghieri.\nA sua firma \u00e8 il progetto \u201cLeonardo da Vinci Smart Bathroom\u201d per la costruzione e l'installazione di bagni pre-assemblati in alberghi e appartamenti di lusso. Questo \u00e8 stato considerato il primo approccio \u201cmeccanico\u201d alla costruzione civile, essendo l'unico sistema esistente integrato di bagni prodotti in fabbrica e ha utilizzato questo sistema per la prima volta nell'Hotel Le Meridian a Dubai. Altri progetti sono stati realizzati a Milano, Londra, Mosca, Parigi e Hong Kong.\nFisher non pu\u00f2 essere considerato solo un architetto nel senso tradizionale della parola. Nella sua carriera ha avuto un'esperienza a 360\u00b0 nel mondo delle costruzioni: da insegnante a progettista, dalla preparazione di studi di fattibilit\u00e0 al finanziamento di grandi progetti, dal project management al mercato immobiliare, dal design di prodotti, alla costruzione e sviluppo di grandi impianti industriali.\nSecondo l'Arch. Fisher, il tempo \u00e8 la dimensione pi\u00f9 importante della vita poich\u00e9 strettamente legata alla relativit\u00e0. Fisher \u00e8 il fondatore e presidente di Dynamic Architecture Group. Il suo progetto di nuovo grattacielo, la Rotating Tower, \u201cforgiata dalla vita, progettata dal tempo\u201d, viene presentato dai suoi sostenitori come l'inizio di una nuova Era dell'Architettura. \nLa Dynamic Tower, \u00e8 un progetto di un grattacielo di 80 piani a Dubai ed \u00e8 annunciata come il primo edificio al mondo in movimento, almeno tra quelli di tali dimensioni. \u00c8 caratterizzato da piani girevoli, alcuni dei quali spostabili a comando, permettendo all'edificio di assumere una forma in continua evoluzione con la possibilit\u00e0 per i residenti di cambiare la vista anche a 360 gradi. Ciascun piano pu\u00f2 ruotare indipendentemente dall'altro. Completano il progetto 79 turbine eoliche e pannelli solari sul tetto per generare energia elettrica sufficiente a far girare i piani, rendendo il sistema autosufficiente dal punto di vista del bilancio energetico."}
{"id": "1844615", "revid": "3732", "url": "https://it.wikipedia.org/wiki?curid=1844615", "title": "Atletica leggera ai Giochi della XXVI Olimpiade - 100 metri piani maschili", "text": "I 100 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 26-27 luglio 1996 allo Stadio Olimpico del Centenario di Atlanta.\nLa gara.\nLinford Christie, Donovan Bailey e Jon Drummond (secondo ai Trials) si ritrovano insieme nei Quarti di finale. Vince Christie (10\"03), che mostra il suo buono stato di forma. Frank Fredericks (9\"93) ed Ato Boldon (9\"95) sono i pi\u00f9 veloci di questo turno.\nIn semifinale Fredericks batte il campione del mondo Bailey con 9\"94; Boldon sfida Christie e Dennis Mitchell e li batte con 9\"93.\nLa finale \u00e8 apertissima. La prima partenza \u00e8 falsa e viene attribuita a Christie. Anche la seconda partenza \u00e8 falsa, attribuita a Boldon. Al terzo start, l'inglese scatta ancora in anticipo e viene squalificato.\nChristie non ci crede: rimane in pista a contestare il verdetto dei giudici. Gli altri atleti faticano a mantenere la calma. Solo dopo circa 20 minuti il campione olimpico lascia la pista.\nAl quarto via, Bailey non parte benissimo ma riesce a riprendersi e s'invola verso la medaglia d'oro. Il suo tempo gli vale anche il nuovo record del mondo. Dietro, Fredericks brucia Boldon e agguanta l'argento per un centesimo."}
{"id": "1844624", "revid": "767487", "url": "https://it.wikipedia.org/wiki?curid=1844624", "title": "Gino Perani", "text": "Carriera.\nAppartenente ad una famiglia di calciatori (il fratello Aldo ed i nipoti Ettore e Marino giocarono anch'essi in Serie A), cresce tra le file della Nossese ed approda all' nella stagione 1925-1926 senza tuttavia esordirvi.\nIl debutto avviene la stagione successiva, mentre dal 1927-1928 ricopre il ruolo di portiere titolare, proprio nella stagione in cui la propria squadra ottiene la promozione nella Divisione Nazionale. Nella massima categoria riesce a mantenersi a buoni livelli, nonostante la retrocessione dei neroazzurri.\nL'anno successivo invece cede il posto ad un giovane emergente proveniente dal vivaio, Carlo Ceresoli.\nVedendosi chiuso nel proprio ruolo decide di cambiare aria, passando alla Pro Patria, dove colleziona poche presenze in Serie A. Si trasferisce quindi prima alla , in Serie B, per poi ritornare all'Atalanta nella stagione 1932-1933.\nConclude la carriera ritornando alla Nossese."}
{"id": "1844625", "revid": "125402263", "url": "https://it.wikipedia.org/wiki?curid=1844625", "title": "Sebastiano Sanzarello", "text": "Biografia.\nMedico ospedaliero, \u00e8 stato consigliere e Assessore provinciale di Messina nel periodo tra il 1990 e il 1994, consigliere nazionale della Democrazia Cristiana, \u00e8 stato eletto Deputato all'Assemblea Regionale Siciliana (ARS) nel 1996 per il Centro Cristiano Democratico (CCD), dove \u00e8 stato anche capogruppo. Nel 1998 \u00e8 Assessore Regionale alla Sanit\u00e0 nella I Giunta Capodicasa di centrosinistra (1998-1999), presidente della Commissione Bilancio.\nSuccessivamente \u00e8 stato eletto senatore nel 2001 nella XIV Legislatura, per la lista della Casa delle Libert\u00e0 nel collegio di Enna, ha aderito al gruppo di Forza Italia per poi passare, nel 2004, nell'Unione dei Democratici Cristiani e di Centro (UDC).\n\u00c8 ritornato all'ARS in seguito alle elezioni del 2006 dove \u00e8 stato eletto nel collegio di Messina nella lista dell'UDC, fino allo scioglimento anticipato del 2008.\nDa maggio 2008 al giugno 2009 \u00e8 europarlamentare, subentrato a Raffaele Lombardo eletto nel frattempo presidente della Regione Siciliana. \u00c8 iscritto al gruppo del Partito Popolare Europeo - Democratici Europei ed ha aderito alla componente di Forza Italia.\nL'11 ottobre 2021 viene eletto sindaco di Mistretta, suo paese natale, con la lista civica \"Ripartiamo Insieme\" ottenendo il 69,75% dei consensi.\nProcedimenti giudiziari.\nIl 10 dicembre 2011 \u00e8 tra gli indagati della procura antimafia di Messina, con l'accusa di concussione per aver intascato tangenti da un ente per assistenza spastici per oltre mezzo milione di euro"}
{"id": "1844628", "revid": "103854925", "url": "https://it.wikipedia.org/wiki?curid=1844628", "title": "When You Were Young", "text": "When You Were Young (in italiano \"Quando tu eri giovane\") \u00e8 un singolo del gruppo The Killers pubblicato nel 2006 nell'album \"Sam's Town\" anticipato proprio dal singolo. Nel video si parla di una ragazza che, dopo aver trovato l'uomo dei suoi sogni, lo scopre a letto con un'altra ragazza.\nSconvolta, si reca su una tomba in cima a una collina, dove, a seconda delle diverse versioni del video, si rinconcilier\u00e0 con l'amato o si butter\u00e0, suicidandosi.\nLa canzone, inoltre, fa parte della tracklist sia di , che del videogioco Rock Band."}
{"id": "1844629", "revid": "118004053", "url": "https://it.wikipedia.org/wiki?curid=1844629", "title": "Mont Glacier", "text": "Il Mont Glacier (3.185 m s.l.m.) \u00e8 una montagna delle Alpi Graie che si trova lungo spartiacque tra la valle di Champorcher, il vallone di Champdepraz e la Val Clavalit\u00e9.\nDescrizione.\nIl mont Glacier costituisce il punto pi\u00f9 elevato della valle di Champorcher e del vallone di Champdepraz.\nDal monte si gode di un ampio panorama sulle vette delle Alpi Graie e Pennine.\nLa cima della montagna corrisponde anche al punto geodetico trigonometrico dell'IGM denominato \"Monte Glacier\" (cod.042060) .\nSalita alla vetta.\nLa salita alla vetta non presenta particolari difficolt\u00e0. La via normale parte dalla conca di Dondena nei pressi del rifugio Dondena in alta valle di Champorcher e passa vicino al \"lago Gel\u00e9\" ed al \"col Fussy\" (2.912\u00a0m).\nAl col Fussy passa sulla destra (versante sud) e sale dalla cresta sud-est."}
{"id": "1844635", "revid": "767487", "url": "https://it.wikipedia.org/wiki?curid=1844635", "title": "Notre Dame (film 1939)", "text": "Notre Dame (\"The Hunchback of Notre Dame\") \u00e8 un film del 1939 diretto da William Dieterle, basato sul romanzo \"Notre-Dame de Paris\" di Victor Hugo. Si tratta della versione pi\u00f9 \"lussuosa\" e suggestiva del racconto di Hugo, e probabilmente della pi\u00f9 riuscita in merito alla regia, alla fotografia e alla recitazione, soprattutto quella di Charles Laughton nel ruolo di Quasimodo, che all'epoca fu molto acclamata.\nTrama.\nA Parigi, nel 1482, la zingara Esmeralda arriva nel piazzale della cattedrale di Notre Dame con i suoi compagni gitani, guidati da Clopin, i quali iniziano per\u00f2 ben presto ad essere perseguitati dalle autorit\u00e0 politiche. Durante i festeggiamenti nella corte dei miracoli, la zingara danza sotto gli occhi ammirati del re di Francia Luigi XI e viene notata da Gringoire, un giovane poeta e filosofo, che \u00e8 subito attratto da lei.\nL'infelice Quasimodo, il campanaro gobbo e deforme di Notre Dame, quando vede per la prima volta Esmeralda se ne innamora perdutamente e, sotto ordine del genitore adottivo Claude Frollo, tenta di rapirla. Ma viene arrestato dalle guardie del re e condannato alla fustigazione. Esmeralda \u00e8 l'unica ad avere compassione di Quasimodo e gli offre da bere durante il pubblico supplizio. Frollo, che nutre un viscerale odio nei confronti degli zingari ma che si \u00e8 infatuato di Esmeralda, uccide Febus, il capitano delle guardie di Parigi, con il quale la zingara si stava incontrando per un appuntamento romantico. La colpa dell'omicidio ricade su Esmeralda, che viene condannata all'impiccagione, ma viene salvata da Quasimodo, che la nasconde nella cattedrale con l'intenzione di tenerla sempre con s\u00e9, senza alcuna intenzione di riportarla dagli zingari.\nNel frattempo Frollo, deciso a sbarazzarsi una volta per tutte degli odiati gitani, li attira a Notre Dame e li fa combattere con le guardie. Mentre gli zingari sono impegnati nella lotta, Frollo trova il nascondiglio di Quasimodo e tenta di uccidere sia lui che Esmeralda. I due uomini si affrontano corpo a corpo e il campanaro ha la meglio e lo uccide gettandolo dalla torre. Esmeralda viene per\u00f2 portata via dagli zingari, e lascia definitivamente Parigi con i suoi compagni e con Gringoire, innamorato di lei fin dal primo momento. Quasimodo rimane di nuovo solo e disperato. \"Perch\u00e9 non sono di pietra come te?\" chiede ad una garguglia della cattedrale, concludendo cos\u00ec la vicenda.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche USA il 29 dicembre 1939 con il titolo originale \"The Hunchback of Notre Dame.\""}
{"id": "1844653", "revid": "287204", "url": "https://it.wikipedia.org/wiki?curid=1844653", "title": "Principe Tulac", "text": ""}
{"id": "1844654", "revid": "125787485", "url": "https://it.wikipedia.org/wiki?curid=1844654", "title": "Innocenzo Leontini", "text": "\u00c8 stato europarlametare dal 2018 al 2019 e due volte assessore della Regione Siciliana, dal 1\u00ba febbraio al 1\u00ba novembre 1998 e dal 1\u00ba agosto 2004 al 1\u00ba agosto 2006.\nBiografia.\nLaureato in Scienze Politiche. Gi\u00e0 esponente del Partito Socialista Italiano, dove negli anni '70 ricopre la carica di segretario provinciale del Movimento giovanile.\nHa ricoperto quindi vari ruoli amministrativi nella sua citt\u00e0, Ispica, tra cui consigliere comunale, assessore, vicesindaco e sindaco prima dal 1991 al 1993, poi dal 2020.\nNel 1994 aderisce alla Forza Italia di Silvio Berlusconi.\nDeputato all'ARS.\nNel 1996 viene eletto deputato all'Assemblea Regionale Siciliana nella lista di Forza Italia. Nello stesso anno assume anche l'incarico di coordinatore provinciale del partito a Ragusa.\nNel 1998 viene nominato Assessore regionale alla Sanit\u00e0 nella prima Giunta Drago. \nNel 2001 viene nuovamente riconfermato all'Ars ottenendo 12.714 voti nel collegio della provincia di Ragusa. Ricopre il ruolo di capogruppo di Forza Italia all'ARS fino ad Agosto del 2004 quando il Presidente della Regione Siciliana, Salvatore Cuffaro, lo nomina Assessore regionale all'Agricoltura e Foreste.\nNel 2006 e nel 2008, candidato per Forza Italia prima e per il PDL dopo, ottiene la riconferma all'ARS, prima con 15.594 poi con 13.040 voti, risultando per la terza volta il deputato pi\u00f9 votato della Provincia di Ragusa. Per un mese, tra giugno e luglio 2008 assume la carica di europarlamentare subentrando a Francesco Musotto, ma alla fine opta per il ruolo di deputato regionale. Dal 2008 al 2012 l'On. Leontini, ricopre la carica di presidente del Gruppo parlamentare del PDL all'ARS.\nNel 2012 lascia il PDL per aderire al PID-Cantiere Popolare, partito con cui si ricandida all'ARS, rielezione che manca per qualche centinaio di voti. A gennaio del 2013 il suo neo-partito lo inserisce nelle liste del Senato per le elezioni politiche del 2013, ma non viene eletto.\nA maggio 2014 \u00e8 candidato nella lista di Forza Italia alle Elezioni Europee 2014 nella Circoscrizione Italia insulare ottiene 48.189 preferenze ma non riesce a essere eletto.\nEurodeputato.\nIl 18 giugno 2018 con l'elezione a sindaco di Catania, Salvo Pogliese lascia il posto di Europarlamentare, il primo dei non eletti risulta essere Gianfranco Miccich\u00e9 che si insedia, ma per incompatibilit\u00e0 con il ruolo di Presidente dell'Assemblea regionale siciliana \u00e8 dichiarato decaduto. Cos\u00ec il 20 agosto 2018 Leontini diventa Europarlamentare per l'ultimo scorcio di legislatura. \nA dicembre lascia Forza Italia per aderire, il 16 gennaio 2019, al partito politico di Giorgia Meloni Fratelli d'Italia. Abbandona anche il gruppo del Partito Popolare Europeo e si iscrive al Gruppo dei Conservatori e dei Riformisti Europei. Non \u00e8 per\u00f2 ricandidato da FdI alle elezioni europee del maggio 2019.\nSindaco di Ispica.\nRitorna a ricoprire la carica di sindaco di Ispica nelle elezioni amministrative del 4-5 ottobre 2020, prevalendo al primo turno sull'uscente Lucio Pierenzo Muraglie con il 50,3% dei suffragi.\nProcedimenti giudiziari.\nNel 2013 viene indagato nel processo denominato \"Guido Tersilli\" per presunta truffa all'INPS, per concessione indebita di pensioni di invalidit\u00e0, nel 2016 viene assolto perch\u00e9 il fatto non sussiste.\nNel 2014 subisce una condanna contabile dalla Corte dei Conti, insieme a Salvatore Cuffaro ed altri ex assessori e deputati siciliani, per assunzioni ritenute illegittime di autisti del 118, a risarcire 780.000 euro a testa\n, in appello ridotti a 30.000 euro ciascuno.\n\u00c8 assolto in appello nel 2019 nell'inchiesta delle cosiddette \"spese pazze\" dell'Ars."}
{"id": "1844657", "revid": "95049", "url": "https://it.wikipedia.org/wiki?curid=1844657", "title": "La Celsa", "text": "La Celsa, o anche Tomba Celsa, \u00e8 un mausoleo posto al km 12,7 della via Flaminia a Roma, nella zona Z. LVII Labaro.\nIl mausoleo, a tamburo cilindrico su basamento parallelepipedo, fa parte di un complesso molto pi\u00f9 vasto, che si estendeva dall'altura di Saxa Rubra fino al Tevere. \u00c8 presente anche una formazione di cavit\u00e0 usate come zona funeraria."}
{"id": "1844658", "revid": "161374", "url": "https://it.wikipedia.org/wiki?curid=1844658", "title": "Strada Regionale 20 del Colle di Tenda e di Valle Roja", "text": ""}
{"id": "1844662", "revid": "161374", "url": "https://it.wikipedia.org/wiki?curid=1844662", "title": "Strada Regionale 30 di Val Bormida", "text": ""}
{"id": "1844663", "revid": "161374", "url": "https://it.wikipedia.org/wiki?curid=1844663", "title": "Strada Regionale 31 del Monferrato", "text": ""}
{"id": "1844664", "revid": "767487", "url": "https://it.wikipedia.org/wiki?curid=1844664", "title": "Riccardo Cornolti", "text": "Carriera.\nAppartenente ad una famiglia di calciatori (i fratelli Luca e Giacomo giocarono anch'essi nell'Atalanta), cresce nell'Ardens Bergamo per passare all'Atalanta, con cui debutta in Seconda Divisione.\nCon i nerazzurri disputa dieci stagioni totalizzando 192 presenze e 12 reti.\nTermina la carriera nella Trevigliese, per passare poi tra gli amatori con la Zognese.\nA partire dagli anni venti aiuta il padre Canuto Cornolti e il fratello Giacomo nell'attivit\u00e0 di famiglia: la costruzione e la riparazione/restaurazione dell'organo; l'attivit\u00e0 della famiglia \u00e8 proseguita fino agli anni settanta.\nSoprannominato in dialetto bergamasco \"bombard\u00ec\" (bombardino) perch\u00e9 da attaccante fa gol pesanti, nonostante successivamente diventi terzino.\nLo scrittore \nRenato Ravanelli, riprendendo il quotidiano L'Eco di Bergamo del 1930, \nscrisse: \"Eccolo qui \"Bombardino\", il terzino che non fallisce un \npallone; eccolo impegnato in partita con tutti i suoi capelli biondi \nlasciati al vento sulla sua testa. Con quel viso triangolare, che in \nuna partita accanita assume aspetti strani, con quel suo corpo non \natletico, rassomiglia- anche per l'intervento delle sue morali qualit\u00e0- \nad un piccolo essere di leggenda. E con quei capelli biondi, se \ndomandassimo ad un tedesco a chi potrebbe assomigliare il nostro \nRiccardo Cornolti, la risposta sarebbe: Sigfrido. Il neroazzurro si pu\u00f2 \nper davvero considerare un piccolo eroe dello sparuto mondo calcistico \nbergamasco. E se gli appassionati sportivi di Bergamo amano e seguono e \napplaudono questo atleta nostrano, facendo di lui quasi una bandiera, \nnon fanno male, non peccano di esagerazione n\u00e9 di montatura; in fin dei \nconti non fanno altro che dare a bombardino quel che \u00e8 di bombardino. \nQuesto calciatore ha un gioco difensivo cos\u00ec schietto, lineare, preciso,\nredditizio, che a prima vista, uno che non lo conoscesse, non lo \npotrebbe supporre. La sua scelta di tempo \u00e8 cos\u00ec straordinaria che egli,\nbasso di statura ed esile di corporatura, riesce lo stesso a battere \nqualsiasi avversario, in lunghezza come in altezza. Il suo entrare ed \nuscire da ogni scontro e da ogni mischia \u00e8 fatto in modo cos\u00ec elegante \ned intelligente che mai sul suo cammino trova piedi avversari. E mai \ndifatti abbiamo visto questo biondo Riccardo cuor di leone dolorante a \nterra per aver ricevuto una botta! \u00c8 uno dei pochi calciatori che \nriesce ad ottenere dal suo fisico, per l'intelligenza di gioco, un \nrendimento pari al mille per mille. Molti sono coloro che esclamano:\" \nAh, se fosse una spanna pi\u00f9 alto! Sarebbe nazionale!\". Nossignori. Se il\nbombardino fosse pi\u00f9 alto, non sarebbe pi\u00f9 quel valoroso calciatore che\n\u00e8 oggi. E poco alla volta piacerebbe meno. Nello sport c'\u00e8 pi\u00f9 \nsentimento di quel che si creda: Cornolti III oggi piace anche perch\u00e9 \negli si manifesta come un Davide, non gi\u00e0 come un Golia; un inferiore, \nmai un pi\u00f9 potente. E poi che conta l'esser piccolo? Leggendo una volta \nun articolo di Marino Moretti, abbiamo rimarcato un avverbio e un \naggettivo messi assieme: colossalmente piccolo. Ebbene, noi il nostro \nventicinquenne Riccardo, puro prodotto atalantino, siamo disposti a \ngiudicarlo in campo colossalmente grande. Per la sua maniera di gioco \nsbarazzina, ardita, sfidante tutti. E anche perch\u00e9, pur essendo biondo, \negli in campo meglio di ogni altro rappresenta il testardo valore della \nnostra razza montanara\"."}
{"id": "1844665", "revid": "3732", "url": "https://it.wikipedia.org/wiki?curid=1844665", "title": "Atletica leggera ai Giochi della XXVI Olimpiade - 100 metri piani femminili", "text": "I 100 metri piani hanno fatto parte del programma femminile di atletica leggera ai Giochi della XXVI Olimpiade. La competizione si \u00e8 svolta nei giorni 26-27 luglio 1996 allo Stadio Olimpico del Centenario di Atlanta.\nLa gara.\nGail Devers scende sotto gli 11\" sia in batteria (10\"92) sia nei Quarti: 10\"94!\nMerlene Ottey fa ancora meglio nella prima semifinale: 10\"93, davanti a Gwen Torrence con 10\"97. La Devers vince la seconda serie in 11\"00. Escono inaspettatamente Juliet Cuthbert e Irina Privalova, entrambe sul podio a Barcellona. Il tempo della Cuthbert, 11\"07, \u00e8 il pi\u00f9 veloce di sempre per un'atleta eliminata in semifinale.\nGail Devers, dotata di una partenza bruciante, \u00e8 la favorita per il titolo. Invece in finale arriva appaiata sul traguardo alla Ottey. I giudici assegnano la vittoria alla Devers per 5 millesimi di secondo.\nTempi di reazione: 0\"166 sia per la Devers che per la Ottey."}
{"id": "1844682", "revid": "767487", "url": "https://it.wikipedia.org/wiki?curid=1844682", "title": "Tribunale amministrativo delle Nazioni Unite", "text": "Il Tribunale amministrativo delle Nazioni Unite (TANU, in inglese UNAT, United Nations Administrative Tribunal) \u00e8 un organo giurisdizionale dell'ONU che ha il compito di dirimere le controversie che possono sorgere tra l'organizzazione ed i suoi funzionari, ovvero i componenti del segretariato, organo amministrativo dell'ONU.\nIl tribunale \u00e8 stato fondato nel 1949, tramite la risoluzione 351 del 24 novembre, nel corso della IV sessione dell'Assemblea generale. I membri sono sette, eletti per quattro anni dall'Assemblea generale (al massimo \u00e8 previsto un solo reincarico). Non sono ammessi due o pi\u00f9 giudici della stessa nazionalit\u00e0."}
{"id": "1844691", "revid": "1266208", "url": "https://it.wikipedia.org/wiki?curid=1844691", "title": "Amerigo Bedetti", "text": "Carriera calciatore.\nHa giocato in massima serie con la ed in Serie B con e , per un totale di 84 presenze e 34 reti in seconda serie."}
{"id": "1844696", "revid": "729019", "url": "https://it.wikipedia.org/wiki?curid=1844696", "title": "Breda Ba.15", "text": "Il Breda Ba.15 fu un aereo da turismo monomotore, biposto monoplano ad ala alta sviluppato dalla divisione aeronautica dell'azienda italiana Societ\u00e0 Italiana Ernesto Breda nei tardi anni venti.\nBench\u00e9 destinato al mercato dell'aviazione civile da turismo, venne utilizzato anche in ambito militare come addestratore basico nei reparti della Regia Aeronautica,\nStoria del progetto.\nNel 1928 il Ministero dell'Aeronautica emise una richiesta per la realizzazione di un velivolo leggero da utilizzarsi nel ruolo di addestratore basico per le scuole di volo, come aereo da collegamento e da turismo.\nAl bando di concorso parteciparono la quasi totalit\u00e0 delle aziende di produzione aeronautica del territorio nazionale, tra cui la Breda con il suo Ba.15 che pur non essendone risultata vincitrice si classific\u00f2 ottimamente nelle prove comparative del febbraio 1929. Alla fine furono addirittura dieci i progetti che vennero ritenuti all'altezza dei requisiti richiesti; oltre il Ba.15, il vincitore Fiat-Ansaldo A.S.1, l'AVIA FL.3, il CAB C.4, il Caproni Ca.100 (pi\u00f9 noto come \"Caproncino\"), il CANT 26, l'IMAM Ro.5, il Macchi M.70, il Magni Vittoria ed il Piaggio P.9.\nTecnica.\nIl Ba.15 era un monomotore monoplano di aspetto piuttosto convenzionale caratterizzata dall'ala alta a parasole.\nLa fusoliera di sezione rettangolare era realizzata in tubi di acciaio saldati e rivestita di tela verniciata.\nLa cabina di pilotaggio \u00e8 chiusa, con due posti in tandem: anteriore per il passeggero e posteriore per il pilota, dotata di un'ampia vetratura.\nPosteriormente la fusoliera terminava in una coda convenzionale dall'impennaggio monoderiva.\nIl carrello d'atterraggio era fisso, ad asse interrotto con molleggio e ammortizzatori in gomma, e le ruote sono provviste di freni.\nIl pattino di coda \u00e8 orientabile e montato su ammortizzatori elastici.\nAnteriormente era posizionato il motore, che in questo modello non era legato ad una particolare fornitura; vennero infatti utilizzati principalmente il cecoslovacco radiale 7 cilindri Walter Venus, ma anche il connazionale Walter Mars oltre a motori in linea, tra cui gli italiani Colombo S.63 ed Isotta Fraschini Asso 80 Ri ed i britannici Cirrus III e de Havilland Gipsy I.\nIn pratica, sul Breda 15 S poteva essere montato qualsiasi motore (a cilindri a stella o in linea), purch\u00e9 di potenza compresa fra 85 e 140 CV.\nA causa delle diverse caratteristiche dei motori impiegati venivano utilizzate delle ali diverse le cui misure variavano dai 10,0 ai 10,80 m.\nImpiego operativo.\nBench\u00e9 principalmente destinato all'uso civile, alcuni Ba.15 furono impiegati come addestratori anche nelle scuole di volo militari della Regia Aeronautica.\nEsemplari attualmente esistenti.\nUn Ba.15 equipaggiato con un motore de Havilland Gipsy I, esposto presso il Museo nazionale della scienza e della tecnologia Leonardo da Vinci di Milano, \u00e8 l'esemplare usato da Gaby Angelini per il suo raid europeo del 1932."}
{"id": "1844698", "revid": "17049138", "url": "https://it.wikipedia.org/wiki?curid=1844698", "title": "Ferrovia Genova-Torino", "text": ""}
{"id": "1844699", "revid": "177531", "url": "https://it.wikipedia.org/wiki?curid=1844699", "title": "Fifa 09", "text": ""}
{"id": "1844701", "revid": "51323", "url": "https://it.wikipedia.org/wiki?curid=1844701", "title": "UNAT", "text": ""}
{"id": "1844702", "revid": "767487", "url": "https://it.wikipedia.org/wiki?curid=1844702", "title": "Leopoldo Caimmi", "text": "Carriera.\nInizia la carriera nell'Alba Audace fino alla stagione prima della fusione che diede origine alla , nel 1927 passa al , con cui disputa il girone B della Divisione Nazionale 1927-1928, quindi a fine stagione torna nella capitale per indossare la maglia della .\nCoi biancocelesti resta 3 stagioni, disputando i primi 2 campionati di Serie A a girone unico. Nel 1931 viene ceduto all'Atalanta in Serie B dove milita altre due annate, quindi nel 1933 torna in massima serie per vestire la maglia del , all'ultima apparizione fino ad ora in Serie A della sua storia. Prosegue quindi la carriera fra Serie B e Serie C con Cagliari e Fanfulla.\nIn carriera ha totalizzato complessivamente 65 presenze e 2 reti nella Serie A a girone unico e 76 presenze in Serie B."}
{"id": "1844703", "revid": "1745361", "url": "https://it.wikipedia.org/wiki?curid=1844703", "title": "Cleostrato (mitologia)", "text": "Nella mitologia greca, Cleostrato era il nome di uno degli eroi di Tespie, citt\u00e0 della Beozia, famoso per aver sconfitto un drago che da molto tempo uccideva i giovani della citt\u00e0.\nIl mito.\nA Tespie c'era l'usanza di sacrificare ogni anno un giovane al drago che imperversava nel luogo ed un giorno venne scelto Cleostrato tramite sorteggio, ma egli grazie all'aiuto del suo amico Menestrato (che gli fabbric\u00f2 un'armatura di metallo con particolari ganci), riusc\u00ec ad affrontare l'orrenda creatura. Cleostrato non era abile con le armi ed infatti venne subito divorato dal mostro, ma i ganci di ferro (o squame) dilaniarono dall'interno la creatura uccidendola. \nCleostrato in ogni caso non sopravvisse allo scontro."}
{"id": "1844708", "revid": "767487", "url": "https://it.wikipedia.org/wiki?curid=1844708", "title": "Libero Molinis", "text": ""}
{"id": "1844714", "revid": "599013", "url": "https://it.wikipedia.org/wiki?curid=1844714", "title": "Alfredo Barisone", "text": "Carriera.\nHa giocato in massima serie con le maglie di Atalanta, Sampierdarenese e Juventus."}
{"id": "1844718", "revid": "767487", "url": "https://it.wikipedia.org/wiki?curid=1844718", "title": "Ugo Lodi", "text": "Carriera.\nHa totalizzato 68 presenze in Serie B con le maglie di Atalanta e Derthona."}
{"id": "1844725", "revid": "1543377", "url": "https://it.wikipedia.org/wiki?curid=1844725", "title": "National Park Service", "text": "Il National Park Service (\"Servizio dei parchi nazionali\", NPS nella sigla in inglese) \u00e8 l'agenzia federale statunitense incaricata della gestione dei parchi nazionali, dei Monumenti nazionali e di altri luoghi protetti. Fu creato il 25 agosto 1916 mediante una legge organica del Congresso, con lo scopo di \"conservare il paesaggio e gli oggetti naturali e storici nonch\u00e9 la vita selvaggia in esso contenuti e provvedere al godimento degli stessi in maniera e con mezzi tali da lasciarli inalterati per il godimento delle future generazioni\". \nAppartiene al Dipartimento dell'Interno del Governo degli Stati Uniti. Non tutte le aree protette rientrano nella competenza del National Park Service, per esempio, Ellis Island, considerata monumento nazionale, appartiene al gestore del Monumento nazionale della Statua della Libert\u00e0. In tutti gli stati, eccetto il Delaware, vi \u00e8 un ufficio di rappresentanza del Servizio.\nDivisioni Speciali.\nUna delle divisioni speciali del National Park Service \u00e8 la Polizia dei Parchi, con giurisdizione all'interno di tutti i luoghi di competenza del Servizio, sebbene eserciti principalmente le sue funzioni nelle aree metropolitane. \nNelle zone rurali e selvagge, la giurisdizione spetta ai Rangers. Altre divisioni speciali sono il Servizio americano degli Edifici storici, il Programma nazionale dei Luoghi storici e il Registro nazionale dei Luoghi storici.\nSistema dei parchi nazionali.\nIl \"sistema dei parchi nazionali\" \u00e8 il complesso dei parchi e dei luoghi gestiti dal National Park Service. Questo sistema copre circa 338.000\u00a0km\u00b2, dei quali 17.000\u00a0km\u00b2 continuano ad essere propriet\u00e0 privata. Il parco maggiore, il Parco e Riserva nazionale di Wrangell-St. Elias, in Alaska, con 53.000\u00a0km\u00b2 forma il 16% totale del sistema. L'unit\u00e0 pi\u00f9 piccola del sistema \u00e8 costituita dal Memorial Thaddeus Kosciuszko, in Pennsylvania, con 80\u00a0m\u00b2.\nOltre a queste unit\u00e0 ed altre propriet\u00e0 che possiede o amministra, il National Park Service fornisce anche assistenza tecnica o finanziaria ad aree affiliate, con l'autorizzazione del Congresso. Tra queste aree sono da ricordare la Riserva nazionale dei Pini del New Jersey, di 4.711\u00a0km\u00b2, e il Memorial Benjamin Franklin."}
{"id": "1844728", "revid": "1745361", "url": "https://it.wikipedia.org/wiki?curid=1844728", "title": "Cleotera", "text": "Cleotera () o Cloedora \u00e8 un personaggio della mitologia greca. Pausania le cambia il nome in Cameiro.\nGenealogia.\nFiglia di Pandareo e di Armotoe.\nMitologia.\nDopo la morte dei genitori lei e la sorella Merope furono allevate da Afrodite, Era ed Atena che le crebbero insegnandole varie abilit\u00e0. \nDa adulta, poco prima delle nozze e per colpa di una distrazione delle divinit\u00e0, fu rapita con la sorella dalle Arpie. Queste le consegnarono alle Erinni, che ne fecero le ancelle di Proserpina nell'Ade.\nNell'Odissea il racconto viene narrato da Penelope.\nVoci correlate.\n "}
{"id": "1844732", "revid": "123699301", "url": "https://it.wikipedia.org/wiki?curid=1844732", "title": "Annual Register", "text": "L'Annual Register (in origine sottotitolato \"A View of the History, Politics and Literature of the Year ...\") \u00e8 un giornale politico pubblicato annualmente dal 1758. Fu fondato da Edmund Burke, che ne fu editore per molti anni, e da Robert Dodsley. \nL'edizione del 1776, stampata l'anno seguente, contiene la prima pubblicazione in Gran Bretagna della Dichiarazione d'indipendenza degli Stati Uniti."}
{"id": "1844737", "revid": "260760", "url": "https://it.wikipedia.org/wiki?curid=1844737", "title": "Comic Sans MS", "text": ""}
{"id": "1844738", "revid": "110157", "url": "https://it.wikipedia.org/wiki?curid=1844738", "title": "Get Away (Mobb Deep)", "text": "Get Away \u00e8 un brano musicale del gruppo rap statunitense Mobb Deep, pubblicato nel 2002 come terzo singolo estratto dall'album \"Infamy\". \u00c8 stato prodotto da Ez Elpee.\nInformazioni.\nIl brano non \u00e8 entrato nella \"Billboard Hot 100\", ma ha raggiunto la posizione n.75 nella \"Hot R&amp;B/Hip-Hop Songs\".\nIl suo testo \u00e8 stato scritto dagli stessi Havoc e Prodigy.\nVideoclip.\nIl videoclip \u00e8 stato girato in Tijuana e mostra i Mobb Deep mentre rappano per le strade desolate della citt\u00e0 o mentre sono alla guida dell'automobile con la quale stanno attraversando lo stato. Una scena \u00e8 stata anche girata all'interno di un hotel.\nTracce.\nLATO A:\nLATO B:"}
{"id": "1844741", "revid": "661526", "url": "https://it.wikipedia.org/wiki?curid=1844741", "title": "American Hi-Fi (album)", "text": "American Hi-Fi \u00e8 l'album di debutto della band pop punk American Hi-Fi, pubblicato nel 2001 dalla Island Records."}
{"id": "1844743", "revid": "1564499", "url": "https://it.wikipedia.org/wiki?curid=1844743", "title": "Collina (disambigua)", "text": ""}
{"id": "1844753", "revid": "13102", "url": "https://it.wikipedia.org/wiki?curid=1844753", "title": "Nils Petter Molv\u00e6r", "text": "\u00c8 considerato un pioniere del cosiddetto Nu jazz, fusione del jazz con la musica elettronica, mostrata nel suo album best seller dal titolo \"Khmer\", pubblicato dalla casa discografica ECM nel 1997.\nBiografia.\nMolv\u00e6r \u00e8 nato e cresciuto nell'isola di Sula in Norvegia, che lasci\u00f2 a diciannove anni per studiare musica al conservatorio di Trondheim. Si un\u00ec al gruppo musicale Masqualero, formato da Arild Andersen, Jon Christensen e Tore Brunborg. Masqualero (che prese il nome da una composizione di Wayne Shorter registrata da Miles Davis) pubblic\u00f2 parecchi album per la ECM, e Molv\u00e6r registr\u00f2 assieme ad altri artisti che facevano capo alla ECM prima del suo debutto con un gruppo da lui diretto con l'album \"Khmer\", nel 1997. Il disco consiste in una fusione di jazz, rock e sfondi sonori di musica elettronica, molto dissimile dal delicato \"jazz da camera\" tipicamente associato alla ECM. Il suono della tromba di Molv\u00e6r, talvolta elaborato elettronicamente, deve molto alle sperimentazioni degli anni settanta e ottanta di Miles Davis.\nNel 1997 ha vinto lo Spellemannprisen per il miglior album jazz dell'anno.\nNel 2014 realizza attraverso una collaborazione con la regista norvegese Unni Straume la colonna sonora del lungometraggio REMAKE.me, un film essenzialmente autobiografico e introspettivo. Questo lavoro viene proiettato al Kongsberg Jazz Festival nel luglio 2015 e viene nominato al Premio Amanda per miglior colonna sonora e miglior montaggio sempre nel 2015.\nNel 2016 vince il premio Spellemannprisen nella categoria \"Jazz\" per il suo lavoro \"Buoyancy\", registrato al Ocean sound recordings studio di Giske e prodotto dall Okeh Records."}
{"id": "1844754", "revid": "599013", "url": "https://it.wikipedia.org/wiki?curid=1844754", "title": "Paddy Kenny", "text": "Carriera.\nClub.\nNel 1997 debutta nel calcio professionistico con la maglia del Bradford, prima di venire acquistato dal Bury nell'agosto del 1998. Nel marzo del 1999 and\u00f2 in prestito alla squadra di Northern Premier League del Whitby Town. Concluso il prestito, gioc\u00f2 con il Bury per quattro stagioni, poi nel 2002 pass\u00f2 allo Sheffield United.\nInizialmente Kenny and\u00f2 in prestito al nuovo club per sostituire l'infortunato Simon Tracey, poi l'allenatore dello Sheffield Neil Warnock decise di acquistarlo a titolo definitivo. L'esordio con la maglia dei \"Blades\" avvenne nell'agosto del 2002 in una sconfitta per 2-1 in casa del Coventry City. Nel 2003, al termine della stagione, Kenny venne votato come miglior giocatore del club da parte dei tifosi, mentre nel 2006 ottenne la promozione in Premier League parando ben quattro rigori durante il campionato.\nNonostante le buone prestazioni durante la stagione 2006/2007, Kenny non riusc\u00ec a evitare la retrocessione della squadra. Nel 2008, a seguito di un ritardo a un allenamento e ad alcune incomprensioni con la dirigenza del club, Kenny venne messo in vendita, ma nel giro di poco tempo la situazione si risolse e Kenny firm\u00f2 un prolungamento del contratto. Alla fine della stagione 2008-2009 lo Sheffield raggiunse la finale di play off della Championship, ma venne sconfitto mancando cos\u00ec la promozione.\nPoco dopo la firma del nuovo contratto, Lo Sheffield, terminata la squalifica, acconsent\u00ec comunque a siglare con Kenny un nuovo contratto.\nIl 7 giugno 2010, dopo 8 stagioni con i \"Blades\", Kenny venne ceduto al club di Championship del Queens Park Rangers. Kenny divenne subito il portiere titolare del QPR, riuscendo a non subire reti nelle prime tre gare con la nuova maglia. Al termine di quella stagione Kenny venne votato come miglior giocatore del campionato sia dai colleghi calciatori che dai tifosi.\nPer la stagione 2014-2015 non prende parte al ritiro del Leeds per decisione del presidente Massimo Cellino che lo esclude dalla rosa per motivi scaramantici, in quanto il portiere \u00e8 nato di giorno 17.\nNazionale.\nNonostante sia nato in Inghilterra, Kenny ha scelto di giocare con l'Eire in quanto entrambi i genitori hanno ascendenze irlandesi. L'allora commissario tecnico Brian Kerr lo ha convocato per la prima volta nel 2004 e lo ha fatto esordire in un'amichevole vinta contro la Giamaica per 1-0.\nTra il 2004 e il 2006 ha giocato 7 volte in Nazionale, prima di ritirarsi dal calcio internazionale. A partire dal 2008 si \u00e8 dichiarato nuovamente disponibile per una convocazione in Nazionale.\nStatistiche.\nPresenze e reti nei club.\n\"Statistiche aggiornate al 13 maggio 2012.\""}
{"id": "1844755", "revid": "767487", "url": "https://it.wikipedia.org/wiki?curid=1844755", "title": "Walter Venus", "text": "Il Walter Venus era un motore aeronautico radiale 7 cilindri raffreddato ad aria prodotto dalla cecoslovacca Walter Engines a.s. negli anni trenta.\nIl Venus faceva parte di una famiglia di motori radiali, sviluppata per sostituire la precedente famiglia degli \"NZ\", che si differenziavano tra loro solamente nella quantit\u00e0 di cilindri adottando molte componenti meccaniche comuni:\nIl Venus, come tutta la serie, adottava delle soluzioni tecniche comuni ad altri motori radiali della sua epoca quali l'adozione della distribuzione a valvole in testa e la trasmissione diretta del moto all'elica."}
{"id": "1844756", "revid": "287204", "url": "https://it.wikipedia.org/wiki?curid=1844756", "title": "Nils Petter Molvaer", "text": ""}
{"id": "1844757", "revid": "767487", "url": "https://it.wikipedia.org/wiki?curid=1844757", "title": "Poland (Ohio)", "text": "Poland \u00e8 un comune degli Stati Uniti d'America, nella Contea di Mahoning nello Stato dell'Ohio.\nGeografia fisica.\nSituata sul fiume Yellow Creek, 70 miglia a sud-est di Cleveland (Ohio) e circa 55 miglia a nord-ovest di Pittsburgh (Pennsylvania) e ad appena 7 miglia dalla citt\u00e0 di Youngstown (Ohio), Poland conta circa 3.000 abitanti.\nSecondo L'Ufficio di Censimento degli Stati Uniti, il villaggio ha una superficie totale di 1,2 miglio quadrato\u00a0s (3,2 km\u00b2).\nStoria.\nNel 1796, Poland \u00e8 stata la prima citt\u00e0 a formarsi nel Connecticut Western Reserve. Il Villaggio \u00e8 stato Fondato da persone provenienti dal Connecticut, i quali hanno ricevuto dei terreni nella parte nord-est dell'Ohio, poi noto come Connecticut Western Reserve, di cui Poland \u00e8 stata la prima citt\u00e0. Il comune \u00e8 stato fondato da Jonathan Fowler, che si innamor\u00f2 del fiume Yellow Creek, che scorre attraverso Poland, Fowler aveva una locanda di sua propriet\u00e0 vicino al fiume. Gli edifici storici di Poland possono essere identificati da un cartello di legno a forma di Ohio, situato vicino al portone d'entrata; il cartello racconta ci\u00f2 che l'edificio era un tempo.\nIl villaggio di Poland \u00e8 stato incorporata nel 1866. \u00c8 anche sede del Seminario Poland High School Bulldogs.\nSociet\u00e0.\nEvoluzione demografica.\nSulla base del censimento del 2000, vi erano 2.866 persone, 1.086 famiglie, e 822 famiglie residenti nel villaggio. La densit\u00e0 di popolazione era stata 2303,2 persone per miglio quadrato (892.4/km\u00b2). Si contavano 1.123 unit\u00e0 abitative per una densit\u00e0 media di 349,7/km\u00b2. La composizione razziale del villaggio era la seguente: 99,16% bianchi, 0,24% afroamericani, 0,01% nativi americani, 0,10% asiatici, 0,17% di Altre Razze, e 0,31% di due o pi\u00f9 razze. Gli ispanici o latinoamericani di qualsiasi razza sono lo 0,98% della popolazione.\nCi sono 1.086 le famiglie, il 34,3% delle quali ha bambini al di sotto dei 18 anni di et\u00e0 che vivono con loro, ci sono 63,4% coppie sposate che vivono insieme, 9,3% delle donne vive senza marito in casa e il 24,3% sono non-famiglie. Il 22,5% di tutte le famiglie sono costituite da singoli individui e l'11,1% \u00e8 rappresentato da persone con pi\u00f9 di 65 anni di et\u00e0. La dimensione media delle famiglie \u00e8 di 2,57 individui.\nNel villaggio la popolazione \u00e8 divisa, con il 24,6% sotto i 18 anni, 5,4% da 18 a 24, 25,6% da 25 a 44, 24,8% da 45 a 64, e il 19,6% che hanno 65 anni di et\u00e0 o pi\u00f9. L'et\u00e0 media \u00e8 di 42 anni. Per ogni 100 femmine ci sono 92,2 maschi. Per ogni 100 femmine di 18 anni e pi\u00f9, ci sono 87,3 maschi.\nIl reddito medio per una famiglia nel villaggio \u00e8 di 55.486 dollari per anno. I maschi hanno un reddito medio di $ 42.857 dollari e le donne di 23.603 dollari. Il reddito pro capite per il villaggio era di $ 23.924. Circa il 4,5% delle famiglie e il 6,1% della popolazione sono al di sotto del soglia di povert\u00e0, tra questi l'8,8% ha meno di 18 anni e il 13,2% 65 o pi\u00f9."}
{"id": "1844758", "revid": "661526", "url": "https://it.wikipedia.org/wiki?curid=1844758", "title": "The Art of Losing", "text": "The Art of Losing \u00e8 il secondo album della band pop punk American Hi-Fi, pubblicato nel 2003 dalla Island Records."}
{"id": "1844759", "revid": "118183087", "url": "https://it.wikipedia.org/wiki?curid=1844759", "title": "Terme di Petriolo", "text": "Le Terme di Petriolo (o \"Bagni di Petriolo\") costituiscono una sorgente termale toscana. L'ubicazione \u00e8 nella Valle dell'Ombrone, lungo il corso del fiume Farma, al confine tra i comuni di Monticiano e Civitella Paganico, rispettivamente in provincia di Siena e in quella di Grosseto.\nStoria.\nLe Terme di Petriolo erano gi\u00e0 conosciute fin dall'epoca romana, tanto da essere citate in un'orazione di Cicerone e in un epigramma di Marziale; inoltre, nella zona sono stati rinvenuti alcuni resti di epoca etrusca e romana, sia nel versante grossetano che in quello senese. Il toponimo attuale \u00e8, tuttavia, di epoca duecentesca.\nIn epoca rinascimentale, e pi\u00f9 precisamente all'inizio del Quattrocento, fu costruito il primo complesso termale in muratura, dinanzi alla sponda settentrionale del Farma, nel territorio comunale di Monticiano. La struttura si presenta dall'aspetto fortificato, con strutture murarie in pietra e loggiato. Proprio durante il Rinascimento, le terme assunsero un notevole prestigio, tanto che vi si recarono alcuni personaggi della famiglia dei Medici e dei Gonzaga (tra cui Alessandro Gonzaga, che soffriva di rachitismo), oltre a papa Pio II.\nNel 1907 Petriolo fu annoverato nella pubblicazione del Ministero dell'Interno riguardante l'elenco ufficiale delle acque minerali d'Italia.\nCaratteristiche.\nLe acque termali sgorgano ad una temperatura di +43\u00a0\u00b0C lungo un tratto del fiume Farma e si caratterizzano per la presenza di idrogeno solforato, con concentrazione sulfidrometrica pari a 21 milligrammi al litro. Sono presenti anche anidride carbonica libera, calcio, fluoro e gli ioni cloruro, solfato e idrogenocarbonato.\nTali caratteristiche classificano le acque di Petriolo come acque solfidriche, salso-solfato-bicarbonato-alcalino terrose-ipertermali.\nLe sorgenti termali sono fruibili, sia liberamente che presso gli attrezzati stabilimenti termali con annesse strutture alberghiere."}
{"id": "1844772", "revid": "110157", "url": "https://it.wikipedia.org/wiki?curid=1844772", "title": "Hearts on Parade", "text": "Hearts on Parade \u00e8 il terzo album in studio della band pop punk American Hi-Fi, pubblicato nel 2005 dalla Maverick Records."}
{"id": "1844777", "revid": "599013", "url": "https://it.wikipedia.org/wiki?curid=1844777", "title": "Occupazione militare", "text": "Per occupazione militare si intende, nel diritto internazionale, la presenza di forze armate straniere all'interno del territorio di uno Stato in una misura preponderante rispetto a quella delle forze armate dello Stato occupato.\nStoria.\nEsempi di occupazione militare, nella storia, soprattutto del tipo cruento, sono innumerevoli. Essi hanno talora comportato l'incorporazione del territorio occupato in quello dello Stato occupante - come nel caso del Tibet occupato militarmente dalla Cina nel 1959 - ovvero, pi\u00f9 frequentemente, un ripristino solo parziale della sovranit\u00e0 dello Stato occupato in favore di un potere d'ingerenza da parte dello Stato - o della coalizione di Stati - occupante. \u00c8 il caso degli effetti dell'occupazione, durante e dopo la seconda guerra mondiale, di gran parte dei paesi dell'Europa orientale: (Estonia, Lettonia, Lituania, Carelia e tutti gli altri paesi del Patto di Varsavia) da parte dell'Unione sovietica.\nIn taluni casi - come quelli dell'Italia, della Germania e del Giappone durante e dopo la seconda guerra mondiale - l'occupazione militare straniera produce l'effetto indiretto della scomparsa di un regime totalitario o autoritario e la conseguente liberazione di tutte le forze politiche e culturali, fino ad allora represse, aventi un carattere liberale e/o democratico, innescando un rapido processo, appunto, d'instaurazione o ripristino di un regime liberaldemocratico. Anche in quest'ultimo caso, per\u00f2, il ripristino della sovranit\u00e0 dello Stato gi\u00e0 occupato \u00e8 molto raramente pieno e completo, riservandosi quasi sempre lo Stato o coalizione gi\u00e0 occupante d'imporre delle misure atte ad impedire il ripresentarsi delle condizioni che avevano determinato la guerra e, quindi, l'occupazione.\nLe motivazioni.\nTale presenza pu\u00f2 essere scaturita da un'invasione cruenta del territorio causata dal prevalere delle forze occupanti su quelle dello Stato occupato, con le quali si trova in guerra, ovvero - pi\u00f9 raramente - dalla richiesta fatta dallo Stato medesimo, dichiaratosi pi\u00f9 o meno temporaneamente impossibilitato a mantenere al proprio interno la pace civile. \nIn quest'ultimo caso, per\u00f2, si tende a parlare pi\u00f9 precisamente di operazioni per il mantenimento della pace o \"peacekeeping\"."}
{"id": "1844778", "revid": "17050471", "url": "https://it.wikipedia.org/wiki?curid=1844778", "title": "Ray Kurzweil", "text": ""}
{"id": "1844780", "revid": "1915706", "url": "https://it.wikipedia.org/wiki?curid=1844780", "title": "Acido fenilarsonico", "text": "L'acido fenilarsonico \u00e8 il composto organico di formula C6H5AsO(OH)2 in cui l'anello aromatico del radicale fenile \u00e8 legato all'atomo di arsenico di un gruppo [AsO(OH)2].\nA temperatura ambiente si presenta come un solido incolore.\nL'acido fenilarsonico \u00e8 tossico e molto pericoloso per l'ambiente, soprattutto per gli organismi acquatici, dove pu\u00f2 provocare effetti deleteri a lungo termine; pu\u00f2 essere assorbito dall'organismo per l'inalazione dei suoi vapori e per ingestione."}
{"id": "1844781", "revid": "29478", "url": "https://it.wikipedia.org/wiki?curid=1844781", "title": "C. Wright Mills", "text": ""}
{"id": "1844782", "revid": "179980", "url": "https://it.wikipedia.org/wiki?curid=1844782", "title": "Ubaldo Matildo Fillol", "text": ""}
{"id": "1844784", "revid": "254059", "url": "https://it.wikipedia.org/wiki?curid=1844784", "title": "Terme di Sorano", "text": "Le terme di Sorano costituiscono una serie di sorgenti termali situate a circa 3\u20134\u00a0km a sud di Sorano, nell'Area del Tufo.\nStoria.\nLa presenza delle sorgenti termali nell'Area del Tufo, nei pressi del centro di Sorano, era nota fin dal periodo medievale, quando fu costruita la pieve di Santa Maria dell'Aquila proprio sopra una delle sorgenti termali.\nIl luogo fu verosimilmente usato dagli Aldobrandeschi e successivamente dagli Orsini per i loro bagni; in epoche pi\u00f9 recenti fu completamente abbandonato, andando incontro ad un lunghissimo periodo di degrado.\nAll'inizio del nuovo millennio, una serie di lavori ha portato al recupero e alla valorizzazione delle numerose sorgenti, oltre alla costruzione di un moderno stabilimento.\nCaratteristiche.\nL'acqua termale sgorga in pi\u00f9 sorgenti che sono disseminate lungo un torrente ed un ruscello minore. La temperatura dell'acqua alla sorgente \u00e8 di +37,5\u00a0\u00b0C; quest'ultima \u00e8 classificata come acqua termale magnesiocalcica.\nLe sorgenti termali possono essere fruite presso il moderno stabilimento."}
{"id": "1844791", "revid": "92723", "url": "https://it.wikipedia.org/wiki?curid=1844791", "title": "1808 (saggio)", "text": "1808 \u00e8 il titolo di un saggio storico del giornalista brasiliano Laurentino Gomes nel quale si narra del trasferimento della Famiglia Reale dei Braganza dal Portogallo al Brasile per evitare la detronizzazione ad opera delle incombenti truppe di invasione napoleoniche.\n(Vedi anche Guerra d'indipendenza spagnola: Conseguenze in Spagna).\nNel 2008 il libro ha ricevuto un premio come miglior opera di saggistica dall'Accademia Brasiliana delle Lettere ed il Premio Jabuti per la Letteratura nella categoria libri-reportage.\nIl Principe Reggente D. Jo\u00e3o VI giunse il 22 gennaio 1808 a Salvador de Bahia con i suoi familiari e questa tappa del lungo viaggio fu fondamentale per il futuro politico della colonia.\nProsegu\u00ec il viaggio per la nuova capitale Rio de Janeiro dove arriv\u00f2 il 7 marzo per riunirsi a tutta la Corte e risiedervi per governare il Brasile durante i successivi 13 anni.\nIl 26 aprile 1821 il sovrano ripart\u00ec, con riluttanza, per Lisbona in seguito alle forti insistenze della nobilt\u00e0 portoghese.\nIl libro \u00e8 strutturato in capitoli organizzati in forma tale da facilitare la comprensione degli avvenimenti relativi a questo evento storico formando in tal modo, per il lettore, un mosaico fedele delle vicende politiche, economiche e sociali di Portogallo, Francia, Inghilterra e Brasile tra fine Settecento ed inizio Ottocento, ovvero al culmine della parabola napoleonica.\nL'opera comprende molti dati e notizie, anche inediti, raccolte nel corso di 10 anni di ricerche e contribuisce a chiarire molti aspetti importanti o curiosi della vita nel Portogallo e nel Brasile dell'epoca.\nLo stesso autore in seguito ha scritto: \"1822\" dove narra le vicende successive al ritorno in Portogallo di D. Jo\u00e3o VI e \"1889\" anno della fine del regno di dom Pedro II e la proclamazione della Repubblica federativa del Brasile (15 novembre) completando cos\u00ec la \"Trilogia brasiliana\". \nTrama.\nNiente di simile era mai successo nella storia del Portogallo o di altri Paesi europei: \nin tempo di guerra Re e Regine venivano deposti, imprigionati oppure obbligati a rifugiarsi presso i loro alleati ma nessuno di loro era andato tanto lontano al punto da attraversare un oceano per tentare di garantire la sopravvivenza del Trono e della propria dinastia.\nMalgrado gli Europei dell'epoca dominassero colonie immense in diversi continenti fino a quel momento nessun sovrano aveva mai messo piede nei suoi territori oltremare per una semplice visita, tanto meno per risiedervi e governare.\nPertanto il trasferimento dell'intera Corte del Portogallo (quasi 15.000 persone) fu un avvenimento senza precedenti.\nLa partenza delle 58 navi della flotta reale avvenne all'alba del 29 novembre 1807, appena poche ore prima dell'arrivo delle truppe napoleoniche. Conseguentemente i cittadini portoghesi si ritrovarono, nel volgere di un giorno, nella condizione di orfani della loro monarchia, privati di maggior parte della loro classe dirigente e imprenditoriale cos\u00ec come dell'intero Tesoro di Stato trasferito anch'esso via mare, sotto la scorta dei vascelli della Royal Navy, per sottrarlo alle grinfie del Bonaparte. Vennero spediti via mare anche suppellettili e mobili pregiati, opere d'arte, ori, argenterie e tutti gli arredi sacri di valore che fu possibile asportare da chiese e monasteri nel pochissimo tempo disponibile.\nSebbene la partenza fosse di fatto una fuga in realt\u00e0 si trattava in realt\u00e0 delle attuazione di un trasferimento della Corte e del Governo portoghesi verso la colossale colonia oltreoceano del quale, tra gli alti funzionari e ministri dei vari monarchi, si parlava gi\u00e0 da secoli avendone valutato tutti gli aspetti ed elaborato i piani per attuarlo.\nL'ipotesi di insediare in Brasile il baricentro del Governo dell'Impero portoghese era stato considerato opportuno per considerazioni geopolitichee commerciali per\u00f2 il progetto era rimasto allo stato di mera ipotesi non avendo, fino a quel momento, alcuna urgenza di attuarlo.\nCon la minaccia dell'arrivo imminente delle temute truppe napoleoniche, il cronicamente indeciso principe reggente D. Jo\u00e3o VI fu posto con le spalle al muro e obbligato a decidere, per la prima volta in vita sua, di persona e repentinamente quale azione intraprendere per salvare trono, dinastia e possedimenti d'oltremare.\nDovendo scegliere tra partecipare a un'azione militare congiunta alle truppe inglesi per contrastare l'invasore, adottare il Blocco Continentale contro il commercio britannico, come pretendeva Napoleone oppure la fuga, il Principe scelse quest'ultima opzione, il che provoc\u00f2 un vero e proprio esodo di migliaia di persone.\nPer i Brasiliani invece, abituati fino a quel momento ad essere trattati come una semplice colonia dalla quale asportare pregiate materie prime, metalli e pietre preziose, la decisione di trasferire la Corte oltreoceano avr\u00e0 delle conseguenze di enorme portata i cui effetti avranno influenza fino ai giorni nostri essendo alla base di molti dei problemi socioeconomici che ancora affliggono il Brasile moderno.\nIl primo atto in Sud America del Reggente, durante la sua breve permanenza a Salvador de Bahia, sar\u00e0 un decreto con il quale i porti Brasiliani erano dichiarati aperti alle merci delle Nazioni amiche.\nNell'immediato questo si verificher\u00e0 solo per le navi dell'antico e potentissimo alleato Britannico che possedeva, all'epoca, una flotta mercantile gigantesca difesa da ben 880 navi da guerra e presenti praticamente in ogni porto del globo di una qualche importanza commerciale.\nVerr\u00e0 creato nella nuova capitale, Rio de Janeiro, il nucleo dell'attuale Biblioteca Nazionale con i preziosissimi volumi di propriet\u00e0 della Corona (oltre 60.000, in origine) sopravvissuti al frettoloso trasloco.\nMolti di essi, assieme ad argenteria e arredi sacri, erano rimasti danneggiati alla partenza, anche in modo grave, nel trasportarli in fretta e furia chiusi in casse lungo le vie, in quei giorni alquanto fangose, che conducevano ai moli del porto di Lisbona.\nIl trasferimento dei volumi sar\u00e0 completato nel 1811 a cura dell'archivista reale Luiz Joaquim dos Santos Marrocos il quale, durante gli anni della sua permanenza a Rio de Janeiro, sar\u00e0 testimone attento delle importanti mutazioni sociali del Brasile e delle quali scriver\u00e0 nella regolare corrispondenza mantenuta con la famiglia di origine, rimasta a Lisbona.\nAll'inizio risult\u00f2 molto difficile governare la colonia secondo le abitudini della Corte portoghese appena giunta dall'Europa.\nUn problema affatto banale era costituito dalla sua colossale estensione, rispetto al piccolo Portogallo (circa 9 milioni di km\u00b2), e dall'inadeguatezza dei collegamenti interni, inesistenti o mantenuti in pessimo stato per volont\u00e0 esplicita della Corona.\nInoltre lo stile di vita dei coloni europei, gi\u00e0 stabiliti in Brasile da molto tempo, era alquanto rozzo e per nulla compatibile con l'elaborato protocollo di Corte ed i suoi arcaici formalismi come, per esempio, gli inchini e le riverenze oppure la ridicola usanza del baciamano al re che si volle mantenere durante le interminabili udienze concesse dal Sovrano.\nNel Brasile coloniale, fino a quel momento, i coloni si erano in pratica autogovernati da soli spesso risolvendo le controversie tra di loro anche in modo sbrigativo secondo gli usi del Far West piuttosto che quelle imposte dai vari Vicer\u00e9 o Governatori Reali presenti in loco.\nLontanissimi dalla Corte di Lisbona e dai suoi occhiuti funzionari i Brasiliani, eccettuati gli schiavi, vivevano un'esistenza semi-autonoma tentando comunque di esercitare il commercio tra le varie regioni dell'immenso Paese o con gli Stati confinanti,\nin barba ai decreti Reali, e praticando diffusamente persino il contrabbando di oro e pietre preziose il che costituiva, per l'Erario, un danno enorme sotto forma di mancate imposte.\nUn altro problema erano i rapporti con le popolazioni autoctone i cui costumi ed usanze risultavano incomprensibili per un nobile o un alto dignitario reale dell'Europa civilizzata e cattolica.\nIl giorno dello sbarco della Corte a Salvador de Bahia, in piena estate australe, i passeggeri, che ancora indossavano i pesanti indumenti da viaggio adatti al freddo clima europeo, furono accolti da una folla estremamente eterogenea di sudditi brasiliani costituita da nobili, mercanti di schiavi, funzionari locali, operai, professionisti ed artigiani di ogni genere, una moltitudine di schiavi africani e persino tanti Indios mezzi nudi che non avevano mai visto una Famiglia Reale o una Corte europea prima di allora.\nInfine c'erano le controversie con gli Stati confinanti, Argentina \"in primis\", sempre in agguato lungo gli smisurati confini brasiliani nel perenne tentativo di rosicchiarne zone pi\u00f9 o meno estese.\nIl Principe Reggente, giunto ai tropici, risvegliatosi dal torpore ed indolenza che lo avevano caratterizzato durante tutta la sua precedente esistenza in Patria parve adottare un carattere maggiormente attivo e volitivo necessario per governare un Paese ricchissimo di risorse ma assai ostile, per un europeo raffinato, a causa delle sue caratteristiche ambientali, climatiche e sociali.\nCon una parte del Tesoro di Stato, spedito via mare sotto forte scorta fornita dai vascelli inglesi, venne fondato il Banco do Brasil che tra alterne vicende \u00e8 ancora attivo ed anzi rappresenta oggi una delle maggiori e dinamiche istituzioni finanziarie.\nNella sua nuova patria, malgrado rimpianti e nostalgia per il natio Portogallo, l'Amministrazione Reale favor\u00ec il rapido sviluppo dell'industria, all'epoca pressoch\u00e9 inesistente, e del commercio con lo scopo di poter continuare a produrre ed utilizzare tutti quei beni ed oggetti di uso pratico o mondano a cui i nobili ed i cittadini benestanti erano abituati ed ai quali non volevano rinunciare. \nI fondi in dotazione al Banco do Brasil furono utilizzati fin dal principio anche per questo scopo.\nQuesti ed altri importanti fattori porteranno negli anni successivi al destarsi di una volont\u00e0 di autonomia ed affrancamento dalla madrepatria da parte del popolo brasiliano analogamente a quanto era gi\u00e0 avvenuto in precedenza per gli Stati Uniti d'America nei confronti dell'Inghilterra.\nIl Brasile diverr\u00e0 finalmente indipendente il 7 settembre 1822 e governato da Pietro IV del Portogallo che assumer\u00e0 il titolo di D. Pedro I Emperador do Brasil che nel 1831 abdic\u00f2 in favore del figlio, Pedro II."}
{"id": "1844794", "revid": "85405", "url": "https://it.wikipedia.org/wiki?curid=1844794", "title": "Gerarchia Novozybkov", "text": ""}
{"id": "1844799", "revid": "599013", "url": "https://it.wikipedia.org/wiki?curid=1844799", "title": "Claudio Tobia", "text": "Vanta 335 panchine nei campionati professionistici, con cinque promozioni all'attivo ed un breve trascorso in Serie A.\nCarriera.\nGiocatore.\nNella stagione 1962-1963 ha giocato in Serie C con il Pescara; ha militato nella stessa categoria con la squadra abruzzese anche nella stagione 1964-1965.\nAllenatore.\nSoprannominato il cinghiale, ha allenato la Frattese nella stagione 1973-1974 (promozione in Serie C2), la Casertana nel 1977-1978 (promozione in Serie C2), il Pescara nel 1979-1980, la Reggina nel 1983-1984 (promozione in Serie C1), il Catanzaro nel 1986-1987 (promozione in Serie B), la Salernitana nel 1987-1988, il Mantova nel 1991-1992, la Sambenedettese nel 1992-1993, la Narnese nel 1997-1998, il Latina nel 1998-1999, la Polisportiva Alghero nel 2005-2006, il Bastia nel 2006-2007. Il massimo palcoscenico della sua lunga carriera \u00e8 stato con l'Avellino quando, nel corso della stagione 1981-1982, da allenatore in seconda, ha esordito in Serie A al posto del dimissionario Lu\u00eds Vin\u00edcio, battendo il Napoli con il risultato di 3-0. Rimane quindi alla guida della squadra irpina fino al termine della stagione, cos\u00ec da totalizzare complessivamente 9 gettoni di presenza nella massima serie.\nCon la Ternana ha collezionato 123 panchine tra Serie B, Serie C1, Serie C2 e Serie D, tanto da diventare l'allenatore con pi\u00f9 panchine in rossoverde alle spalle di Corrado Viciani. L'inizio della lunga storia di Tobia a Terni si ha nell'estate del 1988, quando il neo-presidente Gambino, dopo aver rilevato una societ\u00e0 sull'orlo del fallimento, lo chiama alla guida della squadra. A fine stagione la Ternana giunge prima in classifica insieme alla Fidelis Andria e al Chieti. I pugliesi vengono promossi per via della classifica avulsa, mentre Ternana e Chieti si giocano la promozione in Serie C1 allo spareggio di Cesena, davanti a 14000 ternani e 2000 teatini. Ai rigori la Ternana ha la meglio, riuscendo quindi ad ottenere una promozione dopo 15 anni.\n\u00c8 rimasto per altre due stagioni a Terni alla guida del club in Serie C1: nel 1989-1990 ha condotto la squadra all'8\u00ba posto finale, dopo aver anche guidato la classifica nella parte iniziale del campionato.\nNel 1990-1991, venne sostituito da Angelo Orazi gi\u00e0 durante il girone d'andata, esattamente dopo la sconfitta (5-0) subita a Nola.\nA Terni Tobia fece ritorno pi\u00f9 tardi, prima con la squadra in Serie D nel 1993-1994 (durante questa stagione venne sostituito da Paolo Ammoniaci dopo la sconfitta interna per 1-0 subita allo scadere dal Teramo nello scontro diretto per la promozione in Serie C2), poi come allenatore delle giovanili. A pi\u00f9 riprese \u00e8 stato quindi chiamato a sedere di nuovo sulla panchina della Ternana, prima nel 2001-2002 al posto di Andrea Agostinelli, quindi nel 2004-2005 in tre differenti occasioni, ovvero gli esoneri di Corrado Verdelli, Giovanni Vavassori e Fabio Brini (in totale sono 13 le sue panchine tra i cadetti).\nNella stagione calcistica 2008-2009 era stato chiamato alla guida del Citt\u00e0 di Castello, vedendosi esonerato gi\u00e0 durante la preparazione estiva. Da gennaio 2009 diventa allenatore della Grifo Attigliano nel campionato umbro di Promozione.\nNel 2013 diventa allenatore della squadra degli Allievi del Todi F.C."}
{"id": "1844810", "revid": "122981917", "url": "https://it.wikipedia.org/wiki?curid=1844810", "title": "Marcello Antony", "text": "Biografia.\nAttivo nel cinema e nel teatro, in Italia \u00e8 famoso per aver preso parte alla telenovela brasiliana \"Terra nostra\" nel ruolo di Massimiliano Magliano.\nHa iniziato la carriera in teatro nel 1989 ed \u00e8 stato poi ingaggiato dall'emittente Rede Globo nelle produzioni televisive.\nVita privata.\nMarcello Antony \u00e8 stato sposato con la collega M\u00f4nica Torres e insieme a lei ha adottato due bambini, Francisco e Stephanie. Nel 2010 \u00e8 passato a nuove nozze con la chef Carolina Hollinger Villar, che gli ha dato un figlio, Lorenzo. Attualmente vive in Portogallo."}
{"id": "1844820", "revid": "1442080", "url": "https://it.wikipedia.org/wiki?curid=1844820", "title": "Mat\u00edas Su\u00e1rez", "text": "Carriera.\nClub.\nGli inizi in Argentina.\nHa iniziato la sua carriera nell'Uni\u00f3n San Vicente, da cui \u00e8 passato al nel 2005. \u00c8 stato il capocannoniere della squadra nella Primera B Nacional 2007-2008.\nAnderlecht.\nSuccessivamente passa all', squadra belga, con cui nel maggio 2008 ha firmato un contratto per la stagione 2008-2009. Ha segnato il suo primo gol con la maglia della squadra bruxellese in Supercoppa contro lo . Il primo gol in campionato arriva il 21 marzo contro il , nella vittoria per 2-0. Nella stagione 2011-2012 contribuisce alla vittoria del campionato belga e vince il Soulier d'or belge 2011.\nIl 1\u00ba luglio 2013 rinnova il suo contratto fino al 2017. Con l'Anderlecht ha giocato pi\u00f9 di 200 partite segnando pi\u00f9 di 50 gol vincendo 4 campionati e 4 supercoppe del Belgio. Dopo gli attacchi terroristici a Bruxelles, Su\u00e1rez annuncia l'intenzione di lasciare l'Anderlecht al termine della stagione, temendo per la sicurezza della sua famiglia. Nel 2016 torna al Belgrano, squadra che lo ha lanciato nel calcio professionistico. Nel 2019 si trasferisce al River Plate, campioni in carica della Copa Libertadores.\nStatistiche.\nPresenze e reti nei club.\n\"Statistiche aggiornate al 23 novembre 2018.\""}
{"id": "1844824", "revid": "68105", "url": "https://it.wikipedia.org/wiki?curid=1844824", "title": "Infiammabile", "text": ""}
{"id": "1844833", "revid": "289247", "url": "https://it.wikipedia.org/wiki?curid=1844833", "title": "Artur Guilherme Moraes Gusm\u00e3o", "text": ""}
{"id": "1844834", "revid": "289247", "url": "https://it.wikipedia.org/wiki?curid=1844834", "title": "Artur Guilherme Moraes Gusmao", "text": ""}
{"id": "1844836", "revid": "2028514", "url": "https://it.wikipedia.org/wiki?curid=1844836", "title": "Sartoris", "text": "Sartoris \u00e8 il quarto romanzo dello scrittore statunitense e Premio Nobel per la letteratura William Faulkner. L'opera, pubblicata nel 1929, narra la decadenza dell'aristocrazia nel Mississippi a seguito dei grandi cambiamenti sociali che seguirono la Prima guerra mondiale. La storia attraversa la vita di una famiglia dopo la morte del patriarca, il colonnello John Sartoris.\nQuesto libro introduce molti personaggi che saranno poi i protagonisti di molte delle sue opere pi\u00f9 famose, come \"The Sound and the Fury\" (1929), \"As I Lay Dying\" (1930), \"Sanctuary\" (1931) e \"Light in August\" (1932) ed \u00e8 ambientato nella contea immaginaria Yoknapatawpha, dove Faulkner ambient\u00f2 molte sue storie.\nIl testo fu pubblicato nella sua interezza solo nel 1973 col nuovo titolo di \"Flags in the Dust\", quando la stampa della versione \"Sartoris\", tagliata di circa 40\u00a0000 parole dall'editor, fu abbandonata."}
{"id": "1844838", "revid": "47767", "url": "https://it.wikipedia.org/wiki?curid=1844838", "title": "Artur", "text": ""}
{"id": "1844839", "revid": "729019", "url": "https://it.wikipedia.org/wiki?curid=1844839", "title": "Eochaid mac Domangairt", "text": "Biografia.\nEra membro dei Cen\u00e9l nGabr\u00e1in, presunti discendenti di Domangart mac Domnaill e padre di Eochaid mac Echdach. Anche Alp\u00edn mac Echdach potrebbe essere stato figlio di Eochaid. Viene menzionato nelle liste reali della D\u00e1l Riata, nei \"Duan Albanach\" e nei \"Sincronismi\" di Flann Mainistrech. L'uccisione di \"Eochu nepos Domnaill\", Eochaid nipote di Domnall Brecc, viene collocata dagli \"Annali dell'Ulster\" nel 697."}
{"id": "1844843", "revid": "1272592", "url": "https://it.wikipedia.org/wiki?curid=1844843", "title": "Donadoni", "text": ""}
{"id": "1844847", "revid": "287204", "url": "https://it.wikipedia.org/wiki?curid=1844847", "title": "Ritratto di mio padre (Dal\u00ec 1920)", "text": ""}
{"id": "1844850", "revid": "254059", "url": "https://it.wikipedia.org/wiki?curid=1844850", "title": "Ainbcellach mac Ferchair", "text": "Biografia.\nNei \"Duan Albanach\" viene chiamato con l'epiteto di Il Buono. Non si sa quanto tempo rimase in esilio. Ci sono attestazioni che combatt\u00e9 in D\u00e1l Riata agli inizi dell'VIII secolo. Potrebbe essersi trattato di un conflitto tra Ainbcellach e il fratello Selbach mac Ferchair, o tra i Cen\u00e9l Loairn e i Cen\u00e9l nGabr\u00e1in per il controllo della D\u00e1l Riata. Ainbcellach era comunque tornato nel settembre del 719, quando fu ucciso combattendo contro Selbach a Finnglen (luogo forse nei pressi di Loch Fyne). Suo figlio Muiredach diverr\u00e0 in seguito re dei Cen\u00e9l Loairn. In seguito i re di Moray fecero risalire la loro discendenza a Ainbcellach."}
{"id": "1844853", "revid": "287204", "url": "https://it.wikipedia.org/wiki?curid=1844853", "title": "Thayer", "text": ""}
{"id": "1844855", "revid": "21880", "url": "https://it.wikipedia.org/wiki?curid=1844855", "title": "Dipelta", "text": ""}
{"id": "1844856", "revid": "1543377", "url": "https://it.wikipedia.org/wiki?curid=1844856", "title": "Battaglia di Genava", "text": "La battaglia di Genava, combattuta nei pressi dell'attuale citt\u00e0 svizzera di Ginevra e del fiume Rodano, fu il primo episodio della Conquista della Gallia da parte della Repubblica romana: la battaglia si svolse nell'anno 58 a.C. tra l'esercito romano guidato da Gaio Giulio Cesare e gli Elvezi, con parziale vittoria romana.\nContesto storico.\nGiulio Cesare arriv\u00f2 in Gallia nel 58 a.C., dopo il consolato dell'anno precedente. Era, infatti, consuetudine che i consoli, gli ufficiali pi\u00f9 elevati in grado di Roma, alla fine del loro mandato fossero nominati governatori in una delle province dal Senato romano. Grazie agli accordi del Primo triumvirato (l'alleanza politica non ufficiale con Gneo Pompeo Magno e Marco Licinio Crasso), Cesare fu nominato governatore della Gallia Cisalpina (la regione fra le Alpi, gli Appennini e l'Adriatico), dell'Illirico e della Gallia Narbonense.\nIl fatto che a Cesare sia stata attribuita inizialmente la provincia dell'Illirico nel suo \"imperium\", con la dislocazione all'inizio del 58 a.C. di ben tre legioni ad Aquileia, potrebbe significare che egli intendeva andare a cercare gloria e ricchezze, con cui accrescere il suo potere, la sua influenza militare e politica, con campagne oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (odierna Romania), che si erano riunite sotto il loro re Burebista.\nCesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo aveva conseguito con le vittorie ottenute in Oriente. Cessata la minaccia dei Daci, Cesare rivolse la sua brama di conquista ad Occidente, alla ricca Gallia, divisa in molteplici fazioni, alcune delle quali a favore della stessa Roma, e che si presentava, almeno apparentemente, con minori difficolt\u00e0 militari rispetto all'insidioso territorio della Dacia ed all'unit\u00e0 ritrovata dei suoi abitanti sotto il loro grande re, Burebista. A Cesare serviva solo il pretesto per cominciare la sua avventura militare in Gallia.\nA fornire a Cesare il pretesto per entrare in armi in Gallia fu la migrazione degli Elvezi, stanziati tra il lago di Costanza, il Rodano, il Giura, il Reno e le Alpi retiche. Nel 58 Cesare si trovava ancora a Roma quando venne a sapere che gli Elvezi si stavano preparando a migrare verso le regioni occidentali della Gallia, con l'intento di attraversare il territorio della Gallia Narbonense. Il passaggio di un intero popolo all'interno della provincia romana avrebbe senza dubbio procurato enormi danni e avrebbe potuto spingere gli Allobrogi, che vivevano in quell'area, a ribellarsi contro il dominio romano. Inoltre, i territori abbandonati dagli Elvezi avrebbero potuto essere occupati da popoli germanici, che sarebbero cos\u00ec divenuti pericolosi e bellicosi vicini dei possedimenti romani.\nCesare narra: \nOrgetorige aveva bisogno di trovare alleati in Gallia per attuare il suo piano di conquista. Per prima cosa si rivolse al sequano Castico, figlio di Catamantalede, che per tanti anni era stato capo dei Sequani oltre ad aver ricevuto il titolo di \"Amico del popolo romano\" dal Senato romano, affinch\u00e9 assumesse egli stesso il potere, affiancandolo cos\u00ec nel suo progetto di conquista dell'intera Gallia. Subito dopo si rivolse a Dumnorige, fratello di Diviziaco, che a quel tempo era capo del popolo degli Edui, e gli diede in moglie la propria figlia in cambio dell'alleanza tra i due popoli.\nI tre, convinti di poter conquistare l'intera Gallia grazie alle forze congiunte dei loro tre potentissimi popoli, si scambiarono tra loro un giuramento di fedelt\u00e0. Il loro progetto svan\u00ec nel nulla, poich\u00e9 le trame di Orgetorige furono scoperte e, prima ancora che cominciasse il processo pubblico, sembra che egli stesso abbia preferito darsi la morte, piuttosto di dover sopportare la pena capitale \"del fuoco\". Anche dopo la sua morte, per\u00f2, gli Elvezi non desistettero dal proposito di migrare.\nPreludio alla battaglia.\nDate alle fiamme le citt\u00e0, i villaggi e il frumento che non potevano portare con loro, gli Elvezi si misero in marcia, dopo aver convinto i vicini popoli dei Raurici, dei Tulingi e dei Latovici a unirsi a loro e dopo aver accolto anche i Boi, migrati dalla lontana Pannonia.\nSi trattava di scegliere quale via percorrere: la prima li avrebbe condotti nel paese dei Sequani, seguendo una via stretta e difficile tra i monti del Giura e il Rodano, mentre la seconda, apparentemente pi\u00f9 agevole, avrebbe per\u00f2 richiesto il passaggio nel territorio della Gallia Narbonense. Gli Elvezi scelsero la seconda via, pur senza sapere quale sarebbe stata la reazione dei Romani alla loro richiesta di trasferire l'intero popolo sul suolo romano. Una volta raggiunto il Rodano indissero un'assemblea lungo la sua riva destra per decidere il da farsi. Era il 28 marzo.\nCesare, informato delle loro intenzioni, si precipit\u00f2 da Roma nella Gallia Narbonense, percorrendo fino a 140-150 chilometri al giorno e raggiungendo Ginevra il 2 aprile. Come prima misura il proconsole romano diede l'ordine di distruggere il ponte sul Rodano presso Ginevra, cos\u00ec da rendere pi\u00f9 difficoltoso agli Elvezi l'attraversamento del fiume. Nella Narbonense arruol\u00f2 truppe ausiliarie e reclute, oltre a disporre che le tre legioni di stanza ad Aquileia lo raggiungessero marciando a tappe forzate. Infine, predispose la formazione di due nuove legioni (l'XI e la XII) nella Gallia Cisalpina. Cesare aveva bisogno di prendere tempo: disponeva infatti della sola X legione, quindi di una forza troppo esigua per respingere un intero popolo in marcia che stava per abbattersi sulla provincia con oltre 368.000 individui.\nForze in campo.\nL'esercito di Cesare che mosse contro gli Elvezi, era costituito inizialmente dalla sola X legione, a cui si aggregarono solo al termine della battaglia le tre stanziate ad Aquileia (la Legio VII, l'VIII e la IX) oltre all'XI e alla XII appena reclutate nella Gallia Cisalpina, per un totale di 6 legioni (ognuna composta da poco pi\u00f9 di 4.000 armati ciascuna) pari a circa 25.000 legionari, oltre ad un numero di alleati pari a circa 4.000 armati, per lo pi\u00f9 cavalieri.\nLe forze messe in campo dagli Elvezi, che stavano per abbattersi sulla provincia, erano secondo lo stesso Cesare pari ad oltre 368.000 individui (tra uomini, donne, persone anziane e bambini), di cui \"solo\" 92.000 armati potevano essere schierati in battaglia.\nLa battaglia.\nPrima fase: l'attesa degli Elvezi.\nGli ambasciatori degli Elvezi si presentarono a Cesare chiedendogli il permesso di attraversare pacificamente la provincia. Il proconsole lasci\u00f2 intendere che avrebbe preso in considerazione la richiesta, rimandando per\u00f2 la sua risposta fino al 13 aprile. In realt\u00e0 il proconsole non aveva alcuna intenzione di concedere loro il permesso di attraversare il suolo romano: ricordava bene come il console Lucio Cassio Longino, nel 107 a.C., fosse stato ucciso dagli Elvezi e come il suo esercito fosse stato costretto a passare sotto il giogo, e temeva che questa trib\u00f9, una volta attraversata la provincia romana, avrebbe portato distruzione e saccheggi ovunque.\nSeconda fase: l'inutile tentativo di passare il fiume Rodano.\nCesare utilizz\u00f2 il tempo che aveva preso per far costruire dalla X legione un muro alto 16 piedi (5 metri circa) e lungo 19 miglia (pari a 28 chilometri), con una fossa antistante, che costeggiava il lato sinistro del Rodano, dal lago Lemano al Giura. Dispose anche numerosi presidi e fortini a intervalli regolari per poter sbarrare il passo agli Elvezi qualora avessero tentato di passare contro la sua volont\u00e0. Terminati questi preparativi, il 13 aprile Cesare neg\u00f2 agli Elvezi l'autorizzazione al transito, minacciando il ricorso alle armi se non avessero desistito dal proposito di attraversare la provincia.\nConseguenze.\nDopo aver cercato invano di penetrare nella provincia, tentando di sfondare la linea difensiva creata dai Romani, gli Elvezi si risolsero a trattare coi Sequani per ottenere il permesso di attraversare le loro terre. \nCesare avrebbe potuto, a questo punto, disinteressarsi alla questione dato che gli Elvezi non avrebbero pi\u00f9 attraversato i territori romani, ma il timore di rimandare il problema (essendosi creato un futuro potenziale nemico proprio alle porte della provincia Narbonense), o forse l'ormai maturata decisione di portare la guerra in Gallia e di sottometterla, lo convinsero che doveva intervenire senza attendere un nuovo pretesto.\nNel \"De bello Gallico\", Cesare adduce diverse motivazioni per giustificare la sua azione:"}
{"id": "1844864", "revid": "68105", "url": "https://it.wikipedia.org/wiki?curid=1844864", "title": "Booty music", "text": ""}
{"id": "1844881", "revid": "31886", "url": "https://it.wikipedia.org/wiki?curid=1844881", "title": "Cleta", "text": "Nella mitologia greca, Cleta era il nome di una delle pi\u00f9 famose Amazzoni, il popolo composto interamente da donne, fra esse ricopriva la carica di nutrice della regina, Pentesilea.\nIl mito.\nNelle vicende dove Licofrone afferma che Cleta prestava aiuto alla vergine armata, si narra che partita con la regina alla volta di Troia, Pentesilea trov\u00f2 la morte e Cleta decise allora di tornare in patria, durante il viaggio una tempesta colse impreparata la nave su cui viaggiava e attracc\u00f2 nell'Italia meridionale fondando la citt\u00e0 di Cleto.\nLa donna ebbe un figlio, tale Caulone, e mor\u00ec in uno scontro con gli abitanti di Crotone non prima di avere fondato la citt\u00e0 di Caulonia."}
{"id": "1844891", "revid": "1442080", "url": "https://it.wikipedia.org/wiki?curid=1844891", "title": "Cronache di Caserta", "text": "Cronache di Caserta \u00e8 un quotidiano locale pubblicato e diffuso nella provincia di Caserta.\nStoria.\nIl quotidiano fu fondato il 5 marzo 1894 con il nome di \"Corriere di Caserta\". Esso fu il primo giornale della provincia di Caserta. All'epoca della fondazione il quotidiano era stampato in formato lenzuolo.\nDopo una breve interruzione delle pubblicazioni negli anni '90, il quotidiano \u00e8 tornato in edicola in formato berlinese.\nDall'agosto 2011 cambia nome in \"Cronache di Caserta\" e ne viene lanciata un'edizione napoletana (\"Cronache di Napoli\"), sfidando il predominio del quotidiano \"Il Mattino\", dell'edizione napoletana del \"Corriere del Mezzogiorno\" e de \"la Repubblica\".\nDal 21 marzo 2019, cos\u00ec come \"Cronache di Napoli\", passa dal formato berlinese al formato tabloid.\nControversie.\nDopo la pubblicazione del romanzo \"Gomorra\" diversi giornalisti del quotidiano Cronache di Caserta e la societ\u00e0 editrice del quotidiano, la Libra Editrice S.c.a r.l., intentarono causa per plagio nei confronti dello scrittore Roberto Saviano. A seguito della prima citazione per danni, notificatagli dai legali del giornalista di Cronache di Napoli Simone Di Meo, Saviano fu costretto a inserire in Gomorra la citazione di Di Meo quale autore del testo originale.\nQuanto alle altre contestazioni, nel 2015 la Corte di Cassazione ha acclarato definitivamente il plagio di altri tre articoli di Cronache di Napoli e di Caserta in \"Gomorra\", rinviando alla Corte di Appello per la rideterminazione del danno che Saviano dovrebbe risarcire, precedentemente determinato in 60.000 euro pi\u00f9 spese legali dalla Corte di Appello di Napoli.\nNonostante la condanna della Cassazione, i quotidiani \"Repubblica\", \"Il Mattino\" e Corriere del Mezzogiorno pubblicarono la notizia affermando di fatto che la pronuncia era stata favorevole a Saviano. Altri organi di informazione, tra i quali Il \"Sole 24 Ore\", \"Wired\", \"Dagospia\" e \"Iustitia\", riportarono l'esito del giudizio accusando i primi di aver travisato la notizia. Anche \"Huffington Post Italia\" sottoline\u00f2 questa incongruenza, senza per\u00f2 assumere posizioni critiche nei confronti di altri giornali.\nDopo che la Corte di Appello di Napoli ha rideterminato l'importo da risarcire da 60.000 a 6.000 euro, la Libra Editrice ha presentato un nuovo ricorso in Cassazione. Il primo dicembre del 2021 la Prima Sezione Civile della Corte di Cassazione, con ordinanza n. 39762/2021, ha rinviato nuovamente il giudizio alla Corte di Appello di Napoli per la rideterminazione dell'importo del risarcimento dovuto da Saviano e Mondadori in ragione dei \"benefici realizzati illegalmente dall\u2019autore della violazione\".\nSin dalle prime fasi del procedimento, Roberto Saviano ha attaccato duramente Cronache di Caserta e di Napoli, additandoli quali giornali contigui alla camorra. Prima al Festival della Letteratura di Mantova, poi con un lungo monologo, senza contraddittorio, su Rai Tre, a \"Che tempo che fa\", programma condotto da Fabio Fazio.\nAnche Rosaria Capacchione, all'epoca giornalista del quotidiano \"Il Mattino\", giornale concorrente di \"Cronache di Caserta\" con la sua edizione casertana nonch\u00e9 amica di Roberto Saviano, sentita in qualit\u00e0 di senatrice del Partito Democratico nella Commissione parlamentare contro la mafia del 2015, ha affermato che la distribuzione del \"Corriere di Caserta\" (il nome precedente del giornale) nelle carceri era stata esplicitamente proibita, onde evitare che i boss potessero ricevere tramite essi messaggi dall'esterno. Notizia mai confermata da alcuna fonte ufficiale n\u00e9 oggetto di procedimenti penali.\nNei suoi attacchi a \"Cronache di Napoli\" e \"Cronache di Caserta\", Saviano ha sempre fatto leva su due episodi: uno \u00e8 quello relativo all'allontanamento dall'ex Corriere di Caserta del giornalista anticamorra Enzo Palmesano, l'altro \u00e8 quello che lui indica come un tentativo di delegittimare una vittima innocente di camorra, don Peppe Diana, ucciso dal clan dei Casalesi nel 1994. \nQuanto alla prima vicenda, i fatti si sono svolti nei primi mesi dell'anno 2003, quando il \"Corriere di Caserta\" era diretto dal giornalista Gianluigi Guarino ed edito da una precedente societ\u00e0 editrice, la Editoriale Corriere. A seguito del \"licenziamento\" del giornalista Palmesano (in realt\u00e0 non vi fu licenziamento perch\u00e9 Palmesano era un collaboratore esterno), venne avviato un procedimento penale a carico di tale Francesco Cascella, genero del boss della camorra di Pignataro Maggiore Vincenzo Lubrano, accusato di aver minacciato per conto del boss il direttore Guarino per indurlo a non far pi\u00f9 scrivere Palmesano sul suo giornale.\nIn questo processo, Guarino fu ascoltato in qualit\u00e0 di vittima delle minacce del boss. Minacce alle quali si sarebbe piegato escludendo il giornalista. Nella sentenza del Tribunale di Santa Maria Capua Vetere che chiudeva il primo grado del procedimento, si legge che Guarino allontan\u00f2 per sua iniziativa il giornalista, assecondando le pressioni di Lubrano, nonostante l'estromissione \"avrebbe verosimilmente comportato le rimostranze dell'editore\".\nIn seguito lo stesso Guarino, in diversi articoli, ha dichiarato di aver allontanato di sua iniziativa il giornalista, giustificando il suo comportamento con il fatto che quest'ultimo era solito utilizzare pseudonimi. Nel corso degli anni, Saviano non ha mai attaccato Guarino o il giornale che egli dirige da ormai quindici anni, Casertace.net, attribuendo l'allontanamento del giornalista Palmesano alla Libra Editrice, che ai tempi del \"licenziamento\" non era la societ\u00e0 editrice di Cronache di Napoli e Cronache di Caserta.\nQuanto alla seconda vicenda, ovvero la presunta \"diffamazione\" contro il sacerdote Don Giuseppe Diana, Saviano fa riferimento a un articolo pubblicato sul Corriere di Caserta, intitolato \"Don Peppe Diana era un camorrista\". In tale articolo si faceva riferimento alla tesi della Procura della Repubblica di Santa Maria Capua Vetere, esposta in una conferenza stampa dall'allora procuratore Agostino Cordova in occasione dell'arresto dei presunti assassini del sacerdote di Casal di Principe. Il magistrato, in quell'occasione, ipotizz\u00f2 che il prete fosse stato ucciso in quanto aveva custodito armi per conto di una fazione del clan dei Casalesi, durante una guerra di camorra.\nTale tesi fu riportata da diversi quotidiani tra i quali \"Repubblica\", il \"Corriere della Sera\" e \"Il Mattino\", quest'ultimo con un articolo firmato proprio da Rosaria Capacchione. Saviano, per\u00f2, nel parlare di quella tesi, l'ha pi\u00f9 volte presentata come una ricostruzione di Cronache di Caserta, finalizzata a gettare discredito sul sacerdote per favorire i clan camorristici casertani. Tesi, quest'ultima, che non \u00e8 mai stata oggetto di indagini da parte della Magistratura.\nIn ogni caso, il processo sull'omicidio di don Peppe Diana si concluse molti anni dopo quell'articolo con una sentenza che acclarava in maniera definitiva che il parroco era stato ucciso per il suo impegno anticamorra ma ormai da anni nessun giornale, nemmeno \"Cronache di Caserta\", metteva in dubbio tale ricostruzione, emersa nel corso del processo. Anzi, sia durante il processo che successivamente furono pubblicati da Cronache di Caserta nei quali si difendeva l'immagine del sacerdote e si sottolineava l'alto valore sociale del suo impegno anticamorra.\nIn una serie di inchieste pubblicate dal quotidiano \"la Repubblica\", giornale per il quale Roberto Saviano scriveva, nel 2015, Roberto Saviano accus\u00f2 le \"Cronache di Caserta\" di collusione con la camorra casertana, definendo il quotidiano e altre testate locali come \"contigue alle organizzazioni criminali, fungono da loro uffici stampa, sono organo di propaganda dei messaggi tra clan\"; Saviano accus\u00f2 ancora le \"Cronache di Caserta\" di avere licenziato il cronista Enzo Palmesano su richiesta del boss Vincenzo Lubrano, a causa delle sue inchieste anti-camorra. In seguito a tali inchieste la Libra Editrice (editore delle \"Cronache di Caserta\" e delle \"Cronache di Napoli\") sporge querela contro Saviano e \"la Repubblica\" per diffamazione a mezzo stampa. Il 4 novembre 2019, il Giudice per le Indagini Preliminari del Tribunale di Roma ha disposto l'archiviazione del procedimento penale nei confronti di Saviano e del giornalista de \"la Repubblica\", facendo riferimento, nel provvedimento, alla vicenda del giornalista Palmesano e alla relazione della Commissione Parlamentare Antimafia contenente le dichiarazioni della giornalista Rosaria Capacchione.\nIn ogni caso, nessun giornalista dell'ex \"Corriere di Caserta\", di \"Cronache di Napoli\" e di \"Cronache di Caserta\" \u00e8 mai stato indagato o processato per ipotesi di reato relative alla partecipazione o a qualsivoglia forma di sostegno alla criminalit\u00e0 organizzata. Viceversa, diversi giornalisti di entrambe le testate hanno ricevuto gravi minacce dalla camorra."}
{"id": "1844896", "revid": "21880", "url": "https://it.wikipedia.org/wiki?curid=1844896", "title": "Noni", "text": ""}
{"id": "1844901", "revid": "117209406", "url": "https://it.wikipedia.org/wiki?curid=1844901", "title": "Henry Mintzberg", "text": "Descrizione.\nLe strategie teorizzate da Henry Mintzberg sono le seguenti:\nL'organizzazione aziendale secondo Mintzberg.\nMintzberg, prima di passare ad una corretta analisi delle cinque configurazioni dell'organizzazione aziendale da lui teorizzate, procede alla stesura di una legenda che scompone l\u2019organizzazione in cinque parti distinte fra loro: "}
{"id": "1844907", "revid": "122838873", "url": "https://it.wikipedia.org/wiki?curid=1844907", "title": "Biblioteca Franco Serantini", "text": "La Biblioteca Franco Serantini Istituto di storia sociale, della Resistenza e dell'et\u00e0 contemporanea della provincia di Pisa \u00e8 un centro di ricerca e conservazione specializzato, con particolare attenzione dedicata alla storia e alla cultura del movimento anarchico e socialista, del movimento operaio e sindacale, di quello antifascista e della Resistenza, dei movimenti di opposizione degli anni sessanta e settanta.\nLa biblioteca fa parte in qualit\u00e0 di ente associato della rete nazionale degli Istituti storici della Resistenza e aderisce al progetto del portale di storia contemporanea \"Toscana Novecento\", promosso dalla rete regionale degli Istituti per la storia della Resistenza e dell'et\u00e0 contemporanea, dal 2017 \u00e8 diventato membro della'International Association of Labour History Institutions (IALHI) e dall'ottobre 2020 della Rete Documentaria Bibliolandia della Provincia di Pisa.\nStoria.\nLa nascita della biblioteca risale al 1979 quando gli anarchici pisani su proposta di Franco Bertolucci decidono di intitolare a Franco Serantini \u2013 giovane ucciso alcuni anni prima dalla polizia in scontri di piazza \u2013 la raccolta che stava prendendo corpo nei locali della sede politica. La biblioteca mantiene inizialmente un'impostazione di stampo \u201cmilitante\u201d, rivolta ad una fruizione interna al gruppo anarchico, ma ben presto i promotori aprono le porte agli studiosi e al dialogo con la cittadinanza, ponendo le basi di un duraturo progetto culturale improntato all'impegno sociale e alla ricerca storica.\nLa sede della Federazione anarchica pisana, situata in via S. Martino 48, viene abbandonata nel 1986 a causa del mancato rinnovo del contratto di locazione. Il problema di una sistemazione stabile per la biblioteca non trova udienza da parte degli enti locali fino a quando, nel 1992, dopo alcuni anni trascorsi precariamente dello storico Palazzo Cevoli, la Provincia assume l'impegno di tutelare e valorizzarne il patrimonio della biblioteca individuando degli spazi indipendenti del complesso scolastico \u201cConcetto Marchesi\u201d. La sede concessa dalla Provincia sar\u00e0 utilizzata per circa vent'anni e lasciata nell'estate del 2014 a causa del mancato rinnovo della convenzione. Tra il 2008 e il 2019 il patrimonio della biblioteca \u00e8 stato ospitato presso l'Archivio generale dell'Universit\u00e0 di Pisa in localit\u00e0 Montacchiello, oggi la biblioteca ha aperto una nuova sede in loc. La Fontina a Ghezzano nel Comune di S. Giuliano T. (PI).\nRaccolte.\nIl primo nucleo librario \u00e8 costituito dalla donazione dell'anarchico Gino Giannotti (1893-1977), operaio di Santa Croce sull'Arno: si tratta di una collezione di circa 1.500 pezzi stampati a partire dal 1840, di interesse politico, storico, filosofico, economico e letterario, in grado di offrire uno spaccato delle letture e quindi della crescita culturale e politica di un militante autodidatta nella prima met\u00e0 del Novecento. Accanto a questo patrimonio la biblioteca inizia a raccogliere materiale bibliografico di aggiornamento ma anche edizioni risalenti agli albori del movimento operaio, alcune significative per la loro rarit\u00e0.\nLa politica degli acquisti viene integrata dalle numerose donazioni. Offrendo consolidate garanzie di seriet\u00e0 scientifica, di approccio critico e di consapevolezza nella gestione archivistica e biblioteconomica, la biblioteca attrae nel corso degli anni diversi complessi documentari provenienti da amici, studiosi e militanti delle organizzazioni protagoniste della scena Sinistra extraparlamentare, non solo anarchica, degli \u201canni della contestazione\u201d. Specifici nuclei librari non sono stati fusi nel resto delle raccolte, ma mantenuti come fondi autonomi intestati al nome del donatore. Nella sezione archivi i fondi di persone e di organizzazioni si sono rapidamente moltiplicati, fino a fare della \u201cSerantini\u201d un centro di primo piano, non solo a livello locale, per lo studio della cosiddetta \u201cstagione dei movimenti\u201d. Tra le carte, pervenute in genere prive di ordinamento, \u00e8 abitualmente presente una vasta tipologia di materiali: manoscritti, dattiloscritti, documenti a stampa e fotografici, insieme a grandi quantit\u00e0 di letteratura grigia (volantini, circolari, bollettini, relazioni interne etc.).\nOggi il patrimonio complessivo \u00e8 giunto a contare oltre 50.000 monografie (libri e opuscoli) e 5.000 testate di periodici e numeri unici, con una discreta presenza di materiali in lingua straniera, circa 6.000 fotografie e cartoline illustrate, 5.500 manifesti e tatzebao, 100.000 volantini, 86 fondi archivistici buona parte dei quali dichiarati di \u201cnotevole interesse storico\u201d da parte della Soprintendenza, numerose registrazioni sonore e video, nonch\u00e9 quadri, gessi, litografie e testimonianze materiali come cimeli, bandiere, stendardi e striscioni.\nIl catalogo elettronico della Biblioteca utilizza il software open-source Koha, versione 3.12. Le registrazioni, particolarmente accurate per quanto riguarda l'indicizzazione semantica nei campi delle scienze storiche e sociali, sono rintracciabili on line sia sul MetaOpac Pisano che sul nazionale MetaOpac Azalai del CILEA.\nIniziative culturali.\nIl progetto culturale che sostanzia le attivit\u00e0 della Biblioteca mira a promuovere la ricerca storica sulle classi subalterne, sul movimento operaio e socialista con approfondimento specifico verso le sue istanze libertarie. A partire dalla prima mostra sul movimento anarchico pisano tra Comune di Parigi e avvento del fascismo, allestita nel 1983, si sono susseguiti numerosi momenti di studio, seminari, esposizioni e convegni anche di rilevanza internazionale. \nPer sostenere tali attivit\u00e0 e valorizzare il contributo offerto dai molti collaboratori dell'istituto si \u00e8 formalizzata nel 1995 un'Associazione Amici della Biblioteca (oggi Onlus), che fornisce un supporto essenziale di impegno volontario e sostegno economico; gli aderenti provengono da varie esperienze politico-culturali e sono distribuiti sull'intero territorio nazionale, oltre che all'estero. Tra i tanti che negli anni hanno collaborato alla vita della Biblioteca si segnala in particolar modo Pier Carlo Masini, il principale studioso italiano del movimento anarchico, scomparso nel 1998. Masini ha donato alla Biblioteca il proprio archivio personale, al cui interno \u00e8 contenuto il materiale dei Gruppi Anarchici di Azione Proletaria (GAAP, 1949-1957), e parte della collezione libraria caratterizzata per un'accurata selezione bibliografica; ha inoltre partecipato con un ruolo di primo piano a iniziative editoriali promosse dalle edizioni BFS, quali la \u201cRivista storica dell'anarchismo\u201d pubblicata dal 1994 al 2004. \nI libri delle edizioni BFS hanno accompagnato la storia della Biblioteca approfondendo i medesimi ambiti di specializzazione. Una delle principali opere date alle stampe \u00e8 il Dizionario biografico degli anarchici italiani, che racchiude oltre duemila voci elaborate da un centinaio di studiosi facenti capo a diversi poli universitari: Messina (prof. Santi Fedele), Milano (Prof. Maurizio Antonioli), Teramo (Prof. Pasquale Iuso) e Trieste (Prof. Giampietro N. Berti)."}
{"id": "1844908", "revid": "287204", "url": "https://it.wikipedia.org/wiki?curid=1844908", "title": "Gelug", "text": "La Gelug o Gelugpa (Wylie: \"dGe\"-\"Lugs\"-\"Pa) (Modello di virt\u00f9\" in lingua tibetana), nota anche come \"scuola dei Berretti Gialli\", \u00e8 la scuola pi\u00f9 recente di Buddhismo tibetano, fondata dal lama tibetano Tsongkhapa (o Tzong Khapa).\nDescrizione.\nVissuto nel XIV secolo, lama Tsongkhapa fu discepolo dei lignaggi Sakyapa, Kagyu e Kadampa. Successivamente, soprattutto ispirandosi ai princ\u00ecpi Kadampa, si fece propulsore di una riforma della disciplina monastica che port\u00f2 alla formazione del lignaggio gelug, e si dedic\u00f2 a una grande diffusione del Lam Rim di Ati\u015ba, e di altre grandi dottrine Mahayana e Vajrayana.\nIl movimento dei \"Berretti Gialli\" si rinforz\u00f2 con uno dei principali allievi di lama Tsongkhapa, Gend\u00fcn Drup, stimato lama che un secolo dopo la sua morte sarebbe stato riconosciuto come I Dalai Lama. Fondatore del Monastero di Tashilhunpo e autore di numerosi trattati tantrici, Gend\u00fcn Drup introdusse tra i gelug il principio della reincarnazione per la successione di molti seggi religiosi.\nLa cosiddetta \u00abScuola Gialla\u00bb pose presto l'accento sul rigore della disciplina monastica, respingendo certi costumi come la pratica del matrimonio e l'assunzione di sostanze alcoliche, che presso altre scuole come la Nyingmapa trovavano un certo consenso. Sempre i Nyingmapa comprendevano nel loro canone tantra pi\u00f9 antichi di quelli tradotti in tibetano dal monaco indiano Smriti nel X secolo, mentre i gelug accettavano solo i tantra contenuti nel canone tibetano redatto da But\u00f6n nel XIV secolo. Infine, se i Nyingmapa e i Kagyu prediligevano la corrente yogacara, i gelug preferivano la corrente madhyamaka, e ponevano grande attenzione alla logica e alla meditazione, e avviavano i discepoli alle pratiche tantriche pi\u00f9 tardi rispetto alle altre scuole.\nIl primo monastero gelug fu fondato a Ganden nel 1409, a cui segu\u00ec l'istituzione di universit\u00e0 monastiche quali Sera e Drepung, ove si formavano lama e ghesce di grande prestigio.\nInizialmente i gelug rimasero estranei alle questioni legate al potere temporale, che invece coinvolgevano le altre scuole, ma quando l'Impero mongolo si interess\u00f2 al Tibet nel XVI secolo, il III Dalai Lama gett\u00f2 le basi di un'alleanza con i khan, che in seguito si consolid\u00f2 con l'intervento del V Dalai Lama, forte dei rapporti che lo legavano anche alla famiglia imperiale cinese. Abile nei rapporti con l'estero e nell'arte del governo, il V Dalai Lama divenne la massima guida spirituale del Tibet e sovrano assoluto.\nA dispetto della sua importanza per la teocrazia del Tibet, per tradizione il Dalai Lama non \u00e8 il capo dei gelug. La gerarchia della scuola riconosce la massima autorit\u00e0 al \"Ganden Tripa\", \"Detentore del Trono di Ganden\" in tibetano, un lama scelto tramite elezione tra i khenpo dei pi\u00f9 autorevoli monasteri Gelug, e che rimane in carica per un periodo di tre anni.\nOltre a quello dei Dalai Lama, nella Scuola Gialla si sono formati molti lignaggi di tulku attualmente famosi, come ad esempio i Panchen Lama, i Trijang Rinpoce, i Reting Rinpoce, i Taktra Rinpoce.\nAnalogamente a certi monaci Sakyapa, alcuni membri della scuola gelug adorano Dorje Shugden, una controversa divinit\u00e0 tantrica il cui culto risale al XVII secolo, quando il Tibet divenne una teocrazia lamaista sotto la guida del V Dalai Lama. Ritenuto la reincarnazione di un insigne lama che si opponeva al \"Grande Quinto\", l'essere era peraltro identificato dai fedeli come manifestazione del Buddha Manjusri. Il XIV e attuale Dalai Lama mise al bando il culto di Shugden nel 1975, dopo serie inchieste storiografiche e religiose, concludendo che si trattava della propiziazione di un demone che nei secoli si era manifestato sempre in concomitanza con i periodi bui della storia tibetana, volendo peraltro gettare cattiva luce sul lignaggio dei Dalai Lama."}
{"id": "1844909", "revid": "1086846", "url": "https://it.wikipedia.org/wiki?curid=1844909", "title": "Unione Sportiva Lecce 2008-2009", "text": "Questa pagina raccoglie i dati riguardanti l'Unione Sportiva Lecce nelle competizioni ufficiali della stagione 2008-2009.\nStagione.\nDopo il ritorno in massima serie, la formazione salentina sostitu\u00ec Papadopulo con Beretta. L'esordio del nuovo tecnico avvenne in Coppa Italia, con l'immediata eliminazione per mano della Salernitana. In campionato i giallorossi ebbero invece una partenza sufficiente, poich\u00e9 a fronte delle sconfitte esterne con Torino e Inter ottennero successi casalinghi contro Chievo e Cagliari. Alla sosta di ottobre i pugliesi giunsero invece dopo un pari con la Lazio, agguantato dai romani solamente nel finale di partita. Alcuni passi a vuoto nelle giornate seguenti complicarono la classifica, sebbene nel mese di gennaio il Lecce riusc\u00ec ad espugnare (dopo quasi un anno d'imbattibilit\u00e0) il campo della Fiorentina: la circostanza corrispose alla prima affermazione in trasferta del campionato per i pugliesi. Il girone di andata fu chiuso al quartultimo posto, con 2 punti di vantaggio sul Torino, che rimasero tali dopo lo scontro diretto. In seguito al pareggio di Verona ed alla vittoria sul Siena, la compagine pot\u00e9 vantare 4 lunghezze di margine sui granata; successivamente il Lecce cadde per\u00f2 in crisi di risultati, tanto da venire sorpassato dagli stessi piemontesi sul finire di febbraio.\nL'aggravarsi della situazione comport\u00f2, poche settimane dopo, l'esonero di Beretta: al suo posto venne chiamato De Canio, sconfitto dal Palermo nella gara d'esordio. Malgrado l'assenza di progressi, la salvezza rimase un obiettivo tangibile anche in primavera a causa dell'esiguo margine mantenuto dal Bologna quartultimo. Grazie ai pareggi colti in casa della Juventus (con la rete del 2-2 segnata in pieno recupero) e tra le mura amiche contro il Napoli, il Lecce si present\u00f2 alla sfida con i felsinei (in calendario alla terzultima giornata) con un solo punto di ritardo. Il 17 maggio 2009, al Dall'Ara, il Lecce si port\u00f2 in vantaggio, ma sub\u00ec la rimonta dei padroni di casa, che siglarono il gol del 2-1 oltre il 90', spedendo i salentini, che per bocca del presidente e dell'allenatore accusarono apertamente l'arbitro di aver \"orientato\" l'incontro, all'ultimo posto della classifica, senza tuttavia infliggere loro la matematica condanna. Il verdetto giunse una settimana pi\u00f9 tardi, quando il pari contro la Fiorentina (capace di trovare l'1-1 ad un minuto dalla fine) rese incolmabile il distacco dalla quartultima piazza. Risultata al pari del Napoli la peggior squadra del girone di ritorno \u2014 con soli 13 punti raggranellati in 19 giornate \u2014, la compagine leccese salut\u00f2 la Serie A perdendo con il Genoa e ritrovandosi inchiodata all'ultimo posto in graduatoria.\nMaglie e sponsor.\nLo sponsor tecnico per la stagione 2008-2009 \u00e8 Asics, mentre lo sponsor ufficiale \u00e8 Salento d'Amare (Provincia di Lecce) e Lachifarma.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Rosa e ruoli aggiornati al 5 marzo 2009.\"\nStatistiche.\n\"Statistiche aggiornate al 31 maggio 2009\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1844912", "revid": "149466", "url": "https://it.wikipedia.org/wiki?curid=1844912", "title": "Rugge", "text": ""}
{"id": "1844921", "revid": "767487", "url": "https://it.wikipedia.org/wiki?curid=1844921", "title": "Egon Eiermann", "text": " \nVita.\nEiermann nasce nel 1904 a Neuendorf, dall'unione di Wilhelm Eiermann, macchinista ferroviario, ed Emma Gellhorn. Dopo alcune esperienze di lavoro nei cantieri, studia architettura dal 1923 al 1927 presso il Politecnico di Charlottenburg; tra i suoi maestri, Hans Poelzig. Nel 1925 ha l'opportunit\u00e0 di disegnare i set del film \"Der rosa Diamant\", per la UFA (Universum Film AG).\nTra 1928 e 1930 ottiene incarichi come architetto ad Amburgo e Berlino; nello stesso periodo visita Parigi e Londra.\nNel 1931 entra nel BDA (l'Associazione degli architetti tedeschi) e apre uno studio a Berlino insieme a Fritz Jaenecke, che avrebbe collaborato con lui per cinque anni; in seguito sar\u00e0 titolare unico dello studio fino al 1945. Nel 1936 visita gli Stati Uniti per la prima volta.\nNel 1940 si sposa con Charlotte Friedman, da cui ha un figlio, Andreas, nato nel 1942; la coppia divorzier\u00e0 nel 1952. Nello stesso periodo Eiermann disegna la scenografia per l'opera teatrale Alexander, di Berlino.\nNel 1943, per sfuggire ai bombardamenti di Berlino, Eiermann trasferisce i suoi uffici a Beelitz, dove per\u00f2 saranno distrutti nel 1945. A quel punto si trasferisce a Buchen, la citt\u00e0 d'origine del padre, dove apre un nuovo studio.\nNel 1946 comincia la lunga collaborazione con l'architetto Robert Hilgers, che si prolungher\u00e0 fino al 1965. Dal 1947 insegna architettura presso l'Istituto di Tecnologia di Karlsruhe; sempre nel 1947 collabora alla rivista \"Baukunst und Werkform\" di Alfons Leitl. Nel 1950 compie un nuovo viaggio negli Stati Uniti, incontrando a Boston Walter Gropius, Marcel Breuer e Konrad Wachsmann.\nNel 1954 cura la sezione tedesca della decima triennale di Milano; nello stesso anno si risposa con Brigitte Feyerabendt. Nel 1955 entra nell'Accademia di Berlino.\nNel 1956, durante un terzo viaggio negli Stati Uniti, incontra Ludwig Mies van der Rohe.\n\u00c8 del 1961 la sua opera universalmente pi\u00f9 nota: la nuova Chiesa commemorativa dell'Imperatore Guglielmo, a Berlino, costruita intorno alle rovine della chiesa distrutta dai bombardamenti dopo le critiche dei berlinesi del settore occidentale a un primo progetto di Eiermann che ne prevedeva la distruzione.\nNel 1962 vince il Premio d'Architettura di Berlino e viene incaricato con Paul Baumgarten e Sep Ruf di progettare gli edifici del nuovo parlamento della Germania Federale a Bonn.\nUn importante riconoscimento internazionale arriva nel 1963, quando Eiermann \u00e8 nominato membro onorario del \"Royal Institute of British Architects\" (RIBA).\nNel 1968 riceve la Croce al Merito della Germania Federale; nel 1969 e nel 1974 una sua opera (lo stabilimento manifatturiero Blumberg) ottiene il Premio Hugo H\u00e4ring."}
{"id": "1844945", "revid": "111325", "url": "https://it.wikipedia.org/wiki?curid=1844945", "title": "Shigeyuki Hayashi", "text": ""}
{"id": "1844956", "revid": "474175", "url": "https://it.wikipedia.org/wiki?curid=1844956", "title": "U\u017e", "text": "L'U\u017e (ucraino: \"\u0423\u0436\", slovacco: \"Uh\", in ungherese: \"Ung\") \u00e8 un fiume dell'Ucraina e della Slovacchia. Il suo nome proviene dal dialetto Antico slavo orientale e significa \"serpente\".\nNasce nella parte orientale dei monti Carpazi, segna il confine con la Slovacchia a partire dal villaggio di Z\u00e1hor, a 102\u00a0m.s.l.m. nella pianura orientale slovacca (parte della Grande pianura ungherese). Attraversa le citt\u00e0 di Velykyj Bereznyj e Pere\u010dyn.\nSi snoda per una lunghezza di 127\u00a0km di cui 21,3 in Slovacchia. Sfocia nel fiume Laborec vicino a Drah\u0148ov nel Distretto di Michalovce a 96\u00a0m.s.l.m.\nLa citt\u00e0 di U\u017ehorod (Ucraina) \u00e8 la pi\u00f9 grande citt\u00e0 attraversata dall'U\u017e.\nIl fiume \u00e8 ghiacciato per buona parte dell'inverno."}
{"id": "1844958", "revid": "123927819", "url": "https://it.wikipedia.org/wiki?curid=1844958", "title": "G\u00fclben Ergen", "text": "I suoi album vendono regolarmente milioni di copie. Occasionalmente si \u00e8 prestata anche come attrice."}
{"id": "1844964", "revid": "729019", "url": "https://it.wikipedia.org/wiki?curid=1844964", "title": "Takoma Park", "text": "Takoma Park \u00e8 un comune degli Stati Uniti d'America, nella contea di Montgomery, nello Stato del Maryland. Si trova nelle immediate vicinanze della citt\u00e0 di Washington con cui confina e nel censimento del 2000 contava poco pi\u00f9 di 17.000 abitanti.\nTakoma Park \u00e8 molto famosa per le sue tendenze tolleranti.\n\u00c8 stata fondata nel 1883 da Benjamin Franklin Gilbert. Per diversi anni \u00e8 stata il centro mondiale della Chiesa cristiana avventista del settimo giorno. Ted Wilson \u00e8 nato il 10 maggio del 1950 a Takoma Park ed \u00e8 l'attuale presidente della conferenza generale della Chiesa cristiana avventista del settimo giorno, eletto il 25 giugno del 2010.\nIl 23 luglio 2007 il consiglio municipale della citt\u00e0 di Takoma Park ha votato per l'\"impeachement\" del presidente statunitense George W. Bush e del suo vice Dick Cheney.\nLa citt\u00e0 ospita l'Institute for Energy and Environmental Research (IEER), fondato nel 1987 allo scopo di monitorare il problema energetico, la sicurezza ambientale della produzione di armi nucleari e l'esaurimento dello strato di ozono. IEER publishes a variety of books on energy-related issues,\nAmministrazione.\nIl consiglio comunale di Takoma Park \u00e8 composto da un sindaco e da un membro per ognuna delle sue sei circoscrizioni. Il sindaco in carica, eletto nel 2007, si chiama Bruce Williams.\nI sindaci precedenti sono:\nIl consiglio comunale \u00e8 composto da sei rappresentanti, uno per ogni circoscrizione, eletti ogni due anni. "}
{"id": "1844965", "revid": "6593", "url": "https://it.wikipedia.org/wiki?curid=1844965", "title": "Takoma park", "text": ""}
{"id": "1844966", "revid": "122942755", "url": "https://it.wikipedia.org/wiki?curid=1844966", "title": "Cesare Greppi", "text": "Biografia.\nLaureatosi nel 1961 all'Universit\u00e0 di Torino con Franco Venturi, si trasferisce a Milano per insegnare nelle scuole secondarie.\n\u00c8 stato tra i fondatori, negli anni 1960, delle riviste \"Ant Ed\" e, a met\u00e0 degli anni settanta, \"Pianura\".\nHa vissuto fra il 1974 e il 1981 a Madrid e a Bordeaux, lavorando presso le ambasciate italiane in Spagna e in Francia. Ritornato a Milano, ha insegnato nei licei fino al suo ritiro, nel 1994.\nCon il romanzo \"I testimoni\", pubblicato nel 1982, ha vinto nel 1983 il Premio Grinzane Cavour nella sezione Narrativa italiana.\nIn merito alla sua poesia lo studioso Stefano Verdino ha scritto: \u201cLa sua \u00e8 una voce netta e nitida che persegue e pratica un modo poetico di estrema essenzialit\u00e0 e rigore, assai lontano dall\u2019eclettismo cos\u00ec disarmante dei nostri tempi; la sua \u00e8 una poesia intransitiva, che rifugge dal normale canale di comunicazione, ma \u00e8 nello stesso tempo piena di affabilit\u00e0 e di grazia, non conosce la violenza, bens\u00ec il garbo e spesso ci appare come su una soglia, tra l\u2019autonomia anche cifrata del suo dettato e il tono cordiale ed elegante con cui si porge al lettore [\u2026]. Greppi, per prima immagine, \u00e8 questo: un incantatore di parole, capace di orchestrarle insieme, facendo risaltare gli echi di una tradizione anche remota con i pi\u00f9 inediti incastri, mirabili nella loro tenuta, musicali e melodiosi nel loro impianto, ancorch\u00e9 muti e sigillati per una immediatezza semantica che \u00e8 introvabile nel proprio ruvido porsi, in quanto essa \u00e8 tutta catturata e spesa nel processo compositivo, che nulla ha di ozioso ed \u00e8 tutto necessitato\u201d"}
{"id": "1844971", "revid": "287204", "url": "https://it.wikipedia.org/wiki?curid=1844971", "title": "Giuseppe Pitr\u00e9", "text": ""}
{"id": "1844973", "revid": "146644", "url": "https://it.wikipedia.org/wiki?curid=1844973", "title": "Western Mountains", "text": ""}
{"id": "1844977", "revid": "1305772", "url": "https://it.wikipedia.org/wiki?curid=1844977", "title": "Ezio Taddei", "text": "Biografia.\nLa giovinezza.\nEzio Taddei ha avuto una vita piuttosto avventurosa sia per motivi personali e familiari che a causa del periodo storico in cui ha vissuto giovinezza e prima maturit\u00e0.\nCrebbe, dopo la precoce morte della madre Eufemia, con il padre Ubaldo e la sorella Tirrena. Il padre aveva la nomea di essere personaggio molto frizzante con frequentazioni femminili al punto tale da non avere da pagare i soldi per mantenere la figlia Tirrena nel collegio delle Orsoline di Prato. Il padre portava con s\u00e9 Ezio nel suo girovagare liberandosene ben presto tant'\u00e8 che all'et\u00e0 di 12 anni Ezio Taddei si trov\u00f2 praticamente a fare il vagabondo a Roma dormendo dove capitava e svolgendo lavori saltuari. Si rec\u00f2 quindi quattordicenne a Milano e fra vari lavori fatti per sbarcare il lunario, si avvicin\u00f2 alla letteratura e questa fu la sua grande scoperta. A Milano entra in contatto con quella parte del mondo dei malavitosi cosiddetto della Ligera.\nNel 1915 il ventenne Taddei, ancora vagabondo, venne intercettato dai carabinieri e nonostante la sua eccessiva magrezza spedito nel corpo dei bersaglieri. La vita militare mal si adattava allo spirito del Taddei, sia per la rigidit\u00e0 dei regolamenti militari sia per l'avversione di Taddei all'uso delle armi. Nonostante ci\u00f2 come accade spesso agli indisciplinati (ed esempio ne \u00e8 un intero corpo del periodo, ovvero gli Arditi) sono in grado di compiere atti di non comune valore e Ezio Taddei va a recuperare un compagno ferito restato fuori della trincea sotto il fuoco nemico in una battaglia nel Monte Nero.\nViene decorato con medaglia di bronzo al valor militare, ma a Ezio non frega niente dei riconoscimenti istituzionali. Mentre si ributtava nella trincea italiana col compagno caricato sulla schiena, una scheggia di granata gli spezz\u00f2 il braccio. Di tale atto di valore vi fu ampia propaganda sui giornali del periodo. Nell'aprile del 1918 usc\u00ec dall'ospedale militare e ritorn\u00f2 al corpo dopo la convalescenza. La convalescenza di Ezio fu piuttosto rilassante, racconta la sorella, essendo assistito da una signora pi\u00f9 grande di lui, molto ricca, che si occupava di aiutare i soldati feriti e con la quale ebbe una focosa e passionale relazione amorosa coadiuvata dalla larghezza di mezzi della signora che non gli faceva mancar niente.\nVista la piacevole situazione in cui casualmente si era trovato Ezio pens\u00f2 di farsi un po' di permessi falsi per prolungare la tonificante convalescenza ma fu scoperto ed incarcerato. Per vari motivi venne mantenuto in carcere pi\u00f9 a lungo e la sorella ne perse le tracce fino a che legge su un giornale\nIl carcere e il confino.\nNel periodo in cui Taddei perde i contatti con la sorella accadono i seguenti avvenimenti: condannato a otto anni, nel 1921, per organizzazione e partecipazione ad attentati con esplosivi (mai riuscito a dimostrare il suo effettivo coinvolgimento nei fatti) quando sta per uscire dal carcere gli vengono dati altri 5 anni di pena per istigazione ad una rivolta in carcere, scontati anche questi.\nAppena liberato tenta di scappare in Svizzera e vien catturato ed inviato al confino fino al 1936. La sorella di Ezio, ripresi i contatti col fratello ne diventa in pratica la biografa e fonte per conoscere aspetti del genere di vita che conduceva l'ormai irriducibile anarchico. Il confino fra il 1936 ed il 1938 fu in Basilicata a Bernalda (MT) dove Ezio fa tutti i lavori che possano permettergli di far qualche quattrino, ma appena gli \u00e8 possibile scantona a Milano e con i contrabbandieri della Ligera, conosciuti in giovent\u00f9 raggiunge la Svizzera attraverso le montagne da dove prosegue per la Francia fermandosi a Parigi. La sua \"frequentazione\" delle galere gli aveva fatto conoscere anarchici e compagni della sinistra in genere e quindi ormai aveva i contatti per poter sopravvivere in clandestinit\u00e0 in diversi posti, compresa la stessa Parigi. Ma \u00e8 il periodo delle leggi speciali sugli stranieri con internamento nei campi di concentramento, fatto soprattutto collegato alla Retirada: le leggi speciali erano rivolte anche contro i francesi che avessero aiutato persone nella situazione in cui si trovava Taddei per cui per molti l'unico rifugio possibile era l'espatrio negli USA. Pur non avendo passaporto Ezio si imbarca comunque senza bagaglio sul \"Normandie\" che sarebbe salpato per New York.\nNegli USA: i rapporti con Arthur Miller e Carlo Tresca.\nNegli USA conosce Arthur Miller, che in seguito verr\u00e0 a fargli visita in Italia, ma il suo incontro pi\u00f9 importante dal punto di vista politico \u00e8 con Carlo Tresca, con la susseguente vicenda inerente all'anarchico Tresca editore del \"Martello\" e fra i dirigenti della Mazzini Society.\nFece immediatamente amicizia con Carlo Tresca, un omaccione robusto e disponibile al dialogo, secondo Ezio, che gli prospett\u00f2 guai futuri in quanto gli anarchici in USA erano malvisti dopo il caso di Sacco e Vanzetti, e lo invit\u00f2 ad andarsene, cosa che ovviamente Taddei non prese in considerazione. Ma guai molto grossi li trov\u00f2 veramente quando fece un'inchiesta parallela sull'omicidio di Tresca, in cui senza mezzi termini tirava in ballo pericolosi mafiosi quali Carmine Galante, in seguito capobastone di Joseph Bonanno (denominato \"Bananas\" per un iniziale errore di trascrizione anagrafica), e di Frank Garofalo, che nel seguito fece una \"pi\u00f9 che decente\" carriera di mafioso al ritorno in Italia nel dopoguerra, per non parlare di Frank Costello, che era amico e padrino dei figli di Generoso Pope, l'uomo preso di mira da Tresca come mafioso e falso antifascista.\nSull'assassinio di Tresca, Ezio Taddei scrisse un libro ancora adesso rilevante, anche dopo gli approfonditi studi sul caso di Mauro Canali\nIl ritorno in Italia.\nNel 1945 and\u00f2 alla polizia per l'emigrazione che gli aveva inflitto un decreto di espulsione classificandolo anarchico sovversivo. Nel contempo aveva ricevuto minacce per la sua inchiesta che aveva fatto il possibile avesse la maggior propaganda in relazione ai mezzi che aveva a disposizione. Una volta tanto aveva dei documenti regolari, anche se relativi ad una espulsione per poter attraversare un confine.\nIn Italia ritrova e/o inizia l'amicizia con Corrado Alvaro, Francesco Jovine e Guido Piovene e il gruppetto di scrittori scrive una lettera al presidente Enrico De Nicola sul comportamento degli statunitensi nei confronti dei \"sovversivi\" italiani e sul caso Tresca; simile lettera viene pubblicata sui giornali provocando enorme interesse.\nMolti anni dopo la sua morte un articolo de \"Il Corriere della Sera\", 22/4/2004, specificatamente nella rubrica \u201cIl libro del giorno\u201d, commenta la vita e le opere di Ezio Taddei con queste parole\nTaddei collaborazionista.\nIn un recente studio, Luciano Canfora ha sostenuto la tesi per cui Taddei abbia collaborato con il regime fascista e abbia partecipato al lavoro di discredito, sostenuto direttamente da Mussolini, nei confronti di Antonio Gramsci. Di parere diametralmente opposto Otello Chelli che nella post fazione di \"C'\u00e8 posta per voi, mr. Brown\" scrive: \"La cultura italiana ha dimenticato alla svelta questo livornese geniale, forse per la sua natura di comunista, fondamentalmente anarchico, anche se ha sempre avuto in tasca la tessera del Partito Comunista Italiano e ha lavorato a \"l'Unit\u00e0\", quando era diretto da Pietro Ingrao\"."}
{"id": "1844987", "revid": "990473", "url": "https://it.wikipedia.org/wiki?curid=1844987", "title": "Zavod imeni Licha\u010d\u00ebva", "text": "Zavod imeni Licha\u010d\u00ebva, maggiormente nota con l'acronimo ZIL o ZiL (dal russo: \u0417\u0430\u0432\u043e\u0434 \u0438\u043c\u0435\u043d\u0438 \u041b\u0438\u0445\u0430\u0447\u0451\u0432\u0430 [\u0417\u0438\u041b] ovvero Fabbrica Licha\u010d\u00ebv), \u00e8 la principale casa costruttrice russa di camion e mezzi pesanti.\nNella sua produzione figuravano anche i veicoli blindati usati dai leader dell'Unione Sovietica, autobus, veicoli blindati da combattimento e motoslitte armate.\nL'azienda produce anche un numero molto limitato di limousine e berline di lusso destinate soprattutto al governo russo; sono veicoli comparabili, come fascia di prezzo, agli equivalenti modelli della Maybach o della Rolls-Royce, anche se pressoch\u00e9 sconosciuti al di fuori degli stati della CSI. La produzione ammonta infatti a circa una dozzina di veicoli l'anno. La produzione in serie delle vetture ZIL cess\u00f2 invece nel 2002 perch\u00e9 i clienti storici delle vetture del marchio russo iniziarono a preferire i modelli d'alto livello fabbricati delle case automobilistiche dei paesi occidentali.\nStoria.\nL'azienda venne fondata nel 1916 come Avtomobil'noe moskovskoe ob\u0161\u010destvo (da cui l'acronimo AMO ancora oggi presente nella denominazione aziendale) con il progetto di fabbricare su licenza un modello di autocarro della Fiat V.I., il \"Fiat 15Ter\". A causa della Rivoluzione d'ottobre e della prima guerra mondiale il primo veicolo usc\u00ec dalle catene di montaggio solo nel 1924.\nNel 1931 vi fu un'espansione della fabbrica, anche grazie ad aiuti statunitensi, e una sua ridenominazione in Zavod imeni Stalina. Questo nome rest\u00f2 fino al 1956 quando cambi\u00f2 nell'attuale in seguito alla revisione voluta da Nikita Chru\u0161\u010d\u00ebv delle denominazioni che denotavano il culto della personalit\u00e0 di Stalin."}
{"id": "1844989", "revid": "729019", "url": "https://it.wikipedia.org/wiki?curid=1844989", "title": "Aeroporto di Macei\u00f3-Zumbi dos Palmares", "text": "LAeroporto Internazionale Zumbi dos Palmares (IATA: MCZ, ICAO: SBMO) \u00e8 lo scalo di Macei\u00f3, nello stato dell'Alagoas, in Brasile.\nL'aeroporto, collegato alle principali citt\u00e0 del Brasile, opera anche voli da e per l'Italia e l'Argentina. La pista dello scalo, in asfalto, \u00e8 lunga 2.600 metri, larga 45, orientata 12/30 e dotata di sistema PAPI.\nIl terminal (22.000\u00a0m\u00b2), che ospita diversi negozi, dispone di quattro ponti d'imbarco con accesso diretto agli aeromobili (fingers), dei quali due con capacit\u00e0 di attracco per aeromobili di grandi dimensioni.\nL'aeroporto \u00e8 intitolato a Zumbi dos Palmares, eroe brasiliano nella lotta per i diritti dei neri."}
{"id": "1844991", "revid": "729019", "url": "https://it.wikipedia.org/wiki?curid=1844991", "title": "Stazione di Santa Maria delle Mole", "text": "La stazione di Santa Maria delle Mole \u00e8 una fermata ferroviaria posta sulla linea Roma-Velletri; serve la localit\u00e0 di Santa Maria delle Mole, frazione del comune di Marino.\nStoria.\nLa fermata di Santa Maria delle Mole fu attivata il 15 aprile 1940. Il 15 dicembre 1948 venne attivato l'esercizio a trazione elettrica, con linea aerea alla tensione di 3000 V.\nStruttura e impianti.\nIl fabbricato viaggiatori, di dimensioni modeste, \u00e8 situato in corrispondenza dell'unico ingresso (su viale della Repubblica), lateralmente rispetto all'unica banchina presente. Al suo interno \u00e8 presente la sala d'attesa.\nMovimento.\nLa stazione \u00e8 servita dai treni che svolgono la relazione FL4 svolta da Trenitalia.\nServizi.\nLa stazione dispone di:"}
{"id": "1844994", "revid": "287204", "url": "https://it.wikipedia.org/wiki?curid=1844994", "title": "Strunino", "text": "Strunino \u00e8 una citt\u00e0 della Russia europea centrale (oblast' di Vladimir), situata nella regione delle alture di Mosca, 131 km a nordovest del capoluogo; \u00e8 compresa amministrativamente nel distretto di Aleksandrov.\nIl villaggio di Strunino \u00e8 attestato fin dall'anno 1492, denominato dal nome del proprietario delle terre in cui sorgeva; la concessione dello \"status\" di citt\u00e0 arriv\u00f2 per\u00f2 solo nel 1938.\nStrunino \u00e8 una piccola citt\u00e0 industriale, specializzata nel comparto tessile; costituisce un sobborgo industriale della pi\u00f9 grande citt\u00e0 di \"Aleksandrov\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1844995", "revid": "93556", "url": "https://it.wikipedia.org/wiki?curid=1844995", "title": "Governatorato di Kiev", "text": "Il governatorato di Kiev era una gubernija dell'Impero Russo. Il capoluogo era Kiev.\nPopolazione.\nSecondo il censimento russo del 1897 nel governatorato vi abitavano 3.559.229 persone. Di questi, 459.253 vivevano in citt\u00e0, i restanti invece nelle vaste campagne. L'ucraino era parlato da 2.819.145 persone, ossia il 79.2% della popolazione. Le minoranze etniche pi\u00f9 importanti erano gli ebrei, 430.489 persone (il 12.1% della popolazione), i russi che ammontavano a 209.427 unit\u00e0 (il 5.9% della popolazione) e 68.791 polacchi (1.9% del popolazione)."}
{"id": "1844997", "revid": "309289", "url": "https://it.wikipedia.org/wiki?curid=1844997", "title": "Ik (fiume)", "text": "LIk (; conosciuto anche come \"Bol'\u0161oj Ik\", \"grande Ik\"; in tataro \u042b\u043a, \"Iq\"; in baschiro, \u042b\u04a1) \u00e8 un fiume della Russia europea orientale (Repubbliche Autonome del Ba\u0161kortostan e del Tatarstan), affluente di sinistra della Kama.\nPercorso.\nNasce dalle alture di Bugul'ma e Belebej, nella estrema porzione sudoccidentale della Repubblica del Ba\u0161kortostan; si dirige verso sudovest, curvando per\u00f2 dopo poco prendendo direzione settentrionale che manterr\u00e0, mediamente, per tutto il suo corso. Segna per un lungo tratto il confine fra il Ba\u0161kortostan e il Tatarstan, bagnando la importante citt\u00e0 di Oktjabr'skij. Sfocia nella Kama da sinistra, in corrispondenza del bacino di Ni\u017enekamsk. I principali affluenti dell'Ik sono Dymka (86\u00a0km), Mellja (72\u00a0km), Menzelja (123\u00a0km) da sinistra, Usen' (147\u00a0km) da destra.\nRegime.\nL'Ik \u00e8 gelato, mediamente, dalla seconda met\u00e0 di novembre alla met\u00e0 di aprile; \u00e8 navigabile, inoltre, per 100\u00a0km a monte della foce.\nBacino idrografico.\nNel bacino del fiume si rinvengono importanti giacimenti di petrolio."}
{"id": "1844999", "revid": "287204", "url": "https://it.wikipedia.org/wiki?curid=1844999", "title": "Martin Niemoller", "text": ""}
{"id": "1845005", "revid": "125186872", "url": "https://it.wikipedia.org/wiki?curid=1845005", "title": "Dawn (Thy Majestie)", "text": "Dawn \u00e8 il quarto album in studio del gruppo musicale symphonic power metal italiano Thy Majestie, pubblicato nel settembre 2008. A Gennaio 2022 il disco \u00e8 stato completamente remixato e rimasterizzato e reso disponibile sui canali di vendita digitali "}
{"id": "1845011", "revid": "827882", "url": "https://it.wikipedia.org/wiki?curid=1845011", "title": "Armando Cougnet", "text": "Biografia.\nIl padre Alberto (1850-1916), medico, pubblicista, appassionato di scherma (era spadaccino), giornalista e scrittore, si trasfer\u00ec dalla Francia all'Italia dopo la morte del genitore Carlo, avvenuta nel 1889. Destinazione: Reggio Emilia, dove la famiglia possedeva una villa acquistata nel 1880 da Carlo. Promotore di eventi sportivi e cultore di arte culinaria, trasmise al figlio la passione per il nutrizionismo, che Armando Cougnet svilupp\u00f2 ne \"Il bilancio alimentare\", saggio del 1918 in cui colleg\u00f2 alimentazione equilibrata e miglioramento delle prestazioni fisiche.\nA diciott'anni Armando Cougnet inizi\u00f2 a scrivere sulle pagine del primo giornale sportivo italiano, \"La Gazzetta dello Sport\". Nel 1902 assunse la direzione amministrativa del giornale, mantenendola anche nei successivi cambi di gestione (1913 e 1922). In particolare, per due anni (1911 e 1912) fu proprietario unico della \"Gazzetta\".\nProfondo appassionato di ciclismo, partecip\u00f2 all'organizzazione delle competizioni ideate dalla \"Gazzetta\", in particolare la Milano-Sanremo, che port\u00f2 a battesimo nel 1907. Poi matur\u00f2 in lui l'idea che fosse necessario organizzare in Italia una corsa a tappe di interesse nazionale. Nel 1909 divenne il patron del neonato Giro ciclistico d'Italia, mantenendone l'organizzazione fino al 1948. \u00c8 attribuita a Cougnet l'idea di vestire il primo in classifica con una maglia di colore diverso dagli altri concorrenti, e cos\u00ec nel 1931 esord\u00ec la \"maglia rosa\". Negli ultimi anni fu affiancato dal giovane collaboratore Vincenzo Torriani.\nDurante la Seconda guerra mondiale fu anche direttore della \"Gazzetta\" (1943-1944).\nIntitolazioni.\nAlla sua memoria \u00e8 stato istituito il Trofeo Cougnet."}
{"id": "1845018", "revid": "123080119", "url": "https://it.wikipedia.org/wiki?curid=1845018", "title": "O.J. Mayo", "text": "Mayo \u00e8 stato selezionato dai Minnesota Timberwolves con la terza scelta assoluta nel draft NBA del 2008, venendo poi scambiato con i Memphis Grizzlies, con i quali ha giocato quattro stagioni. Nel 2011 \u00e8 risultato positivo per uno steroide vietato (DHEA) ed \u00e8 stato sospeso dall'NBA per 10 partite. Mayo ha poi firmato con i Dallas Mavericks nel 2012, e poi con i Milwaukee Bucks nel 2013. Il 1\u00ba luglio 2016 Mayo \u00e8 stato licenziato dall'NBA per aver violato nuovamente il programma antidroga della lega. In seguito ha giocato per l'Atl\u00e9ticos de San Germ\u00e1n del Baloncesto Superior Nacional (BSN).\nCollege.\nDurante la sua stagione all'University of Southern California, si \u00e8 fatto notare per un gran controllo di palla, un tiro preciso e coordinato e un grande stacco verticale. Durante quel periodo durante \u00e8 stato selezionato al All-Pac-10 nella prima squadra. Alla squadra furono revocate tutte le vittorie e Mayo perse i suoi rimanenti tre anni di idoneit\u00e0 alla National Collegiate Athletic Association (NCAA) dopo che fu accertato che lo stesso Mayo aveva ricevuto benefici impropri.\nL'11 maggio 2008, ESPN.com ha riportato che un ex \"confidente\", Louis Johnson, ha confessato al programma televisivo ESPN \"Outside the Lines\" come Mayo ha ricevuto numerosi doni in violazione delle norme NCAA. Il rapporto afferma che Mayo ha ricevuto i doni da Rodney Guillory prima e durante il suo periodo alla USC. Si dice che Guillory sia stato finanziato dal Bill Duffy Associates Sports Management (BDA).\nIl 3 gennaio 2010 USC ha annunciato di aver stabilito che Mayo non era impiegabile nella stagione 2007-08 a causa dei benefici impropri ricevuti che non gli permettevano di conservare lo status di dilettante. Di conseguenza, USC ha annullato tutte le 21 vittorie della squadra, portando il record a 0-12.\nCarriera professionistica.\nIl 26 giugno 2008 Mayo \u00e8 stato selezionato come terza scelta assoluta nel draft NBA 2008 dai Timberwolves. Pi\u00f9 tardi \u00e8 stato scambiato con i Memphis Grizzlies, insieme a Marko Jari\u0107, Antoine Walker e Greg Buckner, scambiandoli con la quinta scelta complessiva Kevin Love, Mike Miller, Brian Cardinal e Jason Collins.. Nel suo debutto nella Summer League NBA, Mayo ha segnato 15 punti conducendo i Grizzlies a una vittoria 88-75 sui New Orleans Hornets. Durante la sua stagione da rookie, Mayo ha segnato 30 o pi\u00f9 punti sette volte. Mayo \u00e8 stato il secondo classificato per il premio Rookie of the Year 2008-2009 NBA, finendo secondo dietro la guardia di punta dei Chicago Bulls Derrick Rose. Nella sua seconda stagione, il 1\u00ba novembre 2009 Mayo ha segnato un career-high di 40 punti contro i Denver Nuggets con 17 canestri su 25 tiri tentati.\nMayo per un ritardo all'allenamento \u00e8 stato destinato alla panchina il 20 novembre 2010. Durante un volo di ritorno a Memphis da Los Angeles, Mayo fu coinvolto in una rissa con il compagno di squadra Tony Allen per un debito derivante da una partita di carte durante il volo. Il 27 gennaio l'NBA ha sospeso Mayo per 10 partite a seguito di un test positivo per lo steroide deidroepiandrosterone (DHEA), che viola il programma antidroga della lega. Mayo incolp\u00f2 un integratore da banco, che non sapeva essere stato bandito dall'NBA, per il test positivo, ma si rifiut\u00f2 di dire quale integratore avesse usato. In seguito disse che una bevanda energetica che aveva comprato in una stazione di benzina poteva contenere la sostanza vietata.\nNonostante abbia giocato in tutte le 66 le partite della stagione 2011-12, Mayo non \u00e8 mai partito nel quintetto iniziale dei Grizzlies, giocando sempre come sesto uomo. Quando gli \u00e8 stato chiesto se essere una riserva ha danneggiato il suo valore, ha risposto: \"Direi di s\u00ec, probabilmente \u00e8 cos\u00ec. Cosa ne pensi?\" Il 1\u00ba luglio 2016 \u00e8 stato congedato e squalificato per due anni dall'NBA per violazione delle norme contro l'uso di droghe."}
{"id": "1845019", "revid": "339392", "url": "https://it.wikipedia.org/wiki?curid=1845019", "title": "SBMO", "text": ""}
{"id": "1845024", "revid": "287204", "url": "https://it.wikipedia.org/wiki?curid=1845024", "title": "Emilio De Martino", "text": "Biografia.\nCollaboratore prima del \"Corriere della Sera\" e poi della \"Gazzetta dello Sport\", di cui diverr\u00e0 direttore nei primi anni del dopoguerra, De Martino \u00e8 ricordato come uno tra i pi\u00f9 prolifici autori di letteratura sportiva d'Italia. Volontario nei due grandi conflitti mondiali, tenente e maggiore del Genio, due volte ferito sul Carso e sul Don, tre croci di guerra, Emilio De Martino scompare a 63 anni per le conseguenze di un'infezione contratta sul fronte russo.\nNel 1920 si sposa con Gisla Boero, unione allietata dalla nascita di due figli, Luciana e Aldo.\nDue le passioni alle quali rester\u00e0 fedele: lo sport, calcio in particolare (dapprima come giocatore nella Juventus Italia dal 1913 al 1915, ), e il giornalismo. Riceve il testimone di primo responsabile della rubrica sportiva dal direttore del \"Corriere della Sera\" Luigi Albertini il 1\u00ba marzo 1923 quando lo sport era confinato in due, tre notizie nelle sei colonne delle poche pagine del giornale, anche se la sua militanza nella testata milanese di via Solferino era iniziata tre anni prima. E al \"Corriere della Sera\" rester\u00e0 fedele pi\u00f9 di vent'anni, passando poi alla responsabilit\u00e0 dello sport nel quotidiano milanese del pomeriggio \"Milano-sera\" e del settimanale \"Football Italiano\". Nel 1947 viene chiamato a dirigere il pi\u00f9 importante foglio sportivo italiano, la \"Gazzetta dello Sport\", che lascer\u00e0 alla fine del 1949 per ragioni di salute. Ma la passione, appena recuperate le forze, gli impone di tornare in pista: nuovo passaggio a \"Milano-sera\" e fondazione del rotocalco settimanale \"Lo Sport\", confluito poi ne \"Lo Sport Illustrato\", al quale continuer\u00e0 a dare il suo prezioso apporto sino agli ultimi giorni di vita.\nEmilio De Martino \u00e8 stato uno dei pi\u00f9 popolari giornalisti sportivi italiani, vibrante interprete del gesto agonistico e fantasioso evocatore di immagini per un pubblico legato, sino a quel momento, ai grandi avvenimenti solo attraverso giornali e radio. La nascita della televisione in Italia \u00e8 datata infatti 1954, ed alla TV De Martino pot\u00e9 offrire solo un marginale apporto: una rubrica di posta riscosse comunque ampi consensi.\nOpere.\nEmilio De Martino \u00e8 stato un romanziere prolifico, per adulti e ragazzi. Un elenco di alcune delle sue pubblicazioni comprende:\nDe Martino fu anche applaudito commediografo: l'ultimo testo lo scrisse per Wanda Osiris: \"La donna e il diavolo\", rivista presentata al Teatro Lirico di Milano (la pi\u00f9 famosa soubrette dell'epoca si esibiva cantando una canzone araba in groppa a un cammello).\nDissero di lui.\nIl ricordo di Emilio De Martino rivive nella testimonianza del collega, amico e compagno di tanti servizi, Orio Vergani, apparsa sul \"Corriere d'Informazione\": \u201cPer molti anni ho lavorato vicino a Emilio De Martino. Ci separava solamente un corridoio, due porte a vetri; quella del suo ufficio e quella del mio. Pi\u00f9 che vederlo, lo udivo. De Martino non concepiva di poter lavorare in silenzio. Dal suo tavolo, comandava come un \u2018nostromo\u2019 la sua \u2018ciurma\u2019 a gran voce e con grandi grida. Perch\u00e9 gridava. Gridava perch\u00e9 era convinto di avere vissuto una eccezionale giornata di sport, anche se la domenica sportiva era stata, alla prova dei fatti, assolutamente incolore. Ma Emilio non credeva alle giornate \u2018incolori\u2019. Ogni sabato si preparavano \u2018grandi cose\u2019. Ogni luned\u00ec il bilancio era elettrizzante, e se non lo era, ed era stato, anzi, addirittura deficitario, quel deficit, c'era da giurarlo, preparava una riscossa per la domenica prossima\u201d.\nGian Maria Dossena ha scritto: \u201cLa grande lezione che Emilio De Martino ci ha lasciato \u00e8 una lezione di gioia e di ottimismo: lui non affrontava la vita, l'abbracciava\u201d. Il pubblico ha ricambiato la grande lezione di ottimismo e di gioia che ha improntato il suo lavoro con corali manifestazioni di simpatia: sulle strade del Giro d'Italia non era infrequente che gli venissero tributate calorose scritte d'affetto."}
{"id": "1845027", "revid": "599013", "url": "https://it.wikipedia.org/wiki?curid=1845027", "title": "Kristina Andersson", "text": "Biografia.\nStagioni 1987-1993.\nOriginaria di Fr\u00f6s\u00f6n, comune in seguito unito a \u00d6stersund, la Andersson ottenne il primo risultato di rilievo in carriera classificandosi 7\u00aa nello slalom speciale di Coppa del Mondo disputato in Val di Zoldo il 21 dicembre 1986. Esord\u00ec ai Giochi olimpici invernali a , dove si piazz\u00f2 22\u00aa nello slalom gigante e non concluse lo slalom speciale, e ai Campionati mondiali a Saalbach-Hinterglemm 1991, dove nelle medesime specialit\u00e0 fu rispettivamente 9\u00aa e 10\u00aa. In seguito, l'11 marzo dello stesso anno, colse a Lake Louise il suo primo podio in Coppa del Mondo: 2\u00aa in slalom speciale.\nAi XVI Giochi olimpici invernali di si classific\u00f2 10\u00aa nello slalom gigante e 11\u00aa nello slalom speciale. L'anno dopo prese parte ai Mondiali di Morioka, piazzandosi 18\u00aa nello slalom gigante e 4\u00aa nello slalom speciale, e vinse la Coppa Europa 1993.\nStagioni 1994-1999.\nAi XVII Giochi olimpici invernali di , sua ultima presenza olimpica, fu 19\u00aa nello slalom speciale e non complet\u00f2 lo slalom gigante. Nel 1996 ottenne la sua unica vittoria, nonch\u00e9 ultimo podio, in Coppa del Mondo, il 7 gennaio a Maribor in slalom speciale, e prese parte ai Mondiali della Sierra Nevada, classificandosi 6\u00aa nello slalom speciale. L'anno dopo, nella rassegna iridata di Sestriere (suoi ultimi Mondiali), nella medesima specialit\u00e0 fu 27\u00aa.\nLa stagione 1997-1998 fu l'ultima disputata dalla Andersson ai massimi livelli: in Coppa Europa colse in slalom speciale la sua ultima vittoria (il 22 gennaio a Sch\u00f6nried) e il suo ultimo podio (il 15 febbraio a Missen, 2\u00aa), mentre in Coppa del Mondo la sua ultima gara fu lo slalom speciale disputato a Saalbach-Hinterglemm il 1\u00ba marzo, che chiuse al 21\u00ba posto. Continu\u00f2 a prendere parte ad alcune gare minori fino al definitivo ritiro, avvenuto nel dicembre del 1998.\nBilancio della carriera.\nSpecialista delle prove tecniche in attivit\u00e0 tra la met\u00e0 degli anni 1980 e il decennio successivo, fu una dei punti di forza della squadra svedese dell'epoca. Pur non riuscendo a eguagliare i risultati di compagne di squadra quali Pernilla Wiberg, in carriera fu in grado di aggiudicarsi una Coppa Europa, nella stagione 1992-1993, e a vincere una gara di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1845030", "revid": "119896653", "url": "https://it.wikipedia.org/wiki?curid=1845030", "title": "Dead Ringer (album)", "text": "Dead Ringer \u00e8 un album del cantante Meat Loaf del 1981, uno dei tre album di Meat Loaf interamente scritto da Jim Steinman.\nJim Steinman inizi\u00f2 a lavorare a \"Bad for Good\" nel 1978 subito dopo la pubblicazione di \"Bat Out of Hell\", per creare il secondo album per Meat Loaf. Durante questo lasso di tempo, una combinazione di viaggi, droghe e esaurimenti nervosi caus\u00f2 la perdita della voce a Meat Loaf. Senza un cantante e sotto le pressioni della casa discografica, Steinman decise di incidere esso stesso \"Bad for Good\" e di scrivere un nuovo album per Meat Loaf. Quest'album divenne \"Dead Ringer\" che venne pubblicato nel 1981 dopo la pubblicazione di \"Bad for Good\".\nDopo aver interpretato il ruolo di Travis Redfish nel film \"Roadie\" (che ebbe i camei anche di Alice Cooper, Debbie Harry, Roy Orbison e Hank Williams, ma fu un flop ai botteghini) Meat Loaf torn\u00f2 alla carriera di cantante. Steinman aveva scritto cinque nuove canzoni che, in aggiunta a \"More Than You Deserve\" (che Meat Loaf aveva cantato nell'omonimo album) e a un monologo reinterpretato composero l'album \"Dead Ringer\".\nFurono quattro i singoli pubblicati per \"Dead Ringer\": \"Dead Ringer for Love\" (cantata con Cher), \"I'm Gonna Love Her For Both Of Us\", \"Read 'Em And Weep\" e \"Peel Out\". L'album raggiunse il numero 1 in Gran Bretagna.\nIl tour per quest'album diede inizio alla lunga collaborazione con il pianista Paul Jacobs."}
{"id": "1845032", "revid": "834", "url": "https://it.wikipedia.org/wiki?curid=1845032", "title": "Alanina aminotransferasi", "text": ""}
{"id": "1845038", "revid": "363629", "url": "https://it.wikipedia.org/wiki?curid=1845038", "title": "Cateterismo", "text": "Per cateterismo, in campo sanitario, si intende un intervento nel quale un catetere viene inserito nel corpo umano, in una qualunque cavit\u00e0 di esso.\nIl catetere fu utilizzato gi\u00e0 dal 1868 dal medico Sornborger, mentre la sua forma pi\u00f9 moderna \u00e8 stata inventata nel 1940 da David Sheridan.\nI cateterismi possono essere:"}
{"id": "1845047", "revid": "125825445", "url": "https://it.wikipedia.org/wiki?curid=1845047", "title": "Storia di Nocera", "text": "La storia delle due Nocera della Campania (Nocera Inferiore e Nocera Superiore) \u00e8 la storia di un'unica citt\u00e0 separatasi in due amministrazioni nel 1851, per una scelta dei proprietari terrieri dell'epoca. \u00c8 l'antica Nuceria Alfaterna, divenuta poi Nuceria Costantia, Nuceria Christianorum e Nocera dei Pagani.\nLa preistoria.\nLe prime testimonianze relative a una frequentazione del territorio comunale dell'attuale citt\u00e0 risalgono al periodo noto come Neolitico: alcuni sporadici oggetti lavorati in pietra e ceramica datati del 6000 a.C. attestano della presenza umana nell'area. Del Bronzo Antico (2000-1800 a.C. circa) invece, datano numerosi siti rinvenuti nella zona, nei comuni di Sarno, Nola e una tomba relativa alla stessa epoca genericamente indicata nel territorio di Nocera dei Pagani, oltre ad un sito relativo alla cultura di Palma Campania nell'area del depuratore di Nocera Superiore.\nOrigini.\nLa fondazione etrusca.\nIl nucleo della futura Nuceria Alfaterna si sviluppa al di sotto del territorio comunale dell'odierna Nocera Superiore. L'epoca \u00e8 il VI secolo a.C. Si datano a quest'epoca i pi\u00f9 antichi reperti archeologici provenienti dalla necropoli di Pareti di Nocera Superiore.\nGennaro Orlando, storico nocerino del XIX secolo autore di una \"Storia di Nocera de' Pagani\" in 3 volumi (1888), cita Conone, a sua volta citato da Servio (commentatore dell'Eneide del IV secolo), che datano la nascita di Nuceria Alfaterna 750 anni prima della nascita di Roma, quindi al 1503 a.C. basandosi sulla notizia, fantasiosa, dell'arrivo dei pelasgi nell'agro:\nLa citt\u00e0 nasce come insediamento etrusco, coeva ad insediamenti come Capua, Nola, Pompei, Stabia, Fratte (per questa regione si parla di una \"dodecapoli etrusca\", una sorta di confederazione formata da dodici citt\u00e0 sorte per iniziativa del popolo centroitalico). Si inquadra, infatti, nel fenomeno della colonizzazione etrusca della Campania, avvenuta come risposta alla colonizzazione Greca che aveva interessato prima l'isola d'Ischia (Pithecusa) e l'entroterra poi (Cuma). Gli etruschi si fusero con le popolazioni locali, osche e sarrastre (o sarraste), dando vita, lungo un'importante ed obbligata via di transito, al primo nucleo di quella che sarebbe stata un'importante e florida citt\u00e0.\nStrabone e Plinio, la collocano lungo il corso del fiume Sarno, a nove miglia dalla sua foce e a 16 miglia a Sud-Est di Nola. In realt\u00e0 il fiume \u00e8 piuttosto lontano dalla citt\u00e0, ma l'approvvigionamento idrico dell'insediamento \u00e8 assicurato dal limitrofo torrente Cavaiola e dalle numerose fonti presenti in Montalbino.\nIl luogo scelto per l'edificazione del sito \u00e8 strategico: permette il controllo della fertilissima valle del Sarno, e i rilievi che la circondano (monti Lattari e monti Picentini) ne assicurano allo stesso tempo una sorta di difesa naturale e il controllo delle vie di comunicazione che mettono in contatto il golfo di Napoli con quello di Salerno.\nLa citt\u00e0 fondata da un dio.\nIn un'epigrafe in alfabeto greco di I secolo d.C., conservata al Museo archeologico dell'agro nocerino, relativa ad un grammatico greco operante in citt\u00e0, la citt\u00e0 \u00e8 definita \"\u0398\u0395\u039f\u039a\u03a4\u0399CT/OC/\" (the\u00f3ktistos), \"fondata da un dio\" (ma la lacuna non ci permette di sapere da quale divinit\u00e0).\nL'alfabeto nucerino.\nDurante gli scavi del teatro ellenistico-romano di Pareti, \u00e8 emersa un'estesa necropoli. Il reperto pi\u00f9 interessante \u00e8 rappresentato da un'oinochoe (una brocca) in bucchero. Questo normalissimo elemento di corredo per le tombe dell'epoca presenta un'iscrizione, che, da destra verso sinistra, reca la scritta, traslitterata, \"Bruties esum\" (letteralmente: \"Sono di Bruto\").\nL'iscrizione di Nocera potrebbe perdersi tra le centinaia di altre iscrizioni etrusche se non fosse per una particolare lettera, a forma di alberello, che non si \u00e8 ancora riscontrata altrove.\nCi\u00f2 \u00e8 bastato ai linguisti per farli parlare di un alfabeto nucerino, sviluppatosi fra il IV e V secolo a.C. L'alfabeto nucerino \u00e8 derivato da quello latino e noto in area campana e abruzzese per altre attestazioni, sempre su vasi in bucchero, come quelle di Vico Equense e Sorrento.\nEpoca sannita.\nNuvkrinum Alafaternum.\nDopo le sconfitte etrusche in Campania nelle guerre contro i greci (la prima avvenuta nel 524 a.C. e la devastante battaglia navale di Cuma nel 474 a.C.), la citt\u00e0 passa sotto il dominio sannita.\nL'origine del nome della citt\u00e0 testimonia come i sanniti abbiano rifondato l'insediamento sui resti della citt\u00e0 fondata precedentemente.\nIl toponimo \"Nuvkrinum Alafaternum\" fu latinizzato in \"Nuceria Alfaterna\", e grecizzato in \u039d\u03bf\u03c5\u03ba\u03b5\u03c1\u03af\u03b1.\nL'origine del nome, storia e leggenda.\nLe vicendevoli leggende narrano di una principessa etrusca che sarebbe scappata dalla citt\u00e0 natia per amore, e sarebbe venuta a morire in queste zone. In suo ricordo il padre avrebbe eretto una citt\u00e0 che avrebbe perpetuato il suo ricordo, dandole il suo nome: \"Nuceria\".\nTuttavia mito di fondazione perpetua il ricordo della fase etrusca della citt\u00e0, la quale avrebbe fatto parte della dodecapoli, una lega di dodici citt\u00e0 etrusche, unitesi per assicurarsi un controllo totale del territorio.\nPriva di fondamento \u00e8 anche la leggenda della grande alluvione che spazz\u00f2 via un intero bosco lasciando in piedi un solo albero di noce (dal latino \"nux, nucis\" - Nuceria), che tuttavia conserva la memoria delle alluvioni che certamente dovevano essere frequenti in una pianura fluviale.\nIn ossequio a questa tradizione, lo stemma della citt\u00e0 \u00e8 rappresentato da un albero di Noce da cui cadono due noci d'oro.\nLa verit\u00e0 circa l'origine del nome (e quella bellicosit\u00e0 delle popolazioni confinanti di cui sopra) \u00e8 venuta dallo studio delle iscrizioni sulle monete della citt\u00e0 (Nuceria aveva una propria zecca), vi si legge il primo nome della stessa: \"Nuvkrinum Alafaternum\". Analizzando queste due parole, i linguisti hanno scisso i termini in questo modo: \"nuv + krin -um alafartern -um\": letteralmente: Nuova (= nuv) Rocca (= krin) degli Alfaterni. Le popolazioni sannitiche, gli Alfaterni, si sarebbero quindi insediate nella regione, sul precedente sito del villaggio etrusco, dando il proprio nome al sito. L'espressione \"Nuvkrinum Alafaternum\" sar\u00e0 poi usata dai latini come \"Nuceria Alafaterna\", da cui deriva l'attuale nome di \"Nocera\".\nLa \"Lega nucerina\" e la monetazione.\nAgricoltura e commercio resero, cos\u00ec, molto ricca la citt\u00e0, che durante il V-VI secolo fu a capo della Confederazione Sannitica Meridionale, comandando su citt\u00e0 quali Pompei (che rimase suo porto fino praticamente al disastro del 79 d.C.), Stabiae e Surrentum.\nLa guerre sannitiche.\nNel 315 a.C., durante le guerre sannitiche, la citt\u00e0 fu ostile ai romani, ma sconfitta non fu rasa al suolo.\nEvidentemente i nuovi padroni pi\u00f9 che apprezzare il coraggio dei suoi abitanti sfruttarono la posizione strategica della citt\u00e0.\nNel 308 a.C. la citt\u00e0 fu costretta alla resa dalle truppe di Quinto Fabio Massimo Rulliano in quanto il popolo nucerino aveva rifiutato di arrendersi ai romani.\nLa seconda guerra punica: Annibale a Nuceria.\nD'ora in poi i nucerini rimasero sempre fedeli a Roma.\nInfatti, non cedettero neanche alle lusinghe e all'esercito di Annibale\nIl condottiero cartaginese raggiunse Nuceria dopo Nola. Rase al suolo la citt\u00e0 dopo un lungo assedio, risparmiando sicuramente le donne e i bambini, ma massacrando (secondo alcune fonti) uomini e senatori (mentre, secondo altri, fedele ai suoi patti, risparmi\u00f2 la vita a tutti).\nAppiano racconta che il cartaginese scese a patti con la popolazione, permettendo loro di lasciare la citt\u00e0 con \"due capi di abbigliamento ciascuno\", ma \"uccise i senatori rinchiudendoli nelle terme e soffocandoli con il calore\". Infine rivolse le armi contro la popolazione in fuga trafiggendoli con le frecce.\nTito Livio, invece, narra che Annibale, volendo scendere a patti con le popolazioni italiche, nell'intento di mostrarsi dalla loro parte contro i romani, permise alla cittadinanza di lasciare la citt\u00e0 con due capi di abbigliamento a testa.\nAlla fine della seconda guerra punica i romani disposero che gli esuli si potessero rifugiare ad Acerra. Ma i nucerini si lamentarono per lo stato pessimo in cui era ridotta quella citt\u00e0. Allora i romani spostarono i superstiti nella vicina Avella (e gli abitanti di quella citt\u00e0 furono trasferiti a Calatia per il tempo necessario alla ricostruzione della citt\u00e0).\nLe tufare.\nLa ricchezza della citt\u00e0, oltre che dalla fertilit\u00e0 dei suoli, arriva dalla peculiarit\u00e0 del suo sottosuolo, da cui si estrae il tufo grigio (la nocerite).\nOttimo materiale da costruzione (a Pompei si parla di un'\"et\u00e0 del tufo\" dal 200 all'80 a.C.).\nUn'ulteriore testimonianza del gran lavoro che doveva esserci nelle tufare della citt\u00e0 (alcune delle quali si trovano nell'odierna zona di Fiano, le altre esistenti nella zona di Pietraccetta e Piedimonte furono usate anche come ricoveri nel corso della II Guerra Mondiale), ci viene dalla testimonianza di Senofonte Efesio (scrittore greco vissuto, stando al lessico Suda, tra il II e il III secolo d.C.), il quale nel suo romanzo \"Racconti Efesi intorno ad Abrac\u00f3me e Anzia\", dopo varie peripezie, fa giungere il suo protagonista a Nuceria, in Campania, a lavorare nelle cave di pietra.\nEpoca romana.\nNocera Costantia.\nProbabilmente sotto Augusto, nel 42 a.C.), la citt\u00e0 divenne colonia come \"Nuceria Constantia\", ed inserita nella trib\u00f9 Menenia. Ma la citt\u00e0 conserv\u00f2 fiera le sue origini (infatti ancora in quest'epoca vi si scriveva e parlava anche greco, all'epoca segno di distinzione culturale), la citt\u00e0 fu dedotta come colonia e chiamata \"Nuceria Costantia\".\nLo splendore che raggiunge la citt\u00e0 \u00e8 testimoniato da Cicerone, che nel \"De Lege Agraria\" la numera tra le principali citt\u00e0 della Campania.\nNel 90 a.C., durante le guerre sociali il territorio intorno alla citt\u00e0 viene devastato dalle truppe di Gaio Papio Mutilio, mentre Floro aggiunge la notizia di una distruzione anche della citt\u00e0.\nAlla fine della guerra il territorio di Nuceria, insieme a quello di altre 17 citt\u00e0 d'Italia (tra cui Capua, Reggio, Venusia, Benevento, Ariminum e Vibo) fu assegnato ai veterani.\nFloro racconta, inoltre, della devastazione del territorio nucerino da parte delle truppe di Spartaco, nel 73 a.C..\nDivenuta \"municipium\" Nuceria Alfaterna fu iscritta alla trib\u00f9 \"Menenia\".\nPersonaggi legati alla citt\u00e0.\nPublio Sittio.\nDurante le guerre civili tra Cesare e Pompeo, un esule nucerino in Africa, Publio Sittio, nel 46 a.C. riusc\u00ec, con l'appoggio dei Mauretani, a sconfiggere il re della Numidia occidentale, Massinissa II, impegnato al fianco del cugino Giuba. I Numidi e i pompeiani furono presi tra due fuochi e vennero sconfitti nella battaglia di Tapso. Il re Giuba si suicid\u00f2, cos\u00ec come Catone Uticense, capo del partito pompeiano.\nCesare riorganizz\u00f2 i territori africani: il regno della Numidia occidentale viene per met\u00e0 annesso al regno di Mauretania e per met\u00e0 assegnato a Sittio (mentre il regno di Numidia orientale divenne invece una nuova provincia: l\"'Africa Nova\").\nLe ulteriori vicende belliche durante la lotta dei triumviri Marco Antonio, Ottaviano e Lepido contro i cesaricidi interessarono ancora la provincia. Il principe numida Arabione, figlio dell'ultimo re della Numidia occidentale elimin\u00f2 Sittio e riconquist\u00f2 il trono nel 44 a.C.\nNovellia Primigenia.\nUn personaggio, probabilmente, di minor spessore, ma che rese famosa Nuceria agli occhi delle citt\u00e0 vicine fu Novellia Primigenia. Fu una \"mima\" e dovette riscuotere successo sia come artista, che come donna.\nLa sua bellezza, per quanto noto dalle iscrizioni, doveva essere a disposizione degli spettatori pi\u00f9 danarosi.\nLe iscrizioni pompeiane invitano a recarsi \"a Nocera, in prossimit\u00e0 di Porta Romana e domanda di Novellia Primigenia\" (). Vi fu chi le dedic\u00f2 anche un distico:\nMarco Nonio Balbo.\nAltro nucerino illustre fu \"M. Nonius Balbus\".\nOriginario di Nuceria, trasfer\u00ec la sua residenza ad Ercolano, citt\u00e0 di cui divenne benefattore. Fece carriera anche a livelli molto alti: ricopr\u00ec, infatti, le cariche di pretore prima e proconsole della provincia di Creta e di Cirene. Nel 32 a.C. fu poi tribuno della plebe e partigiano di Ottaviano.\nLa sua attivit\u00e0 di benefattore lo port\u00f2 a finanziare il restauro delle mura e le porte, nonch\u00e9 della Basilica di Ercolano.\nAlla sua morte la citt\u00e0 lo annover\u00f2 tra i suoi patroni e gli tribut\u00f2 immensi onori e diverse statue (una delle quali, equestre, \u00e8 conservata al Museo archeologico nazionale di Napoli).\nEpidio retore.\nSvetonio d\u00e0 notizia di un altro nucerino illustre, Epidio, retore vissuto nel I secolo a.C. e precettore di Marco Antonio e Augusto. Tale retore affermava di discendere da \"Epidio nucerino, che si dice fosse un tempo precipitato nella fonte del fiume Sarno, apparso poco dopo con le corna, sparito all'istante e annoverato tra gli d\u00e8i\". La notizia di Svetonio circa tale mitologico Epidio fornisce una notizia indiretta circa la divinit\u00e0 rappresentata sulle monete di Nuvkrinum Alafaternum. Il verso dei conii nucerini mostra un maschio adulto caratterizzato da corna di caprone.\nEpoca neroniana.\nNuove assegnazioni del territorio ai veterani avvengono sotto Nerone, quando, nel 54, viene dedotta una nuova colonia. Tacito racconta che ad ogni membro della popolazione della citt\u00e0 furono dati 400 sesterzi, e quaranta milioni furono versati all'erario della citt\u00e0.\nSi tratt\u00f2 di un duro colpo per la vicina Pompei, la quale dovette probabilmente perdere parte del suo territorio agricolo in favore della nuova colonia.\nLa rissa nell'anfiteatro di Pompei.\nLa circostanza dovette essere uno dei motivi scatenanti della famosa rissa avvenuta all'anfiteatro di Pompei del 59 d.C.\nL'avvenimento oltre ad essere stato immortalato in un affresco pompeiano conservato al Museo archeologico nazionale di Napoli (dove, tra l'altro \u00e8 presente la statua equestre di un altro illustre nucerino, il senatore e governatore di Creta Marco Nonio Balbo, benefattore della citt\u00e0 di Ercolano), \u00e8 ricordato da Tacito.\nLa vicenda fin\u00ec sotto il giudizio di Nerone e del Senato. L'anfiteatro di Pompei fu interdetto per dieci anni alle \"pubbliche riunioni\".\nTuttavia il divieto fu abbassato a due anni probabilmente per l'intervento di Poppea, la quale pare possedesse una villa da quelle parti (le \u00e8 stata attribuita quella rinvenuta ad Oplontis, tra Pompei ed Ercolano).\nL'Imperatore Aulo Vitellio Germanico.\nDi origini nucerine, se non proprio nato nella citt\u00e0, \u00e8 l'Imperatore Aulo Vitellio Germanico.\nAulo fu figlio di Lucio Vitellio il Vecchio (console e censore sotto Claudio) e Sextilia.\nLucio Vitellio era figlio di \"Publius Vitellius\", cavaliere romano e procuratore di Augusto, noto da iscrizioni e certamente di \"Nuceria\".\nFigli di Publio furono:\nL'imperatore Aulo Vitellio Germanico, cresciuto a Capri sotto Tiberio, fu il terzo a salire sul trono durante l'anno detto \"dei quattro imperatori\".\nL'eruzione del 79.\nNuceria fu interessata certamente dal catastrofico terremoto testimoniato a Pompei nel 62 d.C.\nTuttavia l'eruzione del 79 dovette provocare in citt\u00e0 pi\u00f9 che altro panico, e non furono i suoi effetti immediati a dare dei problemi, ma i suoi effetti a lungo termine, come l'impoverimento della fertilit\u00e0 proverbiale dei suoi suoli e la scomparsa del vicino porto.\nLa diocesi.\nLa religione cristiana dovette attecchire presto in citt\u00e0, che conta anche due martiri: i santi Felice e Costanza.\nSecondo alcuni la prima comunit\u00e0 cristiana nucerina risalirebbe allo sbarco di Paolo a Pozzuoli, quando un certo Prisco, che sarebbe poi divenuto Santo, si sarebbe diretto verso sud per diffondere \"l'evangelo\", la \"buona novella\". Le fonti ricordano due santi con tale per la citt\u00e0 di Nuceria: Prisco martire (I secolo) e Prisco di Nocera, vescovo vissuto probabilmente nel III secolo. La storiografia spesso li confonde, fondendone leggende e miracoli. Secondo alcune ricostruzioni il primo Prisco sarebbe stato uno dei settantadue discepoli di Ges\u00f9 e la sua casa a Gerusalemme avrebbe ospitato la famosa ultima cena di Cristo.\nTra i miracoli attribuiti al santo vescovo del III secolo, vi sarebbe quello di aver trasportato a Nocera da Roma una fontana donatagli dal papa (fontana che si conserva ancora nel piazzale della cattedrale).\nChe un Prisco sia stato il primo vescovo della citt\u00e0 \u00e8 certo, ma \u00e8 pi\u00f9 probabile che si sia trattato di un pastore del III-IV secolo (ricordato da San Paolino da Nola), epoca alla quale \u00e8 pi\u00f9 plausibile che risalga la diocesi. Le reliquie di tale santo sono custodite nella Basilica Cattedrale a lui dedicata, nel quartiere Vescovado di Nocera Inferiore.\nLa comunit\u00e0 cristiana nucerina dovette essere subito forte come testimonia una curiosa scoperta del Bonucci a Portaromana: degli idoli pagani cautamente nascosti sotto il pavimento di un edificio di et\u00e0 imperiale. Erano gli adepti dell'antica religione ad aver paura dei cristiani.\nNel 498 viene esiliato a Nocera l'antipapa Lorenzo. Eletto papa insieme a Simmaco, perde la carica dopo un clima da guerra civile. A Nocera ricopre, quindi, la carica di Vescovo.\nFino al 1260 la sede vescovile fu presso il Battistero paleocristiano di Santa Maria Maggiore (ora nel territorio di Nocera Superiore). La sede vescovile fu poi soppressa e ripristinata dopo oltre un secolo, nel 1386, da papa Urbano VI. Da quella data la sede vescovile \u00e8 l'attuale Vescovado.\nIl Martirologio Romano propone come data del martirio del primo Prisco il 16 settembre dell'anno 68; la celebrazione di san Prisco vescovo (patrono della citt\u00e0 di Nocera Inferiore), avviene il 9 maggio.\nEpoca medioevale.\nDopo la caduta dell'impero romano la citt\u00e0 fin\u00ec in mano bizantina. Dovette trattarsi di un periodo di lenta ripresa per la citt\u00e0, come testimonia la costruzione, nel VI secolo d.C., dello splendido battistero paleocristiano di Nocera Superiore.\nPer esso, tuttavia, furono impiegati materiali di spoglio dell'antica citt\u00e0: furono recuperate le meravigliose colonne marmoree che adornavano templi come quello di Nettuno (lo si \u00e8 stabilito dai delfini che ne abbellivano i capitelli), ma questa era una pratica comune per l'epoca.\nForse l'intenzione iniziale era quella di costruire anche una chiesa, ma questa non dovette mai essere portata a termine. Lo testimonia il fatto che il battistero rimase come sede del vescovo molto a lungo, praticamente fino a quando non fu realizzata, secoli dopo, l'attuale cattedrale di San Prisco. Per quanto riguarda l'epoca gotica non ci sono molte testimonianze, ma queste si fanno pi\u00f9 consistenti dopo l'arrivo dei longobardi.\nIl sempre ambito territorio continuava ad esercitare il suo fascino e i duchi longobardi se lo dovettero contendere molto. Numerosi \"folii\" testimoniano le transazioni commerciali che avvenivano sotto il patronato dei notai nella divisione delle fertili terre.\nLa Guerra Gotica.\nL'agro Nocerino fu scenario conclusivo della terza Guerra Gotica. La Battaglia dei Monti Lattari combattuta nell'ottobre 553, vide la vittoria delle truppe di Narsete contro l'esercito goto comandato da Teia (successore di Totila). Teia fu l'ultimo re dei Goti.\nIl declino dell'antica citt\u00e0.\nLe mura perdono la loro funzione difensiva (nella frazione Pareti le mura della fortificazione vengono inglobate edifici rurali, come testimoniano i resti di un forno rustico). Il \"castellum betere\" di Nuceria comincia a spopolarsi.\nLe popolazioni dell'epoca cercano luoghi pi\u00f9 sicuri. Alcuni scappano verso la Costiera Amalfitana (rimpinguando i nuclei abitati di Amalfi, Maiori e Positano), altri si rifugiano attorno alla Collina del Parco, in un posto ben difeso, dando vita al primo nucleo della futura Nocera Inferiore.\nDurante l'VIII secolo la citt\u00e0, seppur frammentata, conserva parte del territorio da lei governato in epoca romana, il governatorato bizantino prova comunque a dare un minimo impulso al centro.\nNel 601 Nuceria cadde sotto l'assedio di Arechi I di Benevento passando in mano longobarda.\nLa Contea di Nocera.\nPassata sotto il controllo longobardo, gli stessi fecero di Nocera centro di un \"Actus\" o \"Comitatus\", mettendo la citt\u00e0 al centro della prima contea longobarda del circondario, ancor prima del gastaldato di Rota, sorto ad inizio VIII secolo.\nIn epoca tardo antica e altomedievale, dunque la Contea di Nocera si estendeva per quasi tutta l'area dell'attuale Agro nocerino-sarnese, da Angri fino a Siano, passando per Roccapiemonte e Castel San Giorgio.\nLa citt\u00e0, seppur ridotta di dimensioni rispetto alla fase romana, amministra un ampio territorio, conservando la giurisdizione su aree che in passato furono gi\u00e0 sue. \n\u00c8 annoverato tra i conti di Nocera Dauferio Balbo, personaggio chiave nella scissione dei principati di Salerno e Benevento, nonch\u00e9 padre del quinto principe di Salerno, Guaiferio. Dai Conti discende la famiglia di Nocera. \nIn et\u00e0 longobarda Sarno divenne sede di un gastaldato (o contea) autonomo nel 907, sottraendo a Nocera parte del territorio.\nGli altri comuni continuarono a gravitare intorno a Nuceria fino all'IX-XII secolo.\nLo sviluppo successivo dei piccoli borghi di Angri, Siano, Roccapiemonte e Castel San Giorgio permise a queste realt\u00e0 di staccarsi.\nLa rinascita.\nIntorno al X secolo, per opera dei monasteri di San Massimo e Santa Sofia di Salerno, fu avviata un'ampia opera di bonifica dei territori incolti dell'Agro Nocerino.\nPer difendere queste colture dalle incursioni saracene, intorno al 984 nasce la \"firmitas nova nucerina\" (toponimo usato per differenziarla dalla \"cibitate antica que fuit nucerina\" o dal \"castellum betere\") , che si sviluppa come castello sulla cima della collina di Sant'Andrea, nel territorio dell'attuale Nocera Inferiore.\nIl sistema difensivo \u00e8 completato dalla nascita di strutture difensive a Pucciano (Nocera Superiore) e Lanzara, (Castel San Giorgio), prima e la Rocca \"Apudmontem\" a Roccapiemonte poi (1042).\nLa citt\u00e0 di Nuceria rinasce intorno al nucleo difensivo della collina di Sant'Andrea. Unicum fuori dalle mura \u00e8 rappresentato dal fiorente borgo di Floccanum, il quale inizia a svilupparsi intorno alla fine del X secolo lungo la via Stabiana ai piedi del monte Albino.\nI normanni.\nLe truppe di \"Riccardo il Guiscardo\", cognato di Roberto il Guiscardo, cingono d'assedio il castello di Nocera e il territorio passa in mano normanna.\nCon la venuta in italia dei normanni, Nocera riacquist\u00f2 parte della sua importanza, divenendo dominio della famiglia Drengot Quarrel la quale aveva ottenuto il principato di Capua. A testimonianza di ci\u00f2, ci sono diversi documenti riguardo Giordano II di Capua, il quale pi\u00f9 volte, prima della salita a principe, rimarc\u00f2 il suo possesso del territorio. Nel 1114 organizz\u00f2 proprio in Nocera un incontro tra i maggiori feudatari normanni per sedare alcune azioni ostili contro l'abbazia di Cava, sotto la sua protezione.. Nocera divenne in poco tempo la citt\u00e0 maggiormente fortificata del principato, insieme alla stessa Capua.\nLa \"civitas\" Nuceria.\nLa \"civitas Nuceria\" era chiusa per un lato dalla collina e per tre lati da un fiume (la \"Solofrana\" o \"Saltera\") e cinta da tre sistemi murari. Le mura seguivano approssimativamente questo percorso: partendo da Largo San Biagio (dove era una porta) correvano fino all'area del Mercato (dove era posizionata un'altra porta), passando alle spalle della Chiesa di Sant'Antonio, e qui si raccordavano ai due tratti di mura che salendo lungo i pendii della collina, si congiungevano con il recinto del castello.\nAll'incirca al 1080 risale anche uno splendido esempio di insediamento rupestre di et\u00e0 medievale: la chiesa di Sant'Angelo in Grotta.\nIl nucleo abitativo si \u00e8 allargato e comprende le attuali Pagani, formato dalla baronia di Cortimpiano (attualmente Casa Marrazzo), e Sant'Egidio del Monte Albino (Corbara si svilupper\u00e0 in seguito).\nLa citt\u00e0 fu attaccata e rasa al suolo nel 1137 dalle truppe di Ruggero II di Sicilia.\nVenne dai normanni ingrandito il Castello del Parco, con la realizzazione della torre normanna, e molti conventi sorgono alle pendici della collina di Sant'Andrea.\nIn quest'epoca feudo dei Filangieri e dei Pagano.\nLa battaglia di Nocera.\nDa sempre scenario strategico, l'agro fu scenario, nel 1112, di una delle maggiori battaglie di Ruggero II di Sicilia e una delle sue due maggiori sconfitte, insieme a quella nella Battaglia di Rignano, entrambe subite per mano del Conte Rainulfo III di Alife.\nI feudi.\nIntorno all'XI secolo il Principato longobardo di Salerno, provvede a dividere il territorio di Nocera, dandolo in concessione alle famiglie Filangieri e Pagano, sancendo la nascita nell'Agro dei primi feudi.\nIl sistema difensivo locale si amplia ad ovest guardando verso la piana. Nasce Cortinpiano, una corte fortificata nel territorio della futura Pagani.\nLa citt\u00e0 propriamente detta comprendeva, in quest'epoca, vari casali, tra cui i pi\u00f9 popolosi e importanti erano il Borgo, posto alle pendici della collina del Parco, San Matteo (con la chiesa del X secolo, pi\u00f9 volte restaurata), lungo la direttrice viaria antica Nocera-Pompei (l'attuale corso Vittorio Emanuele, principale strada cittadina nell'Ottocento, dove sono stati rinvenuti resti della via e di un tempio di et\u00e0 romana) e il Vescovado, sede della cattedra vescovile, ai piedi del Monte Albino.\nNocera dei Cristiani.\nNel corso del XIII secolo la citt\u00e0 \u00e8 nota nei codici dell'Abbazia di Cava col nome di \"Nuceria Christianorum\" o \"Kristianorum\".\nTale appellativo serv\u00ec per distinguerla dalla Nuceria, \"civitas Saracenorum de Apulia\" citata da Salimbene de Adam, nella sua \"Chronica\", attuale citt\u00e0 di Lucera, presso la quale Federico II instaur\u00f2 una colonia saracena.\nEt\u00e0 sveva.\nIn et\u00e0 sveva il signore di Nocera parteggiava per il conte Tancredi di Sicilia, il castello dopo esser stato preso nel 1195 dalle truppe di Enrico VI di Svevia guidate da Diepold di Schweinspeunt (che verr\u00e0 ricordato come \"Nucerinus aper\"), passa quindi in mano sveva.\nFu poi affidato ad Ottone di Barchister, che lo resse col titolo di \"Rector Nuceriae\", quindi ritorn\u00f2 ai Filangieri, con Riccardo, falconiere reale di Federico II, che con la sua famiglia eresse la torre. Gli stessi Filangieri fecero erigere nel 1256 il convento francescano di Sant'Antonio.\nEpoca angioina e la nascita dei borghi.\nNella seconda met\u00e0 del XIII secolo la citt\u00e0, passata al controllo angioino, si espande e si sviluppano i nuclei dei borghi che formeranno Nocera dei Pagani nei secoli successivi.\nInoltre il sovrano Carlo I d'Angi\u00f2 trascorreva spesso il suo tempo a Nocera, tanto da far ingrandire ulteriormente il Castello del Parco, rendendolo una vera e propria residenza, nella nuova struttura fu tenuta prigioniera fino alla sua morte anche Elena Ducas vedova di Manfredi di Sicilia, Lo stesso re elarg\u00ec poi diversi tributi e fondi al santuario di Materdomini, dove fece seppellire suo figlio Roberto, morto infante, e per un breve periodo anche la sua prima moglie Beatrice di Provenza. Con la venuta degli angioini, il castello di Nocera divenne residenza degli eredi al trono del regno e poi successivamente delle consorti reali. Nel 1282 il consigliere personale di Carlo II di Napoli il vescovo nocerino Pietro, fece erigere ai piedi della collina del Parco, il Monastero di Sant'Anna.\nIl Castello del Parco.\nNel castello del Parco (oggi palazzo Fienga) si registrarono alcune presenze importanti.\nFurono, infatti, ospiti del maniero nocerino Dante e Boccaccio.\nNel 1385 vi fu imprigionato, dalle truppe di Carlo III di Napoli, papa Urbano VI e vi nacque San Ludovico d'Angi\u00f2.\nVi fu imprigionata la regina Giovanna I di Napoli.\nLa costruzione che si vede attualmente \u00e8 il palazzo che vi fecero costruire i Fienga. Del maniero antico restano gli imponenti ruderi e l'edificio pentagonale della torre Normanna.\nPapa Urbano VI rinchiuso nel Castello.\nLe vicende che portarono Urbano VI nel castello del Parco ebbero inizio qualche anno prima.\nL'elezione, da parte di cardinali francesi, del napoletano Bartolomeo Prignano scontent\u00f2 i cittadini romani (nonostante avessero chiesto a gran voce l'elezione di un papa italiano).\nCos\u00ec una parte dei cardinali ne approfitt\u00f2 per dichiarare deposto un papa dal pessimo carattere, eleggendo un antipapa francese, Clemente VII, che pose la sua sede ad Avignone, essendo Urbano rimasto padrone di Roma.\nCi\u00f2 fu l'incipit dello Scisma d'Occidente (che si prolung\u00f2 fino al 1416, cio\u00e8 al Concilio di Costanza).\nPoich\u00e9 la regina di Napoli Giovanna I si era dichiarata in favore dell'antipapa, Urbano la depose consacrando re al suo posto Carlo di Durazzo rampollo di un altro ramo della famiglia angioina.\nCarlo riusc\u00ec a prevalere su Giovanna e a impadronirsi del regno con un esercito assoldato grazie a un fortissimo aiuto finanziario del papa. In cambio riconobbe l'appartenenza a Francesco Prignano, nipote del papa, di una serie di feudi, tra cui il principato di Capua, il ducato di Amalfi e Nocera.\nMa, nonostante i buoni auspici i rapporti tra pontefice e re si incrinarono subito. Il nipote del papa si rivel\u00f2 poco affidabile e Urbano fu costretto a recarsi a Napoli per cercare di sanare la situazione.\nLe tensioni aumentarono e il papa fu costretto a riparare, il 26 maggio del 1384, nel castello di Nocera, mentre il suo seguito trov\u00f2 riparo nel borgo fortificato di Cortinpiano.\nLa congiura dei Cardinali.\nFurono gli stessi cardinali, allora, che pensarono di deporlo.\nFu con loro il giurista Bartolino da Piacenza che afferm\u00f2 che era giusto porre sotto la tutela di uno o pi\u00f9 cardinalidi un papa capriccioso e ostinato che metteva in pericolo la Chiesa Universale.\nI cardinali passarono all'azione approntando un piano ben organizzato: avrebbero attirato il papa nel convento di San Francesco, ai piedi della collina, per processarlo, dichiararlo eretico e condannarlo al rogo, procedendo subito all'esecuzione. Il giorno fissato era il 13 gennaio 1385, ma il papa fu avvertito dal cardinale Orsini e quando i congiurati giunsero al castello, furono arrestati e torturati, e quindi deposti e sostituiti.\nIl papa seppe sfruttare l'episodio a proprio favore scomunicando i congiurati, il re, l'antipapa ed i loro seguaci.\nPort\u00f2 il popolo dalla sua parte, che si diede al saccheggio e all'assassinio di tutti i presunti nemici del papa.\nLa rivolta dur\u00f2 pochi giorni.\nArrivarono, infatti, a Nocera le truppe regie guidate dal condottiero Alberico da Barbiano, e il 3 febbraio occuparono la citt\u00e0 e posero l'assedio al castello.\nL'assedio.\nL'assedio dur\u00f2 oltre sette mesi, e il papa rifiut\u00f2 qualunque proposta di accordo, sperando nell'aiuto promessogli dai genovesi e dal conte di Nola, Ramondello Orsino, originario di Nocera e capo del partito avverso al re Carlo.\nQuesti riusc\u00ec a portare nel castello un certo numero di uomini d'arme che rafforzarono la resistenza.\nIl papa approfitt\u00f2 della cattivit\u00e0 per maltrattare e torturare i cardinali prigionieri.\nCarlo fu costretto a porre una taglia di 10.000 fiorini sulla testa del papa, mentre il suo avversario quotidianamente affacciandosi alle finestre del castello lanciava scomuniche sugli assedianti e invitava i buoni cristiani nocerini a combattere per lui e per la chiesa. Alla fine per\u00f2 i nemici riuscirono a superare la prima e la seconda cerchia di mura della collina e a penetrare nella rocca, dove solo il nucleo centrale della fortificazione resisteva ancora.\nQuando ormai era chiusa ogni via di scampo, sopraggiunsero in aiuto le truppe dell'Orsini, che ruppero l'assedio e portarono in salvo il papa con la sua corte, il tesoro e i cardinali prigionieri. La fuga si concluse alla marina di Paestum, dove il papa si imbarc\u00f2 su navi genovesi, pagando il loro aiuto con tutto il suo tesoro. Dopo aver toccato la Sicilia, il papa si diresse a Genova e durante il viaggio fece eliminare i cardinali prigionieri.\nRientrato a Roma nel 1388 vi mor\u00ec l'anno dopo.\nI resoconti della vicenda.\nDi tutte le vicende del periodo abbiamo il resoconto di prima mano di un testimone, il segretario di Urbano VI, Teodorico di Nieheim, tedesco, che ha scritto la storia dello Scisma. In essa trova posto anche una suggestiva descrizione della valle nocerina com'era a quei tempi.\nUna rievocazione romanzata dell'assedio \u00e8 poi contenuta in un romanzo storico dell'\u2018800, \"Ramondello Orsino, una storia napoletana del \u2018300\", dello scrittore nocerino Andrea Calenda di Tavani.\nLa ricostituzione della diocesi.\nCol soggiorno di Urbano a Nocera coincide la ricostituzione della diocesi nocerina. Scomparsa da alcuni decenni, essa faceva parte dell'arcidiocesi salernitana. Urbano la rese nuovamente autonoma anche se con un territorio limitato alla sola Nocera, con il suo casale di Angri.\nPrimo vescovo della nuova Diocesi fu frate Francesco da Nocera, guardiano del convento dei francescani di San Francesco. A lui come sede episcopale fu assegnata l'antica abbazia benedettina di San Prisco, che conservava le reliquie del primo santo vescovo nocerino e che \u00e8 rimasta da allora la Cattedrale della Diocesi. Rest\u00f2 invece all'arcivescovo di Salerno la vecchia chiesa madre del territorio, cio\u00e8 Santa Maria Maggiore, che pass\u00f2 alla diocesi nocerina solo nel 1627.\nEpoca rinascimentale.\nNocera dei Pagani.\nA partire dal XIV secolo la citt\u00e0 cambia nuovamente nome e acquista la dicitura \"Nuceria Paganorum\" o Nocera dei Pagani. Il termine si riferisce alla famiglia Pagano, che era la pi\u00f9 importante della zona del tempo.\nL'esistenza nel Regno di Napoli di un'altra Nocera in Calabria (Nocera Terinese, CS) aveva reso necessario una differenziazione dei due comuni.\nSotto il regno di Ladislao di Napoli il feudo di Nocera fu spartito tra i Latro, i Rinaldi, i Pagano e gli Ungaro, questo periodo fu segnato da alcune lotte tra queste famiglie per la supremazia nel territorio. Il castello invece rimase invece nel regio demanio, dunque la citt\u00e0 ritorna ad essere amministrata da un feudatario non legato alla linea dinastica reale, cos\u00ec come accadeva ininterrottamente dall'insediamento della dinastia angioina. \nA met\u00e0 '400 la citt\u00e0 pass\u00f2 prima ai Tomacelli e poi interamente agli Zurlo, nel 1442 nel mezzo della guerra di successione dinastica per il trono napoletano, Alfonso V d'Aragona assedia e prende il castello, tuttavia intorno al 1450 Nocera risultava essere nuovamente propriet\u00e0 del Conte Francesco I Zurlo (nipote di Bernardo, gi\u00e0 conte di Nocera e signore di Angri), per concessione del re di Napoli Alfonso I. Gli Zurolo tennero Nocera fino al 1495, quando, dopo il tradimento del conte Francesco II, la citt\u00e0 intera ritorn\u00f2 nel regio demanio, almeno fino al 1521\nLe universit\u00e0.\nNocera Soprana\nNocera sottana\nIl ducato di Nocera.\nNel \u2018500, col titolo di duchi la tennero i Carafa, cui seguirono i Castel Rodrigo e i Pio di Savoia, fino l'abolizione del regime feudale nel 1806.\nTiberio Carafa acquist\u00f2 la citt\u00e0 nel 1521 per 50.000 ducati.\nLa dinastia da lui fondata tenne la citt\u00e0 sino al 1648. In quell'anno la citt\u00e0 torn\u00f2 per breve tempo nel Regio Demanio e la Corona.\nIl 10 agosto 1656 il re di Spagna Filippo IV d'Asburgo cre\u00f2 per Francisco de Moura Corterrea il titolo nobiliare di duca di Nocera.\nNel 1660 pass\u00f2 a nuovi signori, i Castelrodrigo, che la terranno fino al 1707, ai quali seguiranno, fino al 1806, i Pio di Savoia.\nFurono secoli, soprattutto al tempo del Vicereame spagnolo, assai difficili e funestati da guerre, pestilenze, eruzioni vesuviane, terremoti, alluvioni, a cui per\u00f2 gli abitanti seppero sempre reagire con grande vitalit\u00e0.\nSconosciuto l'edificio che insisteva sull'altra grande collina cittadina San Pantaleone, noto dalle incisioni dell'epoca.\nDuchi di Nocera\nL'elezione dei \"sindaci particolari\" e del \"sindaco universale\".\nIl territorio cittadino della \"nobilissima et illustrissima\" citt\u00e0 di Nocera, denominata \"dei Pagani\", era ben pi\u00f9 ampio di quello attuale, comprendendo i comuni di: Corbara, Sant'Egidio del Monte Albino, Pagani, Nocera Inferiore e Superiore. L'estensione della citt\u00e0 ne rendeva difficile il governo.\nLa situazione port\u00f2 alla nascita di un sistema amministrativo comunale senza pari nel Regno delle Due Sicilie: ogni casale eleggeva i suoi \"sindaci particolari\", che avevano il dovere di eleggere il \"sindaco universale\" della citt\u00e0. L'elezione rappresentava una festa per il popolo.\nPersonaggi illustri legati alla citt\u00e0.\nAlla met\u00e0 del XVI secolo Giovan Battista Castaldo, dopo aver partecipato al Sacco di Roma, porta in citt\u00e0 un quadro di Raffaello: la Madonna d'Alba, che rester\u00e0 a Nocera per alcuni anni, custodita presso la chiesa di Santa Maria dei Miracoli in Montalbino.\nCresce in questi anni a Nocera il poeta napoletano Jacopo Sannazaro.\nLa citt\u00e0 vive un momento di splendore con i Carrafa, che all'inizio del \u2018500, cominciarono a costruirsi in citt\u00e0 un grandioso palazzo ducale, decorato da splendidi giardini. Accanto al palazzo fu realizzata la chiesa rinascimentale del Corpo di Cristo. Oggi questo palazzo \u00e8 ricordato dagli anziani come \"il gran quartiere\" (la \"caserma rossa\").\nNel 1647, sull'onda lunga della rivolta di Masaniello a Napoli l'insediamento ducale fu distrutto. Persa la connotazione originaria il palazzo, per volere del re di Napoli Carlo III divenne, alla fine del \u2018700, sede di uno dei pi\u00f9 imponenti contingenti militari del regno.\nVescovi illustri: i Giovio.\nIn concomitanza con il ripristino della perduta diocesi cominciarono i lavori per la costruzione della nuova sede vescovile: la cattedrale di San Marco (meglio conosciuta come San Prisco) al Vescovado (che si vant\u00f2 di possedere le reliquie del profeta biblico Giona.\nAlla cattedra che fu di San Prisco si alternarono i fratelli comensi Benedetto Giovio e Paolo Giovio. Quest'ultimo si contraddistinse per la polemica col poeta maledetto Pietro Aretino. I due arrivarono a scambiarsi insulti sotto forma di epigrammi in rima:\nCui il vescovo rispose:\nEpoca moderna.\nIl secolo dei Solimena.\nLa citt\u00e0 conserva un numero straordinario di opere della rinomata (soprattutto all'estero) famiglia di pittori del XVII-XVIII secolo.\nAngelo Solimena, Francesco Solimena e Orazio Solimena, hanno vissuto ed operato in citt\u00e0, in Italia ed all'estero.\nQuesta straordinaria famiglia di artisti si \u00e8 contraddistinta non solo nel campo della pittura, ma anche in quello dell'architettura. \u00c8 di Francesco Solimena il disegno dello splendido campanile del Vescovado, che fa anche da arco d'ingresso alla piazza della cattedrale.\nImportanti lavori si trovano nelle chiese di Sant'Anna, San Matteo e nella Cattedrale (dov'\u00e8 raffigurato il Paradiso nella volta di una delle cupole).\nIn questo secolo \u00e8 tutto il quartiere del Vescovado che subisce un'intensa opera di riqualificazione urbana, con la realizzazione del palazzo vescovile, il palazzo De Francesco ed il seminario.\nDa una citt\u00e0 cinque comuni.\nNel 1806, la riforma amministrativa di Giuseppe Bonaparte spezz\u00f2 per sempre l'unit\u00e0 del territorio, e da Nocera dei Pagani nacquero i Comuni di Nocera San Matteo, Nocera Corpo, Pagani, Sant'Egidio del Monte Albino e Corbara.\nLe due Nocera si riunirono nel 1834, poi si scissero nuovamente, nel 1851, in Nocera Inferiore e Nocera Superiore."}
{"id": "1845048", "revid": "34928", "url": "https://it.wikipedia.org/wiki?curid=1845048", "title": "Yiar", "text": ""}
{"id": "1845049", "revid": "339392", "url": "https://it.wikipedia.org/wiki?curid=1845049", "title": "ZiL", "text": ""}
{"id": "1845050", "revid": "1414688", "url": "https://it.wikipedia.org/wiki?curid=1845050", "title": "Olimpiadi degli scacchi del 1924", "text": "Le Olimpiadi degli scacchi del 1924 si tennero dal 12 al 20 luglio all'Hotel Majestic di Parigi in concomitanza con i giochi della VIII Olimpiade. Furono il primo torneo di scacchi a cui parteciparono rappresentative nazionali, anche se non vengono considerate nella numerazione ufficiale delle edizioni delle Olimpiadi degli scacchi in quanto non organizzate dalla FIDE, ma su iniziativa dei francesi Pierre Vincent e Aleksandr Alechin.\nAlla manifestazione parteciparono 54 giocatori in rappresentanza di 18 paesi. Essi furono divisi in nove gironi preliminari di sei giocatori ciascuno; il vincitore di ogni girone partecip\u00f2 alla fase finale mentre gli altri parteciparono al torneo di consolazione a otto turni. Il vincitore del torneo individuale, il lettone Hermanis Matisons, conquist\u00f2 il titolo di \"Campione del Mondo Amatori\". La prima donna a partecipare alle Olimpiadi degli scacchi fu la britannica Edith Holloway.\nRisultati finali.\nCoppa di consolazione.\nI punti ottenuti sono la somma di quelli guadagnati nel primo turno di qualificazione e di quelli ottenuti nel torneo di consolazione.\nMedaglie individuali.\nLe medaglie vennero assegnate secondo i seguenti criteri:\nFIDE.\nIl 20 luglio 1924, ultimo giorno della competizione, 15 delegati da tutto il mondo firmarono l'atto di fondazione della Federazione Internazionale di Scacchi (nella denominazione originale in francese: \"F\u00e9d\u00e9ration Internationale des \u00c9checs\", FIDE) ed elessero l'olandese Alexander Rueb come primo presidente.\nIl motto latino \"Gens una sumus\" (\"Siamo una sola famiglia\") venne reso ufficiale e divenne la parola d'ordine della comunit\u00e0 scacchistica. I 15 membri fondatori erano: Abonyi (Ungheria), Grau (Argentina), Gudju (Romania), Marusi (Italia), Nicolet (Svizzera), Ovadija (Jugoslavia), Penalver y Zamora (Spagna), Rawlins (Gran Bretagna), Rueb (Paesi Bassi), Skali\u010dka (Cecoslovacchia), Smith (Canada), Towbin (Polonia), Tschepurnoff (Finlandia), Vincent (Francia) e Weltjens (Belgio)."}
{"id": "1845054", "revid": "339392", "url": "https://it.wikipedia.org/wiki?curid=1845054", "title": "Zavod Imeni Stalina", "text": ""}
{"id": "1845057", "revid": "1543377", "url": "https://it.wikipedia.org/wiki?curid=1845057", "title": "Ivan Petrovy\u010d Kotljarevs'kyj", "text": "Il suo \"Eneida\" (edito in italiano come \"Eneide travestita\"), parodia del poema epico \"Eneide\" di Virgilio, \u00e8 considerato il primo lavoro letterario pubblicato interamente in ucraino, linguaggio quotidiano di milioni di persone, ma ufficialmente non riconosciuto e scoraggiato nell'uso letterario dalla Russia imperiale. Le sue due commedie, a tutt'oggi dei classici: \"Natalka Poltavka\" (Natalka di Poltava) e \"Moskal'-\u010carivnyk\" (Il mago di Mosca), hanno dato il via allo sviluppo del teatro e dell'opera nazionale ucraina. Kotljarevs'kyj era membro di una loggia massonica chiamata \"Amore della verit\u00e0\" (\u041b\u044e\u0431\u043e\u0432 \u0434\u043e \u0456\u0441\u0442\u0438\u043d\u0438)."}
{"id": "1845061", "revid": "124156147", "url": "https://it.wikipedia.org/wiki?curid=1845061", "title": "Ictalurus punctatus", "text": "Il pesce gatto americano (Ictalurus punctatus, ()), noto anche come channel, pesce gatto punteggiato o pesce gatto maculato, \u00e8 un pesce d'acqua dolce appartenente alla famiglia degli Ictaluridi ed all'ordine dei Siluriformi. . \u00c8 conosciuto commercialmente anche come pesce gatto puntado.\nCaratteristiche morfologiche.\nAppare molto simile al comune pesce gatto ma presenta le seguenti differenze:\nDistribuzione e habitat.\n\u00c8 originario del bacino del Mississippi nel Nord America, \u00e8 stato introdotto nel secolo scorso nelle acque interne europee ed italiane (Po e i suoi affluenti e fiumi toscani come Arno ed Ombrone) dove si \u00e8 perfettamente adattato.\nVive in acque mediamente correnti fluviali con fondi sassosi o terrosi, acque chiare e ben ossigenate.\nAlimentazione ed abitudini.\nEssenzialmente carnivoro, si nutre soprattutto di pesciolini, piccoli crostacei, molluschi, insetti e larve.\nHa abitudini notturno-crepuscolari.\nEffetti biologici conseguenti alla sua introduzione.\nLa specie \u00e8 predatrice e pu\u00f2 seriamente danneggiare le popolazioni di pesci autoctone dei corsi idrici in cui viene immesso.\nPesca.\nSi cattura sia a passata che a fondo ma abbocca anche alle esche artificiali utilizzate per lo spinning.\nLe esche preferite sono vermi ed esche animali in genere.\nSi pesca soprattutto la notte.\nLe carni sono apprezzate per la scarsit\u00e0 di spine e per il buon sapore (che non presenta mai gusto di fango) tanto da avere un ruolo di primo piano nell'acquacoltura (soprattutto negli USA)."}
{"id": "1845062", "revid": "287204", "url": "https://it.wikipedia.org/wiki?curid=1845062", "title": "Chinatown (Los Angeles)", "text": "Chinatown (cinese: \u6d1b\u6749\u78ef\u5510\u4eba\u8857; pinyin: lu\u00f2 sh\u0101n j\u012b t\u00e1ng r\u00e9n ji\u0113) \u00e8 un quartiere cinese nella Downtown di Los Angeles, in California. Fu fondato sulla fine del XIX secolo. Oggi \u00e8 frequentato da molti turisti ed ospita negozi e ristoranti.\nStoria.\nChinatown \u00e8 un quartiere nel centro di Los Angeles, in California, che nel 1938 \u00e8 diventato un centro per le attivit\u00e0 commerciali cinesi e asiatiche nel centro di Los Angeles. L'area comprende ristoranti, negozi e gallerie d'arte, ma ha anche un quartiere residenziale con una popolazione di circa 20.000 residenti. La Chinatown originale si svilupp\u00f2 alla fine del XIX secolo, ma fu demolita per fare spazio alla Union Station, il principale centro di trasporto della citt\u00e0. Un centro commerciale separato, noto come \"New Chinatown\", fu aperto nel 1938.\nChinatown pu\u00f2 riferirsi a una delle tre localit\u00e0 vicino al centro di Los Angeles. Quella che ora \u00e8 conosciuta come \"Old Chinatown si\" riferisce alla posizione originale su Alameda e Macy (1880-1933). La vecchia Chinatown fu spostata dalla costruzione della Union Station e due Chinatown si svilupparono alla fine degli anni '30 a nord della vecchia Chinatown: \"China City\" (1938-1948) e \"New Chinatown\" (dal 1938). China City \u00e8 stata ricostruita solo un anno dopo l'apertura a causa di un incendio, ma un altro incendio nel 1948 l'ha distrutta definitivamente.\nOld Chinatown.\nAll'inizio degli anni 1860, migliaia di cinesi, la maggior parte dei quali originari della provincia del Guangdong, nel sud della Cina, furono assunti dalla Central Pacific Railroad Co. per lavorare sulla parte occidentale della prima ferrovia transcontinentale. Molti di loro si stabilirono a Los Angeles.\nNel massacro cinese del 1871, 19 uomini e ragazzi cinesi furono uccisi da una folla di circa 500 uomini in una zona di Los Angeles conosciuta come Calle de los Negros o Negro Alley, nota come zona pericolosa per due decenni. \u00c8 stato uno dei pi\u00f9 gravi episodi di violenza razziale che si siano mai verificati nel West americano.\nLa prima Chinatown, centrata su Alameda e Macy Street (poi Cesar Chavez Avenue), fu fondata nel 1880. Raggiungendo il suo periodo di massimo splendore dal 1890 al 1910, Chinatown crebbe fino a comprendere circa quindici strade e vicoli contenenti circa duecento edifici. Vantava un teatro dell'Opera, tre templi, un giornale e una centrale telefonica. Ma le leggi che proibiscono alla maggior parte dei cinesi la cittadinanza e la propriet\u00e0, cos\u00ec come la legislazione che limita l'immigrazione, ha inibito la crescita futura.\nDall'inizio degli Anni 1910, Chinatown inizi\u00f2 a declinare. La presenza di case da gioco, fumerie d'oppio e una feroce guerra fra Tong misero in crisi lo sviluppo delle attivit\u00e0 commerciali nella zona. La maggior parte dei residenti erano in affitto e i proprietari trascurarono la manutenzione dei loro edifici. Alla fine l'intera area fu venduta pi\u00f9 volte e dopo trent'anni di decadenza, una sentenza della Corte suprema li Sta\u00f2Uniti d'America ha approvato la costruzione di un importante terminal ferroviario, la Union Station, decretando di fatto la fine degli insediamenti residenziali; i residenti furono sfrattati per fare spazio alla costruenda stazione senza un piano per il trasferimento della comunit\u00e0.\nChinatown fu gradualmente demolita, lasciando molte attivit\u00e0 senza un posto dove fare affari e costringendone alcune a chiudere. Un residuo della vecchia Chinatown \u00e8 rimasto fino ai primi anni '50, situato tra la Union Station e l'Old Plaza. Diverse attivit\u00e0 commerciali e un tempio buddista fiancheggiavano Ferguson Alley, una stretta strada a un isolato che correva tra Plaza e Alameda. Il pi\u00f9 notevole degli edifici sopravvissuti era il vecchio Lugo Adobe, costruito nel 1838 dall'importante famiglia \"Californio\". Alcuni decenni dopo, la Lugo Adobe divenne la sede originaria della Loyola Marymount University, e in seguito fu affittato a cino-americani che gestivano negozi al piano terra e un alloggio al piano di sopra. Christine Sterling, che aveva portato a compimento i progetti di Olvera Street e China City, sostenne che gli edifici rimanenti della vecchia Chinatown erano un pugno nell'occhio e ottenne la demolizione di tutte le strutture rimanenti tra Plaza e Union Station.\n\"L'unico edificio rimasto della Chinatown originale \u00e8 il Garnier Building a due piani, un tempo residenza e luogo di incontro per cinesi immigrati\", secondo la guida \"Angels Walk - Union Station / El Pueblo / Little Tokyo / Civic Center\" . Il Chinese American Museum \u00e8 ora situato nell'edificio Garnier.\nSono passati sette anni prima che una proposta di trasferimento accettabile venisse messa in atto, situando una nuova Chinatown nella sua posizione attuale.\nChina City.\nNel 1938 venne fondata China City, un'enclave murata delimitata da Main, Ord, Spring e Macy (poi Cesar Chavez), caratterizzata da architettura in stile cinese, ristoranti, negozi, uno stagno di fiori di loto e un tempio.\nDurante i suoi undici anni di esistenza, China City fu distrutta da un incendio e ricostruita numerose volte. Nel 1949 un incendio doloso distrusse China City definitivamente.\nNew Chinatown.\nNegli anni '30, sotto gli sforzi del leader della comunit\u00e0 cinese-americana Peter Soo Hoo Sr., il progetto per una nuova Chinatown si svilupparono attraverso un processo comunitario collettivo producendo una miscela di architettura cinese e americana. La nuova Chinatown crebbe soprattutto come attrazione turistica per tutti gli anni '30, con lo sviluppo della \"Central Plaza\",\" una versione stereotipata di Shanghai. Chinatown \u00e8 stata progettata dagli scenografi dei film di Hollywood e un oggetto di scena \"cinese\" \u00e8 stato successivamente donato dal regista Cecil B. DeMille per conferire a Chinatown un'atmosfera esotica."}
{"id": "1845064", "revid": "339392", "url": "https://it.wikipedia.org/wiki?curid=1845064", "title": "Valle del Sarno", "text": ""}
{"id": "1845066", "revid": "599013", "url": "https://it.wikipedia.org/wiki?curid=1845066", "title": "Zil", "text": ""}
{"id": "1845067", "revid": "287204", "url": "https://it.wikipedia.org/wiki?curid=1845067", "title": "Bulent Korkmaz", "text": ""}
{"id": "1845068", "revid": "729019", "url": "https://it.wikipedia.org/wiki?curid=1845068", "title": "Linea GHQ", "text": "La linea GHQ (dall'inglese \"General Headquarters Line\") fu una linea difensiva costruita nel Regno Unito per contenere una probabile invasione da parte delle truppe tedesche in vista dell'operazione Leone Marino lanciata da Hitler.\nDopo la sconfitta avvenuta in Francia e il frettoloso rimbarco a Dunkerque venne deciso di costruire un sistema di difesa permanente del territorio nazionale. Delle oltre 50 linee difensive costruite attorno all'Inghilterra, la GHQ era la pi\u00f9 lunga e la pi\u00f9 importante di tutte, creata con lo scopo di proteggere Londra e il cuore industriale del Regno."}
{"id": "1845074", "revid": "1353688", "url": "https://it.wikipedia.org/wiki?curid=1845074", "title": "Chassis", "text": ""}
{"id": "1845075", "revid": "486946", "url": "https://it.wikipedia.org/wiki?curid=1845075", "title": "Tour della nazionale di rugby XV delle Figi 1924", "text": ""}
{"id": "1845077", "revid": "1442080", "url": "https://it.wikipedia.org/wiki?curid=1845077", "title": "Qualificazioni al campionato mondiale di calcio 2010 - CONCACAF - Seconda fase, gruppo 1", "text": ""}
{"id": "1845078", "revid": "17058244", "url": "https://it.wikipedia.org/wiki?curid=1845078", "title": "Fiat 508", "text": ""}
{"id": "1845079", "revid": "1543377", "url": "https://it.wikipedia.org/wiki?curid=1845079", "title": "Xplico", "text": "Xplico \u00e8 un Network Forensic Analysis Tool (NFAT), ovvero un software che ricostruisce i contenuti dalle acquisizioni eseguite con packet sniffer (ad esempio Wireshark o tcpdump).\nDiversamente dagli analizzatori di protocollo, la cui principale caratteristica non \u00e8 la ricostruzione dei dati trasportati dai protocolli, Xplico nasce espressamente con lo scopo di ricostruire i dati applicativi dai protocolli che li trasportano ed \u00e8 in grado di riconoscere i protocolli indipendentemente dalla porta che utilizzano, questo per mezzo di tecniche di Port Independent Protocol Identification (PIPI).\nPer chiarire meglio cosa Xplico esegue prendiamo ad esempio il protocollo HTTP, dai pacchetti grezzi (ethernet, o PPP) acquisiti da un packet sniffer Xplico estrae e ricostruisce tutte le pagine ed i contenuti Web, analogamente considerando i protocolli POP, SMTP e IMAP Xplico ricostruisce le e-mail scambiate.\nQuesto software \u00e8 rilasciato sotto una licenza Open Source ed \u00e8 compatibile solo con Linux.\nFra i protocolli che Xplico individua e di cui ricostruisce i dati applicativi ci sono MSN, IRC, HTTP, SIP, IMAP, POP, SMTP e FTP, per una lista completa ed aggiornata si rimanda al sito ufficiale.\nXplico nella versione chiamata pcap2wav \u00e8 in grado di decodificare le chiamate VoIP basate sul protocollo RTP (SIP, H323, MGCP, SKINNY) e supporta la decodifica dei codec audio G711ulaw, G711alaw, G722, G729, G723, G726 e MSRTA."}
{"id": "1845080", "revid": "1558346", "url": "https://it.wikipedia.org/wiki?curid=1845080", "title": "Agrosistema", "text": "Lagrosistema o agroecosistema, in ecologia, \u00e8 un ecosistema terrestre fortemente antropizzato, le cui dinamiche, pur svolgendosi fondamentalmente secondo le leggi dell'ecologia, sono artificialmente controllate e finalizzate alla produzione di biomassa ed energia da utilizzare per scopi economici.\nPu\u00f2 essere definito come un ecosistema secondario caratterizzato dall'intervento umano finalizzato alla produzione agricola e zootecnica.\nAnalogie fra ecosistema naturale e agrosistema.\nL'ecosistema terrestre naturale e l'agrosistema presentano molte analogie che si possono riassumere nei seguenti punti:\nDifferenze fra ecosistema naturale e agrosistema.\nL'ecosistema naturale e agrosistema differiscono in modo marcato. Gli elementi ecologici che caratterizzano un agrosistema si riassumono in alcuni aspetti fondamentali. Il pi\u00f9 evidente \u00e8 il grado di interferenza del fattore antropico con le dinamiche interne dell'agrosistema. Questa interferenza si manifesta con il controllo della composizione della biocenosi, dei fattori fisici ambientali, del flusso di energia e materia, e si concretizza con la tecnica agricola in senso lato. L'obiettivo dell'intervento antropico \u00e8 quello di massimizzare la produzione di energia e materia da parte dell'ecosistema realizzando un \"surplus\" che non si esaurisca all'interno della cenosi agraria, bens\u00ec possa essere asportato sotto forma di produzione economica.\nL'esistenza di un surplus energetico in un ecosistema \u00e8 causa di una successione ecologica, ovvero, una serie di adattamenti che si manifestano con un'alterazione della biocenosi. Il nuovo ecosistema presenta, in caso di successione evolutiva, i seguenti caratteri:\nIn definitiva, in un qualsiasi ecosistema aperto, l'esistenza di un surplus energetico rappresenta una situazione di squilibrio che porta all'insediamento di una nuova cenosi, in grado di sfruttare meglio le risorse energetiche e ambientali e di resistere meglio alle cause di squilibrio.\nL'agrosistema si configura perci\u00f2 come un ecosistema aperto, dotato di un grado di biodiversit\u00e0 molto basso e privo di quella connotazione propria degli ecosistemi maturi. Dal punto di vista ecologico \u00e8 un ecosistema mantenuto forzatamente al primo stadio di evoluzione. Il ruolo dell'intervento antropico \u00e8 quello di mantenere una situazione di forte squilibrio, fondamentale per ottenere una produzione economica significativa, e si configura con l'applicazione di una tecnica agronomica, della difesa dei vegetali, di investimenti economici finalizzati a incrementare la produttivit\u00e0 del biotopo e, infine, con la sistematica asportazione dei prodotti delle colture o degli allevamenti.\nUna particolare \"anomalia\" dell'agrosistema, sotto l'aspetto ecologico, \u00e8 l'esistenza di continui scambi di materia con l'esterno, che si configurano da un lato con l'asportazione di una parte della biomassa prodotta e da un altro con un flusso in ingresso di materia, prevalentemente in forma inorganica, finalizzato quest'ultimo a impedire o rallentare il progressivo depauperamento del suolo. Questo fa s\u00ec che i cicli biogeochimici siano pi\u00f9 complessi e comprendono una fase che si svolge all'esterno dell'agrosistema.\n\u00c8 evidente che il mantenimento di un basso livello di entropia comporti un continuo investimento energetico per mantenere lo stato di squilibrio necessario a ottenere una produzione economica. Produzione che altrimenti si esaurirebbe all'interno dello stesso sistema. Questo input energetico \u00e8 indicato con il termine di \"energia ausiliaria\".\nInstabilit\u00e0 degli agrosistemi.\nDa quanto detto, si evince che nell'agrosistema \u00e8 insito un marcato grado di instabilit\u00e0 dovuta alla pressione ecologica. In una situazione ideale, sotto l'aspetto economico, la cenosi di un agrosistema dovrebbe essere composta esclusivamente da una sola specie vegetale, quella coltivata, nel caso di una coltivazione, o di poche specie vegetali e animali, nel caso di un allevamento. In realt\u00e0 questa situazione ideale non si verifica mai negli agrosistemi: a essa si avvicinano, entro certi limiti, solo gli allevamenti senza terra (ad esempio gli allevamenti intensivi di suini) e le coltivazioni fuori suolo (idroponica e aeroponica), che assumono per\u00f2 connotati tali da non potersi definire veri e propri agrosistemi.\nL'instabilit\u00e0 si pu\u00f2 osservare in modo palese, ad esempio, con l'abbandono della coltivazione di un frutteto. Negli anni immediatamente successivi si osserva un rapido sviluppo di piante erbacee infestanti spontanee che entrano in forte competizione con gli alberi da frutto, in quanto in grado di sfruttare meglio le risorse pedologiche e climatiche. Gli alberi da frutto saranno soggetti a un progressivo deperimento a causa della sospensione degli interventi colturali e, soprattutto, a causa degli attacchi subiti dai fitofagi e dai parassiti; la loro produzione si annulla o si riduce drasticamente e assume pi\u00f9 le connotazioni di una produzione naturale, con fenomeni di alternanza e di dequalificazione sotto l'aspetto merceologico.\nA distanza di diversi anni, del vecchio frutteto restano pochi esemplari improduttivi, in uno stato di degrado pi\u00f9 o meno spinto, integrati in un'associazione vegetale spontanea di sostituzione, quella che caratterizza gli incolti, soggetta alle dinamiche determinate dalle condizioni ambientali naturali.\nDal punto di vista ecologico si \u00e8 realizzata una successione che ha portato all'insediamento di una biocenosi pi\u00f9 eterogenea e pi\u00f9 matura, in grado di sfruttare meglio le risorse ambientali disponibili: nel caso di un terreno fertile e di un ambiente climatico favorevole, si insedia una vegetazione florida, destinata a evolversi verso un'associazione mista di piante legnose ed erbacee; nel caso di un terreno povero e di un ambiente climatico sfavorevole, si insedia invece la vegetazione erbacea tipica delle prateria, in grado di sfruttare meglio le condizioni ambientali transitorie tipiche della stagionalit\u00e0.\nSia pure in modo meno palese, l'instabilit\u00e0 dell'agrosistema si manifesta implicitamente con la necessit\u00e0 dell'intervento antropico di mantenimento. Ad esempio, le lavorazioni e il diserbo hanno lo scopo di impedire o attenuare la competizione fra piante coltivate, specie a basso potenziale biologico, e piante infestanti, al contrario ad alto potenziale biologico. I trattamenti insetticidi e antiparassitari hanno lo scopo di prevenire o attenuare l'impatto dei rapporti trofici di predazione e parassitismo che entrerebbero in competizione con l'uomo, inteso come predatore nell'ambito dell'agrosistema. Le operazioni colturali in senso lato (lavorazioni, concimazione, irrigazione, potatura, ecc.) hanno lo scopo di creare quelle condizioni che da un lato incrementano direttamente la produttivit\u00e0 del biotopo e da un altro migliorano lo stato di benessere delle piante coltivate, necessario affinch\u00e9 diano le alte prestazioni richieste. Nel complesso questo stato di instabilit\u00e0 consiste in un mantenimento di un basso grado di entropia che richiede necessariamente un input energetico artificiale remunerato, naturalmente, dalla produzione economica.\nL'agrosistema nell'agricoltura convenzionale.\nNel recente passato, l'intensivazione dei sistemi agricoli nei Paesi sviluppati ha messo in evidenza alcuni limiti intrinseci dell'agricoltura convenzionale sotto l'aspetto ecologico.\nAgricoltura tradizionale.\nL'agricoltura convenzionale tradizionale, che in Italia si pu\u00f2 identificare con i sistemi agricoli ordinari fino agli anni cinquanta, mantiene in uno stato di latenza la debolezza dell'agrosistema sotto l'aspetto ecologico, grazie ad alcuni meccanismi correttivi o stabilizzanti che si manifestano nel lungo periodo. Salvo particolari eccezioni, in cui si attuano agricolture \"di rapina\", la si pu\u00f2 considerare un'attivit\u00e0 a basso impatto e nel corso dei secoli ha permesso il mantenimento degli agrosistemi in condizioni di stabilit\u00e0.\nLa concimazione organica, pur senza fornire - per lo meno nei terreni poveri - le alte prestazioni della concimazione minerale, mantiene il terreno in uno stato di fertilit\u00e0 generale stabile, da cui traggono indubbiamente vantaggio le stesse colture agrarie. La concimazione minerale fornisce invece un potenziale produttivo notevole a breve termine, che, se non sfruttato adeguatamente dalle specie agrarie, predispone l'agrosistema agli squilibri destabilizzanti. Ad esempio, le laute concimazioni azotate se da un lato stimolano un forte incremento delle rese, da un altro incrementano l'invasivit\u00e0 delle infestanti nitrofile e rendono le piante agrarie pi\u00f9 vulnerabili agli attacchi parassitari, in particolare da parte dei funghi patogeni.\nLe rotazioni colturali tradizionali avevano lo scopo implicito di ottimizzare l'allocazione delle risorse nell'ambito di un ciclo poliennale e contenere la pressione ecologica da parte delle specie \"dannose\": ad esempio il prato poliennale aveva un effetto di miglioramento della fertilit\u00e0 chimico-fisica del terreno e, nel contempo, limitativo nei confronti delle piante erbacee invadenti, la coltura da rinnovo, come il mais, la barbabietola da zucchero, la patata, migliorava lo stato di fertilit\u00e0 chimica del terreno e, grazie alle accurate lavorazioni conteneva la diffusione delle piante infestanti, le colture impropriamente considerate depauperanti, come l'orzo e il frumento, sfruttavano la fertilit\u00e0 residua e nello stesso tempo costituivano un sistema di profilassi che impediva l'accumulo di parassiti patogeni (funghi, nematodi, insetti terricoli) nel terreno, che si verificherebbe con un eventuale frequente ritorno della coltura da rinnovo.\nL'indirizzo produttivo misto e l'ordinamento colturale diversificato costituivano una forma rudimentale di tutela della biodiversit\u00e0. Ad esempio, la presenza dell'allevamento integrato nell'azienda agraria giustificava la destinazione di una parte della superficie agricola a prato polifita permanente o a pascolo e l'inserimento nelle rotazioni colturali del prato avvicendato o dell'erbaio; nel contempo valorizzava i sottoprodotti ottimizzandone l'utilizzazione con i reimpieghi (paglia, letame, ecc.). La consociazione erbacea-arborea o la coltivazione in appezzamenti limitrofi di piante erbacee e fruttiferi permetteva agli insetti ausiliari (predatori e parassitoidi) di completare i loro cicli biologici all'interno dell'azienda.\nLa destinazione di una parte della superficie a bosco, la presenza di siepi naturali sfruttate per le delimitazioni di confini e capezzagne, diverse sistemazioni superficiali che prevedevano la presenza di filari di piante arboree o di viti come il cavalletto emiliano e il cavino veneto, sono tutti elementi del paesaggio rurale che favorivano, per i motivi espressi prima, l'insediamento di un'entomofauna utile stabile e il rifugio per i Vertebrati insettivori.\nLa scelta di specie, variet\u00e0, razze, infine, oltre a disporre di una vasta gamma di tipi genetici, era ottimizzata in funzione delle condizioni ambientali. In altri termini, la scelta era basata prevalentemente su criteri culturali, per cui si privilegiavano i tipi genetici che offrivano la migliore affidabilit\u00e0 in quanto largamente collaudate in un ambito locale, territoriale o regionale. Ci\u00f2 ha permesso, con la lenta selezione massale, la costituzione di un germoplasma variegato nel suo complesso e contenente fattori intrinseci di rusticit\u00e0, resistenza o adattamento a specifiche avversit\u00e0 ambientali, parassitarie o non.\nAgricoltura moderna.\nNei Paesi a economia di mercato l'agricoltura si \u00e8 convertita con massicci investimenti di capitali e mezzi tecnici. Secondo le regioni geografiche questi investimenti hanno prodotto il passaggio da un regime estensivo a uno intensivo incrementando, secondo \ni contesti, la produttivit\u00e0 del fattore \"terra\" o quella del fattore \"lavoro\" o quella di entrambi. Il ricorso ai mezzi tecnici ha comportato un massiccio impiego della meccanizzazione, della chimica e del miglioramento genetico. Il progresso tecnologico e biotecnologico ha permesso all'agricoltura di svincolarsi dai rigidi canoni dei sistemi tradizionali, rivoluzionandone l'assetto strutturale e organizzativo, ma ha determinato un impatto tale da intensificare gli squilibri, sotto l'aspetto ecologico, e quindi l'instabilit\u00e0 degli agrosistemi. Diversi sono gli aspetti critici di questa trasformazione, come \u00e8 diverso l'impatto che ognuno di essi ha avuto nei vari contesti.\nMeccanizzazione.\nLa meccanizzazione delle lavorazioni ha un notevole impatto che si manifesta sotto diversi aspetti, talvolta positivi talvolta negativi. Da un lato la lavorazione meccanica permette un notevole incremento della produttivit\u00e0 del lavoro, migliora la fertilit\u00e0 fisica dei terreni argillosi nel breve termine, consente la distribuzione di concimi e ammendanti in tutto lo strato lavorato, crea un ambiente ospitale per le radici delle piante agrarie, riduce notevolmente l'invadenza delle piante infestanti. Tali effetti benefici si riscontrano soprattutto nel breve periodo, in generale nell'ambito di un ciclo stagionale, e, comunque, se le lavorazioni sono eseguite in modo razionale. Fra i principali effetti negativi, che si intravedono soprattutto nel lungo periodo e sono amplificati in caso di esecuzioni irrazionali, si citano i seguenti:\nVa da s\u00e9 che il rapporto fra benefici ed effetti negativi propende, secondo i casi, in una direzione o in quella opposta e che, ogni singolo aspetto pu\u00f2 avere incidenze differenti da contesto a contesto. In ogni modo, il ruolo delle lavorazioni meccaniche \u00e8 temporaneo e gli effetti positivi si mantengono tali solo con un intervento continuo e, quindi, con un notevole input energetico.\nNon bisogna inoltre trascurare il ruolo che ha avuto la meccanizzazione sulla biodiversit\u00e0 degli agrosistemi: le siepi, le consociazioni, le tradizionali sistemazioni idraulico-agrarie, sono di ostacolo alla meccanizzazione, che richiede appezzamenti di forma regolare e di dimensioni razionali, privi di ostacoli per consentire la manovra dei mezzi nelle testate. Con il passare del tempo, perci\u00f2, la meccanizzazione porta a una sostanziale semplificazione degli elementi paesaggistici rurali a scapito, soprattutto, della biodiversit\u00e0.\nFertilizzazione.\nLa fertilizzazione attuata con la concimazione minerale rappresenta, insieme alle lavorazioni meccaniche, l'aspetto pi\u00f9 controverso dell'agricoltura intensiva. Allo stato attuale la concimazione organica rappresenta un fattore di debolezza in un'agricoltura in regime intensivo, a causa della difficolt\u00e0 oggettiva di somministrare quantitativi di sostanza organica compatibili con i fabbisogni di colture ad alta resa. La concimazione minerale ha infatti sostituito quasi del tutto quella organica, soprattutto per ragioni tecniche, organizzative ed economiche. L'effettiva esistenza di un impatto della concimazione minerale sulla salute e sulla qualit\u00e0 dei prodotti, salvo casi eccezionali, si basa su concezioni non sufficientemente supportate dalla ricerca sperimentale.\nA prescindere dalla fondatezza delle tesi sulla salubrit\u00e0 o meno della concimazione minerale, \u00e8 certo che quest'ultima pu\u00f2 surrogare integralmente la concimazione organica, per lo meno sotto l'aspetto della fertilit\u00e0 chimica. Per questo motivo i concimi chimici si sono largamente diffusi in tutti i contesti in cui la concimazione organica presentava limiti oggettivi di applicazione, soprattutto con lo scorporo della zootecnica dalle aziende di coltivazione. D'altra parte, l'uso sistematico dei concimi minerali contribuisce, attraverso l'abbandono totale della fertilizzazione organica, all'abbassamento del tenore in sostanza organica del terreno e incrementa, per le dinamiche relative al ciclo dell'azoto e dello zolfo, le perdite per dilavamento. In generale, quindi, la sostituzione integrale della concimazione organica con quella minerale porta effettivamente a un decadimento della fertilit\u00e0 del terreno nel lungo periodo. Tali effetti si notano per lo pi\u00f9 dopo l'abbandono delle terre, in seguito al quale si assiste a una caduta della produttivit\u00e0 del biotopo fino ai casi estremi che si identificano nei fenomeni di desertificazione.\nNon bisogna infine trascurare la maggiore vulnerabilit\u00e0, indotta dalle laute concimazioni azotate, che le piante agrarie mostrano nei confronti di diverse crittogame e diversi insetti. Questo \u00e8 dovuto in sostanza a un ingentilimento della pianta, che presenta tessuti pi\u00f9 teneri e pi\u00f9 facilmente aggredibili, e al maggiore rigoglio vegetativo, che crea all'interno della vegetazione condizioni microclimatiche pi\u00f9 favorevoli alla diffusione di alcuni organismi, in particolare cocciniglie e funghi.\nMonocoltura e monosuccessione.\nL'indirizzo produttivo specializzato \u00e8 proprio di un'agricoltura intensiva orientata al mercato, in quanto non soddisfa le esigenze di autosufficienza proprie dell'agricoltura tradizionale. Il passaggio alla monocoltura e alla monosuccessione ha degli indubbi vantaggi economici nel breve e medio termine, soprattutto in aziende di medie o grandi dimensioni: acquisizione di un \"know-how\" settoriale di livello avanzato, ottimizzazione del parco macchine, realizzazione di economie di scala, ecc. L'adozione della monosuccessione \u00e8 resa possibile dal progresso tecnico, che con il ricorso alla chimica, alla meccanica e alla biotecnologia permette di svincolare, in parte, l'esercizio dell'agricoltura dai rigidi schemi ecologici che regolano il funzionamento dell'agrosistema. Ad esempio, la geodisinfestazione previene gli effetti negativi dell'accumulo di parassiti e patogeni nel terreno, la concimazione minerale corregge gli effetti negativi del depauperamento selettivo, il diserbo chimico selettivo e i trattamenti insetticidi e antiparassitari prevengono o riducono l'impatto della cenosi antagonista associata alla specie coltivata, ecc.\nIl ricorso a queste tecniche, tuttavia, rappresenta il rovescio della medaglia in quanto accentua notevolmente l'instabilit\u00e0 dell'agrosistema: l'uso di principi attivi ad ampio spettro d'azione ha infatti effetti deleteri soprattutto per i seguenti motivi:\nUn esempio, in Italia, proviene dalla maidicoltura nella Pianura Padana, causa di una vera e propria emergenza ambientale che ha raggiunto il suo culmine negli anni ottanta. L'ampio ricorso alla monocoltura del mais in monosuccessione \u00e8 stato caratterizzato, fino agli anni ottanta, dall'uso dosi eccessivamente alte di concimi azotati e, nel contempo, dall'uso ripetuto delle triazine (in particolare simazina e atrazina) nel diserbo chimico. L'eccesso degli apporti azotati \u00e8 stato causa di un ingente dilavamento che ha portato a fenomeni di eutrofizzazione nel Mare Adriatico. Ma l'emergenza vera e propria si \u00e8 avuta con il diserbo chimico: le triazine si erano dimostrate efficaci, per la loro persistenza, nel diserbo del mais in presemina, tuttavia l'uso ripetuto ha indotto l'insorgenza di fenomeni di resistenza in alcune specie infestanti (\"Amaranthus\", \"Solanum\", \"Chenopodium\", \"Polygonum\", ecc.) e la monosuccessione ha favorito la notevole diffusione di alcune specie infestanti di difficile controllo (\"Sorghum halepense\", \"Abutilon\", ecc.). In definitiva, la necessit\u00e0 di contenere la diffusione crescente di questa flora di sostituzione ha spinto gli agricoltori all'uso di dosi sempre pi\u00f9 alte di atrazina fino ad arrivare all'inquinamento della falda freatica a cui spesso attingono gli acquedotti nell'Italia settentrionale. Fenomeni simili hanno coinvolto, nella Pianura Padana, anche i tristemente famosi alaclor e bentazon, quest'ultimo usato largamente anche in risicoltura. L'impatto sanitario e ambientale dell'abuso del diserbo chimico sulla maidicoltura \u00e8 stato tale che ancora oggi persiste l'inquinamento delle falde nonostante questi principi attivi siano stati banditi fra la fine degli anni ottanta e l'inizio degli anni novanta.\nFitoiatria e diserbo chimico.\nPer i motivi sopra esposti, i sistemi di lotta chimica a calendario e il diserbo chimico hanno un ruolo selettivo sulla composizione della cenosi che, in generale, si traduce nei seguenti effetti a medio o lungo termine, alcuni dei quali si sommano a effetti simili causati da altri aspetti dell'agricoltura intensiva:\nL'apparente paradosso di questi concetti ha in realt\u00e0 fondamenti di natura biologica, etologica, ecologica e genetica.\nLa riduzione della biodiversit\u00e0 \u00e8 dovuta in sostanza all'effetto repressivo, nel lungo termine, che hanno le sostanze tossiche nei confronti degli organismi vegetali e animali pi\u00f9 vulnerabili, ovvero quelli dotati di un potenziale biologico basso. In generale sono pi\u00f9 esposti gli organismi a strategia K, i quali, essendo dotati di un basso potenziale riproduttivo ma di una sostanziale stabilit\u00e0 della dinamica di popolazione, sono favoriti dalla stabilit\u00e0 degli ecosistemi con un buon grado di maturit\u00e0. In particolare sono vulnerabili gli animali ai vertici delle catene alimentari, i quali risentono fortemente sia dell'accumulo di principi attivi tossici nella catena, sia della drastica riduzione della base alimentare.\nIn merito al secondo punto, la riduzione o la scomparsa degli organismi ausiliari va imputata al pi\u00f9 basso potenziale riproduttivo che hanno predatori e parassitoidi rispetto agli organismi dannosi, per cui, in un contesto generale che riduce drasticamente le popolazioni di organismi dannosi e utili, questi ultimi trovano difficolt\u00e0 a ripopolare l'ambiente. Nel caso particolare degli Artropodi entomofagi, parassitoidi o predatori, si deve considerare anche l'effetto deleterio della riduzione della biodiversit\u00e0: la maggior parte degli entomofagi \u00e8 polifaga e svolge spesso cicli complessi le cui generazioni si sviluppano, nell'arco dell'anno, a spese di differenti vittime preferenziali. In molti casi, questi entomofagi devono completare il loro ciclo a spese di fitofagi associati a piante spontanee e, quindi, di scarsa dannosit\u00e0 o, addirittura, indirettamente utili. Questi organismi, detti \"ospiti di sostituzione\", costituiscono la base alimentare necessaria per il mantenimento di una popolazione stabile nell'agrosistema o nelle sue immediate vicinanze. \u00c8 naturale dedurre che una drastica riduzione della flora spontanea a cui sono associati gli ospiti di sostituzione sfavorisce indirettamente gli organismi ausiliari.\nLe pullulazioni degli organismi dannosi sono una diretta conseguenza della loro dinamica di popolazione: gli interventi a difesa delle colture preservano, per le finalit\u00e0 intrinseche, proprio la base alimentare dei fitofagi. I fitofagi pi\u00f9 dannosi sono organismi a strategia r, dotati cio\u00e8 di un potenziale riproduttivo elevato che si manifesta con un'elevata fertilit\u00e0, con cicli di sviluppo piuttosto rapidi e con ricambi generazionali frequenti. L'inevitabile reintroduzione di pochi adulti in un ambiente che offre una larga base alimentare (la specie agraria) e che presenta poche avversit\u00e0 per l'assenza dei nemici naturali, sono le condizioni che, grazie al potenziale riproduttivo, permettono una rapida ricolonizzazione dell'agrosistema.\nL'induzione della resistenza genetica \u00e8 dovuta alla rapida propagazione di fenomeni di mutazione in organismi che hanno frequenti avvicendamenti generazionali e alto potenziale riproduttivo. Questi fenomeni si riscontrano, soprattutto, fra i funghi fitopatogeni, fra gli acari fitofagi e fra diversi Rincoti Omotteri, ma \u00e8 piuttosto frequente anche fra i vegetali. L'induzione della resistenza si presenta in particolare per fitofarmaci che hanno una marcata specificit\u00e0 del meccanismo d'azione e con l'uso ripetuto dello stesso principio attivo. In altri termini, queste sostanze si comportano come agenti mutageni che esercitano una pressione selettiva favorendo la propagazione delle mutazioni positive con il ricambio generazionale.\nIl passaggio di organismi fitofagi secondari da uno stato di indifferenza a uno di dannosit\u00e0 \u00e8 una conseguenza dell'alterazione degli equilibri interni di una cenosi a seguito di un massiccio ricorso ai trattamenti chimici. Esempio classico, spesso citato in letteratura, \u00e8 la pullulazione di specie di acari, di norma poco dannose, in seguito a intensi trattamenti insetticidi sugli agrumi o di trattamenti anticrittogamici sulla vite. In Italia, nel secondo dopoguerra, si diffuse notevolmente l'uso degli antiperonosporici acuprici (ditiocarbammati), in alternativa al rame. Questa pratica fu la causa della comparsa di pullulazioni di acari Tetranichidi che non erano mai risultati dannosi. Il rapporto causa-effetto fu messo in evidenza da (1981) e ampiamente studiato negli anni ottanta: molte specie di acari fitofagi (Tetranichidi ed Eriofidi) sono di norma a un livello di dannosit\u00e0 virtualmente nullo perch\u00e9 controllati efficacemente da acari Fitoseidi predatori. Sia i fitofagi sia i predatori sono sensibili, oltre che agli acaricidi specifici, anche a diversi anticrittogamici e insetticidi, ma nello stesso tempo questi principi attivi inducono la comparsa di fattori di resistenza. L'induzione della resistenza \u00e8 per\u00f2 differenziale in quanto si manifesta sui fitofagi con un ampio anticipo rispetto ai predatori.\nL'incremento progressivo dell'uso dei fitofarmaci \u00e8, infine, una conseguenza generale dei fenomeni citati: all'uso dei fitofarmaci segue in generale una maggiore difficolt\u00e0 di controllo degli organismi dannosi, con l'innesco di una spirale viziosa alimentata da un uso sempre pi\u00f9 intenso dei fitofarmaci. Negli Stati Uniti d'America \u00e8 stato stimato che nell'arco di 40 anni, a partire dall'inizio degli anni quaranta, l'entit\u00e0 dei danni causati dagli insetti fitofagi \u00e8 praticamente raddoppiata, passando dal 7% al 13%, mentre il quantitativo di insetticidi riversato nell'ambiente \u00e8 aumentato del 1200% nello stesso intervallo di tempo.\nScelta della specie e della variet\u00e0.\nLa scelta delle specie, delle variet\u00e0 e delle razze, nell'agricoltura intensiva \u00e8 impostata principalmente su criteri economici e sono finalizzate a massimizzare la produzione vendibile. Tali scelte ricadono perci\u00f2 su specie e tipi genetici in grado di fornire elevate produzioni unitarie e standard qualitativi richiesti nel mercato. Nell'agricoltura e nella zootecnica intensive si \u00e8 giunti perci\u00f2 alla completa affermazione delle cultivar e delle razze selezionate e, per talune specie, all'abbandono delle variet\u00e0 a favore degli ibridi. Emblematico \u00e8, ad esempio, il caso del mais, per il quale si \u00e8 assistito alla scomparsa definitiva delle vecchie variet\u00e0, integralmente sostituiti dagli ibridi. Nel settore dell'orticoltura le vecchie variet\u00e0 resistono ancora nelle piccole produzioni familiari, destinate all'autoconsumo, mentre nel settore della frutticoltura intensiva sono largamente diffuse le cultivar e le selezioni clonali che rispondono alle mode scaturite dal mercato. Nel settore zootecnico, infine, alcuni piani di selezione individuale, come ad esempio quelli basati sul \"Progeny Test\" e la fecondazione artificiale, fanno s\u00ec che popolazioni di migliaia di fattrici abbiano un solo genitore maschio. Le elevate prestazioni produttive di alcune razze, raggiunte con la selezione individuale, hanno portato a una larga diffusione di alcune razze, come ad esempio la Frisona e la Bruna nella specie bovina, a scapito della generalit\u00e0 delle razze rustiche, la maggior parte delle quali in via di estinzione. Infine, assume proporzioni preoccupanti la massiccia diffusione degli organismi geneticamente modificati (OGM) in alcune specie, localmente, arriva a coprire percentuali altissime.\nQueste tendenze hanno effetti disastrosi sulla biodiversit\u00e0 genetica in quanto portano a una progressiva e preoccupante riduzione della variabilit\u00e0 genetica. Emblematici sono alcuni dati statistici che offrono un'idea delle proporzioni drammatiche del problema:\nIl motivo della drammaticit\u00e0 di questo fenomeno risiede nella perdita definitiva di un numero inestimabile di geni utili a causa dell'uniformit\u00e0 genetica. Il miglioramento genetico ha infatti privilegiato, in misura sostanziale, un numero limitato di caratteri e, in particolare, le prestazioni produttive e gli standard merceologici, spesso di natura fondamentalmente estetica. Si va invece perdendo progressivamente il complesso dei caratteri di rusticit\u00e0 che conferiscono a ogni specie la resistenza alle avversit\u00e0 e la capacit\u00e0 di adattamento. Inevitabilmente ci\u00f2 rende gli agrosistemi ancora pi\u00f9 instabili e vulnerabili agli eventi, comportando, da un lato, una domanda crescente di energia ausiliaria per il loro mantenimento nei regimi intensivi e, da un altro, una maggiore incidenza degli eventi calamitosi nei regimi estensivi e di sostentamento.\nL'agrosistema nell'agricoltura sostenibile.\nL'emergenza degli effetti negativi dell'agricoltura convenzionale ha portato alla diffusione del concetto di agricoltura sostenibile o ecocompatibile, con applicazioni sempre pi\u00f9 crescenti a partire dagli anni ottanta. A differenza dell'agricoltura convenzionale, quella sostenibile si prefigge anche altri obiettivi, oltre a quello della massimizzazione del reddito. In particolare, l'agricoltura sostenibile, sempre in un'ottica di mercato, ha le seguenti finalit\u00e0:\nCome si pu\u00f2 osservare, l'obiettivo primario resta sempre la massimizzazione del reddito, tuttavia questo \u00e8 subordinato al rispetto di alcuni vincoli che sono inderogabili. Almeno in linea di principio, la massimizzazione del reddito potrebbe espletarsi anche per mezzo di una riduzione dei costi dell'energia ausiliaria e non con l'incremento delle produzioni; in questo caso i suddetti vincoli assumerebbero la connotazione di punti di forza a sostegno dell'obiettivo primario. Questo aspetto \u00e8 tuttavia di complessa trattazione in quanto il vantaggio economico di tecniche ecocompatibili, a basso impiego di energia ausiliaria, \u00e8 senza dubbio penalizzato con l'applicazione dei criteri classici della microeconomia, a differenza di un'analisi costi-benefici che prende in esame anche l'impatto ambientale e sanitario.\nGli agrosistemi condotti in regime ecocompatibile di maggior diffusione si riconducono a due differenti tipi:\nAgricoltura biologica.\nL'agricoltura biologica nasce, come movimento, nella prima met\u00e0 del XX secolo, ma nella sua applicazione rest\u00f2 per lungo tempo un settore di nicchia. L'interesse verso questa attivit\u00e0 si \u00e8 allargato notevolmente solo negli ultimi decenni del secolo, con la manifestazione delle emergenze sanitarie e ambientali derivate dall'intensivazione delle attivit\u00e0 agrozootecniche e con il crescente interesse dei consumatori verso il \"biologico\".\nIn generale, l'agricoltura biologica si configura in cicli produttivi che sfruttano gli equilibri naturali, fanno ricorso - nei limiti del possibile - a energie rinnovabili, hanno un impatto ambientale basso, mirano, con il riciclo della biomassa, a migliorare o mantenere inalterata la fertilit\u00e0 organica, preservano la salute. Gli aspetti principali che configurano l'agricoltura biologica sono i seguenti:\nL'agrosistema biologico si avvicina molto al concetto di ecosistema, in quanto l'uomo interviene, con tecniche surroganti ecocompatibili, proprio sugli elementi di differenziazione fra agrosistema convenzionale ed ecosistema naturale: ad esempio, l'asportazione dei prodotti destinati a ecosistemi artificiali a produttivit\u00e0 negativa, quali gli insediamenti urbani, viene compensata con il riciclo dei rifiuti solidi urbani sotto forma di fertilizzante organico (compost). L'agrosistema biologico integrato in un sistema economico mantiene comunque le prerogative di un ecosistema artificiale aperto.\nAgricoltura integrata.\nL'agricoltura integrata, o produzione integrata, \u00e8 una concezione pi\u00f9 recente di agricoltura sostenibile e, sotto un certo punto di vista, pu\u00f2 rappresentare un tentativo di compromesso fra esigenze economiche ed esigenze sanitarie e ambientali. Essa si contraddistingue come un'attivit\u00e0 economica che si prefigge l'obiettivo di massimizzazione del reddito, nel rispetto del principio di salvaguardia dell'ambiente e della salute, agendo principalmente su un drastico ridimensionamento dell'impiego di energia ausiliaria.\nL'agricoltura integrata condivide solo in parte le prerogative dell'agricoltura biologica in quanto sceglie un approccio concettuale completamente diverso nel perseguimento dell'obiettivo della tutela dell'ambiente: in parole povere, qualsiasi tecnica \u00e8 ammessa nel processo produttivo purch\u00e9 questa abbia un basso impatto ambientale e sanitario e un basso fabbisogno di energia ausiliaria.\nAd esempio, la fertilizzazione si attua ordinariamente con la concimazione minerale, tuttavia questa deve essere razionalizzata al fine di soddisfare i fabbisogni delle colture senza provocare impatti nell'ambiente (ad esempio l'inquinamento delle falde a causa di dosi eccessive); nel contempo devono essere privilegiate le tecniche conservative di gestione del suolo, mirate a mantenere alto il livello di fertilit\u00e0 organica e a prevenire fenomeni di degrado quali il depauperamento e l'erosione. La concimazione minerale ha dunque un ruolo di potenziamento sinergico della fertilit\u00e0 organica e non di surrogazione.\nLa difesa dei vegetali si attua preferibilmente con mezzi biologici o biotecnici, sfruttando nei limiti del possibile gli equilibri ecologici interni dell'agrosistema, tuttavia \u00e8 ammesso il ricorso a fitofarmaci di sintesi solo se necessario, al superamento di una soglia di intervento e nel rispetto delle finalit\u00e0 dell'agricoltura integrata: in altri termini, i trattamenti chimici devono essere mirati e avere un impatto bassissimo, senza interferire con gli organismi ausiliari, n\u00e9 lasciare effetti residui sull'ambiente e sulla salute.\nL'agricoltura integrata, in definitiva, configura l'agrosistema come un ecosistema artificiale di tipo aperto, e per molti aspetti rappresenta un'evoluzione dell'agricoltura convenzionale tradizionale, basata fondamentalmente sull'acquisizione di conoscenze agronomiche, biologiche ed ecologiche e sulla razionalizzazione delle tecniche. A differenza dell'agricoltura convenzionale moderna, quella integrata non sopprime gli equilibri ecologici degli agrosistemi ma li sfrutta al fine di ridurre l'impiego di energia ausiliaria. Fondamentale \u00e8, quindi, la tutela e il potenziamento della biodiversit\u00e0 biologica e genetica.\nL'adozione dell'agricoltura integrata rappresenta una \"conversione\" meno drastica rispetto all'agricoltura biologica e, oltre a essere sostenibile sotto l'aspetto ecologico, lo \u00e8 anche sotto l'aspetto economico. Richiede tuttavia tempi di attuazione abbastanza lunghi, soprattutto, quando si devono recuperare agrosistemi fortemente degradati. Richiede inoltre una calibrazione in funzione delle peculiarit\u00e0 contestuali e un notevole \"know-how\". Per questo motivo la sua applicazione si presta meglio a un ambito territoriale, pi\u00f9 che aziendale, e richiede la predisposizione di modelli operativo contestualizzati, rappresentati dai Disciplinari di Produzione Integrata e dai Piani territoriali di sviluppo rurale.\nDifesa dei vegetali.\nCome si \u00e8 visto in precedenza, la difesa dei vegetali rappresenta uno dei settori principali in cui si sviluppano le tecniche di agricoltura sostenibile. La lotta alle avversit\u00e0, nell'agricoltura biologica e in quella integrata, si imposta con criteri e linee d'azione nettamente distinte.\nIn agricoltura biologica la difesa si attua esclusivamente con la lotta biologica, basata in parte sugli equilibri dell'agrosistema (metodo protettivo), in parte con interventi mirati (trattamenti con biocidi di origine naturale, lanci inondativi o inoculativi di ausiliari).\nIn agricoltura integrata la difesa si attua - per definizione - con la lotta integrata: questa si basa ancora sugli equilibri dell'agrosistema e, quindi, applica largamente il metodo protettivo, ma \u00e8 integrata da interventi mirati che fanno largo ricorso ai mezzi biotecnici e, se necessario, ai mezzi chimici. Poich\u00e9 tali interventi hanno lo scopo di supportare sinergicamente l'azione degli organismi ausiliari, la lotta integrata si avvale del concorso della lotta biologica. Per questo motivo si usa spesso la locuzione pi\u00f9 esplicita di \"lotta biologica e integrata\"; in realt\u00e0 il significato di questa locuzione \u00e8 ridondante in quanto la lotta integrata contempla, nel suo ambito generale, anche il ricorso alla lotta biologica."}
{"id": "1845081", "revid": "281901", "url": "https://it.wikipedia.org/wiki?curid=1845081", "title": "Pesce gatto maculato", "text": ""}
{"id": "1845085", "revid": "486946", "url": "https://it.wikipedia.org/wiki?curid=1845085", "title": "Regressione", "text": ""}
{"id": "1845086", "revid": "240790", "url": "https://it.wikipedia.org/wiki?curid=1845086", "title": "Basic stamp", "text": ""}
{"id": "1845089", "revid": "767487", "url": "https://it.wikipedia.org/wiki?curid=1845089", "title": "Terroritmo", "text": "I Terroritmo sono un gruppo musicale italiano, nato nel 1991. Si tratta di un collettivo anonimo, poco incline all'esibizione della propria immagine.\nPer quanto etichettato come industrial, le molteplici influenze culturali e musicali lo rendono di difficile catalogazione: elettronica, musica concreta, rumorismo si uniscono ad una ricerca di organicit\u00e0, come nella musica primitiva, sciamanica.\nI riferimenti presenti nelle tracce e nelle poche informazioni visive e testuali presenti nelle pubblicazioni, indicano forti influenze di alchimia, voudou ed esoterismo.\nDopo 20 anni di attivit\u00e0, il giorno 11-11-2011 cambiano il nome in \"Wakinyan\"."}
{"id": "1845090", "revid": "6923", "url": "https://it.wikipedia.org/wiki?curid=1845090", "title": "Zil-135 8x8", "text": ""}
{"id": "1845091", "revid": "943256", "url": "https://it.wikipedia.org/wiki?curid=1845091", "title": "Statistica test", "text": ""}
{"id": "1845095", "revid": "125448547", "url": "https://it.wikipedia.org/wiki?curid=1845095", "title": "Monte Sagro", "text": "Il Monte Sagro \u00e8 un rilievo montuoso italiano appartenente alla catena delle Alpi Apuane. Si trova in alta Toscana nel comune di Fivizzano, sovrasta il paese di Vinca e domina tutta la zona di Carrara.\nCaratteristiche.\nLa montagna si trova nella parte settentrionale della catena in posizione distaccata dallo spartiacque principale.\nLa vetta, da pi\u00f9 recenti misurazioni, \u00e8 risultata avere un'altitudine di 1752,9 metri s.l.m., a differenza dei 1749 metri con cui \u00e8 quotata storicamente.\nCostituito in prevalenza da marmo di pregiatissima qualit\u00e0, ospita diverse cave alle sue pendici. Tali cave sono oggetto di una dura battaglia da parte del movimento No Cav. \nL'ascensione alla vetta avviene esclusivamente dal versante marittimo per la pendenza pi\u00f9 dolce (contrapposta allo strapiombo che caratterizza la parete nord).\nI tempi di ascensione sono di circa 70-80 minuti partendo da Foce di Pianza e di circa 120 minuti partendo dal vicino Rifugio Carrara. \nCuriosit\u00e0 storiche.\nIl nome stesso identifica un'antica area sacra per le popolazioni Liguri, collegata visivamente al Monte Beigua, altra montagna sacra posta quasi al centro dell'arco ligure. Insieme con il Monte Bego, al confine tra Italia e Francia, il Beigua e il Sagro erano i principali santuari della Liguria preistorica. A testimonianza di tale sacralit\u00e0, le stele antropomorfe della Lunigiana, custodi dei valichi, diffuse nella zona delle Apuane, erano il simbolo che legava la terra al cielo. \nOgni anno si svolge sulla cima del monte una S. Messa.\nSito di interesse comunitario.\nIl Monte Sagro \u00e8 stato indicato come sito di interesse comunitario nel Decreto 25 marzo 2005 del Ministero dell'Ambiente."}
{"id": "1845096", "revid": "124277544", "url": "https://it.wikipedia.org/wiki?curid=1845096", "title": "Penicillium marneffei", "text": "P. marneffei \u00e8 l'agente eziologico della penicilliosi, malattia disseminata a carico del sistema reticolo endoteliale che colpisce soprattutto le persone con HIV.\nStruttura.\nP. marneffei \u00e8 un fungo patogeno opportunista dimorfico. \nEpidemiologia.\nIl fungo \u00e8 endemico nel sud-est asiatico, dove cresce nel suolo umido e infesta il ratto del bamb\u00f9. Il fungo non \u00e8 in grado di colonizzare i soggetti sani con una buona immunit\u00e0 cellulo mediata; la patologia si evidenzia solo nei soggetti immuno depressi.\nProfilo clinico.\nLa fase prodromica pu\u00f2 essere asintomatica o accompagnata da sintomi simil influenzali aspecifici. Tosse, febbre, infiltrato polmonare, linfoadenopatia, anemia, leucoplachia e trombocitopenia si manifestano con il progredire della malattia.\nLe fasi finali sono caratterizzate da lesioni cutanee su viso e tronco, simili al mollusco contagioso. Queste manifestazioni sono indice di disseminazione ematica.\nIl quadro clinico procede con cachessia, anoressia e astenia progressiva; queste manifestazioni si concludono con la morte del soggetto immunodepresso.\nProfilo diagnostico.\nNell'espettorato e nel lavaggio bronco-alveolare possono essere evidenziati i caratteristici lieviti settati. \nLa crescita in Sabouraud dextrose agar di forme ifali producenti pigmento rosso diffuso \u00e8 patognomonico dell'infezione da P. marneffei.\nTerapia, prevenzione e controllo.\nSono consigliati amfotericina B e flucitosina per 2 settimane dalla diagnosi di infezione. La terapia deve continuare per 10 settimane sostenuta da itraconazolo."}
{"id": "1845098", "revid": "729019", "url": "https://it.wikipedia.org/wiki?curid=1845098", "title": "Linea d'arresto Taunton", "text": "La linea d'arresto Taunton fu una linea difensiva costruita nel sud-ovest dell'Inghilterra.\nEra stata progettata per arrestare l'avanzata dei nemici da ovest ed in particolare una rapida avanzata di veicoli da combattimento armati. La Taunton era simile alle altre 50 linee gi\u00e0 costruite nel Regno Unito, di cui la pi\u00f9 importante di tutte era la GHQ a guardia della capitale.\nDal 1942 la linea era difesa da 309 postazioni equipaggiate con mitragliatrici leggere (solitamente armate con la mitragliatrice bren), 61 con mitragliatrici medie Vickers, 21 postazioni con cannoni anticarro ed ostacoli anticarro.\nMolti dei bunker e delle costruzioni dell'epoca sono ancora oggi visibili."}
{"id": "1845099", "revid": "278830", "url": "https://it.wikipedia.org/wiki?curid=1845099", "title": "Giorgio Grand", "text": "Noto anche come Double Gi, ha concentrato la sua carriera nella realizzazione di film pornografici, a cavallo tra gli anni ottanta e novanta.\nBiografia.\nNella sua carriera ha diretto attrici importanti del panorama cinematografico italiano negli anni '70 che, nel decennio successivo, hanno intrapreso carriere nel cinema porno. Tra queste vanno ricordate Karin Schubert e Lilli Carati. Ben nota \u00e8 una quadrilogia di film con Lilli Carati e Rocco Siffredi: \"Una moglie molto infedele\", \"Il vizio preferito di mia moglie\" e \"Una ragazza molto viziosa\" e \"Una scatenata moglie insaziabile\". Negli anni '90 ha diretto pi\u00f9 volte Angelica Bella con lo pseudonimo Canyon Grand."}
{"id": "1845101", "revid": "110157", "url": "https://it.wikipedia.org/wiki?curid=1845101", "title": "Slab\u010dice", "text": "Slab\u010dice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845107", "revid": "767487", "url": "https://it.wikipedia.org/wiki?curid=1845107", "title": "Smetanova Lhota", "text": "Smetanova Lhota \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845109", "revid": "287204", "url": "https://it.wikipedia.org/wiki?curid=1845109", "title": "Chinatown (Boston)", "text": "La Chinatown di Boston \u00e8 il quartiere cinese di Boston, nel Massachusetts.\nIl quartiere si concentra intorno a Beach Street. In origine esso era abitato da WASP, ma con lo sviluppo della linea ferroviaria le propriet\u00e0 nel quartiere divennero meno desiderabili e la zona cominci\u00f2 ad essere popolata da una successione mista di irlandesi, ebrei, italiani, siriani e cinesi. Ciascun gruppo ha sostituito il precedente con l'obiettivo di trovare case a basso costo e opportunit\u00e0 di lavoro nella zona.\nSul finire del XIX secolo, fino agli anni novanta del Novecento, nell'area erano diffuse molte sartorie.\nSempre fino all'ultimo decennio del secolo scorso, il nome di Chinatown veniva associato anche ad un altro quartiere limitrofo, il \"Combat Zone\", un quartiere a luci rosse concentrato su Washington Street, chiuso poi per la pressione della cittadinanza e per il generale incremento dei prezzi delle propriet\u00e0.\nLa Chinatown di Boston oggi.\nAttualmente la popolazione del quartiere \u00e8 composta per il 70% da asiatici e la Chinatown bostoniana \u00e8 anche uno dei quartieri pi\u00f9 densamente popolati della citt\u00e0, con i suoi 28.000 abitanti per miglio quadrato nel 2000.\nIl tradizionale ingresso con il \"paifang\" si trova all'altezza dell'intersezione tra Beach Street e Surface Road.\nIl giornale bilingue no profit della comunit\u00e0, che pubblica notizie in inglese ed informazioni su Chinatown \u00e8 il Sampan, fondato nel 1972.\nNel quartiere vi sono molti ristoranti cinesi, vietnamiti, cambogiani e giapponesi.\nLa Chinatown di Boston, che negli ultimi anni ha avviato un processo di gentrificazione, rimane un centro di fondamentale importanza per le comunit\u00e0 asiatiche del New England.\nTrasporti.\nChinatown ha un'eccellente rete locale e regionale di trasporti. Il quartiere \u00e8 servito dalla MBTA's Red Line, dalla Silver Line e dalla Commuter Rail alla South Station e dalla Orange Line alla Chinatown Station. \nLa Interstate 93 e la Massachusetts Turnpike sono anch'esse nelle vicinanze. Due Chinatown bus lines (\"Fung Wah\" e \"Lucky Star/Travelpack\") provvedono al collegamento con la Chinatown di New York Ciy.\nChinatown South.\nNegli ultimi anni, un nuovo quartiere-satellite cinese \u00e8 rapidamente cresciuto approssimativamente a 16\u00a0km a sud, intorno ad Hancock Street, nel sobborgo di Quincy, dovuto soprattutto all'arrivo di cinesi originari del Fujian (una regione della Cina sud-orientale) e al crescere della popolazione vietnamita."}
{"id": "1845110", "revid": "287204", "url": "https://it.wikipedia.org/wiki?curid=1845110", "title": "Qualificazioni al campionato mondiale di calcio 2010 - CONCACAF - Seconda fase, gruppo 2", "text": ""}
{"id": "1845111", "revid": "767487", "url": "https://it.wikipedia.org/wiki?curid=1845111", "title": "Stehlovice", "text": "Stehlovice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845119", "revid": "767487", "url": "https://it.wikipedia.org/wiki?curid=1845119", "title": "T\u00e1l\u00edn", "text": "T\u00e1l\u00edn \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845121", "revid": "309289", "url": "https://it.wikipedia.org/wiki?curid=1845121", "title": "Vi\u0161era (affluente della Kama)", "text": "La Vi\u0161era () \u00e8 un fiume della Russia europea orientale (Territorio di Perm'), affluente di sinistra della Kama (bacino idrografico del Volga).\nNasce dal versante occidentale degli Urali settentrionali, scorrendo dapprima nel pedemonte uraliano con direzione meridionale, parallelamente all'asse centrale della catena; successivamente dirige il suo corso verso occidente, bagnando la citt\u00e0 di Krasnovi\u0161ersk (il maggiore centro urbano toccato dal fiume) e ricevendo gli affluenti Jaz'va da sinistra e Kolva da destra. Sfocia successivamente nella Kama, alcune decine di chilometri a monte della citt\u00e0 di Solikamsk, in corrispondenza del piccolo golfo omonimo nel bacino della Kama.\nLa Vi\u0161era \u00e8 gelata, mediamente, da fine ottobre - novembre a fine aprile.\nNel bacino del fiume si rinvengono importanti giacimenti di diamanti."}
{"id": "1845122", "revid": "287204", "url": "https://it.wikipedia.org/wiki?curid=1845122", "title": "Qualificazioni al campionato mondiale di calcio 2010 - CONCACAF - Seconda fase, gruppo 3", "text": ""}
{"id": "1845125", "revid": "150129", "url": "https://it.wikipedia.org/wiki?curid=1845125", "title": "Via Roma (Marino)", "text": "Via Roma \u00e8 un'importante arteria stradale del centro storico della citt\u00e0 di Marino, in provincia di Roma, nell'area dei Castelli Romani.\nVia Roma in realt\u00e0 assunse questa denominazione solo in ottemperanza alla disposizione voluta da Benito Mussolini nel 1931 che imponeva la denominazione di una \"strada non secondaria\" al nome della citt\u00e0 di Roma: in origine, infatti, si chiamava \"Strada Nuova\". \nLa realizzazione della \"Strada Nuova\" venne concepita in un pi\u00f9 vasto piano di riqualificazione urbanistica di Marino portato avanti dai Colonna, feudatari del luogo, nel corso del XVI e XVII secolo. L'attuale via Roma, la cui messa in opera si fa risalire agli anni attorno al 1530, rappresent\u00f2 forse la punta di diamante di questo progetto: venne infatti concepita come un lungo rettifilo diretto verso Roma, che attraversando i Giardini Colonna giungesse fino alla scalea monumentale di Palazzo Colonna. Nella costruzione delle nuove strada all'interno della cerchia delle mura medioevali, venne sventrato l'antico quartiere alto-medioevale del rione Castelletto, separandolo da un'altra zona di urbanizzazione medioevale, il rione Coste. \nNel tratto fuori le mura della \"Strada Nuova\" prima la via, che era il principale accesso a Marino per chi veniva da Roma, nonch\u00e9 la via postale privilegiata per Napoli fino alla risistemazione della via Appia nel 1789, lambiva la seicentesca Villa Colonna di Bevilacqua, oggi conosciuta come \"Villa Colizza\", attraversava la \"piazza del Mercato\" oggi piazza Giuseppe Garibaldi, e poi attraversava con un viadotto i Giardini Colonna. Oggi questa parte della strada prende le denominazioni di via Costa Batocchi e poi di via Cesare Colizza, prima di diventare Strada Provinciale 73/a Via Castrimeniense o \"via Romana\". \nQuindi, la strada entrava nelle mura cittadine attraverso \"Porta Romana\", un ingresso monumentale realizzato nel 1596 e distrutto solo nel 1908 per esigenze di traffico. Nel 1932 il Comune ricolloc\u00f2 all'angolo tra via Roma e via Massimo D'Azeglio la lapide latina che era posta sulla sommit\u00e0 della porta. Accanto alla porta era, ed \u00e8 la venerata effigie della \"Madonna de 'u Sassu\". \nFino al XIX secolo, all'inizio di via Roma era dislocato il piccolo ospedale cittadino, pi\u00f9 simile ad un ostello per foprestieri che a una struttura sanitaria in senso moderno: una lapide latina posta su un anonimo portone ricorda l'antico edificio e un donativo fatto da due fratelli privati alla struttura caritatevole."}
{"id": "1845127", "revid": "1305772", "url": "https://it.wikipedia.org/wiki?curid=1845127", "title": "Vi\u0161era", "text": "Vi\u0161era \u00e8 un toponimo russo che pu\u00f2 indicare:"}
{"id": "1845128", "revid": "287204", "url": "https://it.wikipedia.org/wiki?curid=1845128", "title": "Visera", "text": ""}
{"id": "1845130", "revid": "80339", "url": "https://it.wikipedia.org/wiki?curid=1845130", "title": "Vishera", "text": ""}
{"id": "1845134", "revid": "767487", "url": "https://it.wikipedia.org/wiki?curid=1845134", "title": "Teme\u0161v\u00e1r", "text": "Teme\u0161v\u00e1r \u00e8 un comune della Repubblica Ceca facente parte del distretto di P\u00edsek, in Boemia Meridionale. Lungo la strada che lo collega al vicino villaggio di Podol\u00ed I si trova il ponte Podolsky sulla Moldava, uno dei pi\u00f9 lunghi ponti ad arco del paese."}
{"id": "1845140", "revid": "767487", "url": "https://it.wikipedia.org/wiki?curid=1845140", "title": "Varva\u017eov", "text": "Varva\u017eov \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845145", "revid": "1784492", "url": "https://it.wikipedia.org/wiki?curid=1845145", "title": "\u00dcmit \u00d6zat", "text": "Carriera.\nL'inizio della sua carriera si svolge al Gen\u00e7lerbirli\u011fi e al Fenerbah\u00e7e come difensore o centrocampista difensivo, e nonostante il suo piede natruale sia il destro, pu\u00f2 giocare anche sulla fascia sinistra. Le sue 212 presenze con la maglia del Fenerbah\u00e7e lo includono tra i giocatori pi\u00f9 rappresentativi del club turco, ma nel maggio 2007 ha firmato un contratto triennale con i tedeschi del Colonia.\nIl 29 agosto 2008, durante la partita di Bundesliga tra il suo Colonia e il Karlsruhe, viene colto da malore, perdendo i sensi, al 26' del primo tempo. Prontamente soccorso, ha fortunatamente ripreso conoscenza negli spogliatoi.\nIl 14 marzo 2009 ha annunciato l'addio al calcio.\nAllenatore.\nLa sua carriera continua come vice allenatore del Colonia sotto la guida di Zvonimir Soldo.\nSi dimette come vice allenatore il 21 dicembre 2009.\nIn seguito, divenne assistente di Roger Lemerre nell'Ankarag\u00fcc\u00fc.\nIl 31 maggio 2010 \u00e8 diventato allenatore, dopo l'esonero di Roger Lemerre."}
{"id": "1845146", "revid": "287204", "url": "https://it.wikipedia.org/wiki?curid=1845146", "title": "Umit Ozat", "text": ""}
{"id": "1845147", "revid": "110157", "url": "https://it.wikipedia.org/wiki?curid=1845147", "title": "Vesel\u00ed\u010dko (Boemia meridionale)", "text": "Vesel\u00ed\u010dko \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845148", "revid": "834", "url": "https://it.wikipedia.org/wiki?curid=1845148", "title": "Amasake", "text": ""}
{"id": "1845152", "revid": "767487", "url": "https://it.wikipedia.org/wiki?curid=1845152", "title": "Vlastec", "text": "Vlastec \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1845156", "revid": "17059444", "url": "https://it.wikipedia.org/wiki?curid=1845156", "title": "Filosofica", "text": ""}
{"id": "1845158", "revid": "17059520", "url": "https://it.wikipedia.org/wiki?curid=1845158", "title": "Mitologico", "text": ""}
{"id": "1845159", "revid": "12290", "url": "https://it.wikipedia.org/wiki?curid=1845159", "title": "Chang Lam", "text": ""}
{"id": "1845163", "revid": "486946", "url": "https://it.wikipedia.org/wiki?curid=1845163", "title": "Giochi linguistici", "text": ""}
{"id": "1845189", "revid": "1564499", "url": "https://it.wikipedia.org/wiki?curid=1845189", "title": "Renato Casalbore", "text": "Fondatore e primo direttore del quotidiano sportivo \"Tuttosport\", per\u00ec nella tragedia di Superga con la squadra del Grande Torino.\nBiografia.\nNato a Salerno, si trasfer\u00ec a Torino nel 1912. Fece studi classici e venne assunto dal quotidiano La Stampa come impiegato amministrativo. Successivamente, collabor\u00f2 prima alla \"Stampa Sportiva\" di Gustavo Verona, poi allo \"Sport del Popolo\". Nel 1914 pass\u00f2 alla \"Gazzetta del Popolo\", dove rimase per circa trent'anni. Dopo la fine della seconda guerra mondiale, fond\u00f2 e diresse \"Tuttosport\".\nA seguito della tragedia di Superga, dove mor\u00ec, venne sepolto presso il cimitero monumentale di Torino, non insieme ai calciatori caduti.\nNel 1948 in occasione del 50\u00ba anniversario della F.I.G.C. fu insignito del titolo di \"pioniere del calcio italiano\".\nNella cultura di massa.\nNel 1952 gli venne dedicata la piazza antistante allo Stadio Donato Vestuti, in Salerno. "}
{"id": "1845190", "revid": "6923", "url": "https://it.wikipedia.org/wiki?curid=1845190", "title": "Chinatown (San Francisco)", "text": "La Chinatown di San Francisco, in California, \u00e8 la pi\u00f9 grande comunit\u00e0 cinese al di fuori dell'Asia e anche la pi\u00f9 antica degli Stati Uniti.\nStoria.\nFondata nel 1840, \u00e8 diventata particolarmente famosa nel mondo della letteratura cinese, cinema, musica e fotografia. \u00c8 situata nel centro di San Francisco, delimitata da Taylor Street e dal quartiere di Nob Hill a ovest, e da Montgomery Street e il quartiere finanziario a est. A nord \u00e8 delimitata da North Beach, Green Street e Columbus Street. Bush Street e Union Square ne rappresentano il confine meridionale. Due strade principali attraversano il quartiere: Grant Avenue (\u90fd\u677f\u8857), dove si trova l'ingresso a Chinatown, caratterizzato da una porta di architettura cinese (porta del drago, chiamata anche \"Chinatown Gate\" su alcune mappe, sull'intersezione tra Bush Street e Grant Avenue) e da due statue di leoni sui marciapiedi, e da Stockton Street (\u5e02\u5fb7\u9813\u8857), che \u00e8 meno frequentata dai turisti, caratterizzata dalla presenza di pescherie, negozi e ristoranti.\nAll'interno di Chinatown, lungo la Grant Avenue, vi si trovano: St. Mary's Square, con una statua di Sun Yat-sen realizzata da Beniamino Bufano; un memoriale di guerra ai veterani di guerra cinese; negozi, ristoranti e mini-centri commerciali che si rivolgono prevalentemente ai turisti. L'altra via, Stockton Street, meno frequentata dai turisti, presenta un autentico aspetto cinese che pu\u00f2 ricordare Hong Kong, con i suoi prodotti, i mercati del pesce, i negozi e i ristoranti. Chinatown ha inoltre piccole strade laterali e vicoli che le forniscono il suo carattere tipico. Un importante punto focale a Chinatown \u00e8 Portsmouth Square. A causa del suo essere uno dei pochi spazi aperti a Chinatown, Portsmouth Square sono presenti attivit\u00e0 come il T'ai Chi e non \u00e8 raro vedere vecchi uomini giocare a scacchi cinesi. Una replica della Dea della Democrazia, utilizzata nella protesta di Piazza Tiananmen, fu costruita nel 1999 da Thomas Marsh e s'erge in piazza. Essa \u00e8 realizzata in bronzo e pesa circa 600 libbre (270 kg)."}
{"id": "1845191", "revid": "200568", "url": "https://it.wikipedia.org/wiki?curid=1845191", "title": "Passata (pesca)", "text": "La passata \u00e8 una tecnica di pesca sportiva con la canna.\nAttrezzatura.\nPer la pesca a passata si pu\u00f2 usare sia la canna fissa che la bolognese a cui \u00e8 attaccata una lenza munita di galleggiante, piombini e terminante con un amo.\nAmbiente e prede.\n\u00c8 una tecnica maggiormente utilizzata nelle acque dolci correnti per insidiare pesci quali cavedano, barbo, carpa ma pu\u00f2 essere utilizzata anche in acque salmastre per la pesca del cefalo e della spigola soprattutto.\nL'ambiente pi\u00f9 adatto per praticare questa tecnica di pesca \u00e8 quello del fiume del fondovalle o dell'alta pianura, con acque piuttosto correnti senza essere vorticose e fondo sassoso con poche piante ed ostacoli vari.\nEsche.\nLe esche pi\u00f9 utilizzate vanno dal bigattino al lombrico ad altre larve ed esche animali soprattutto per la cattura di cavedani, barbi, ed altri ciprinidi pi\u00f9 o meno predatori, per le carpe e le tinche sono pi\u00f9 usate esche vegetali come mais, legumi e semi vari. Vengono usate anche esche come pane o formaggio Emmenthal, efficaci per molte specie di pesci."}
{"id": "1845193", "revid": "316629", "url": "https://it.wikipedia.org/wiki?curid=1845193", "title": "Basso buffo", "text": "In musica, si definisce basso buffo una delle diverse tipologie della voce di bassi.\nCaratterizzato da una voce \"leggera\", estesa e scattante, gli vengono affidati ruoli comici, che richiedono gorgheggi, trilli e diversi abbellimenti, scioglilingua. I personaggi che interpreta sono per lo pi\u00f9 goffi, ingenui e ridicoli.\nPer le sue caratteristiche, in precedenza veniva chiamato anche basso leggero.\nQuesto particolare registro vocale \u00e8 particolarmente presente nelle opere buffe rossiniane."}
{"id": "1845195", "revid": "599013", "url": "https://it.wikipedia.org/wiki?curid=1845195", "title": "Yyz", "text": ""}
{"id": "1845196", "revid": "35804", "url": "https://it.wikipedia.org/wiki?curid=1845196", "title": "Estadio Jalisco", "text": ""}
{"id": "1845197", "revid": "174925", "url": "https://it.wikipedia.org/wiki?curid=1845197", "title": "Zecca (Venezia)", "text": ""}
{"id": "1845201", "revid": "120834744", "url": "https://it.wikipedia.org/wiki?curid=1845201", "title": "Ave Maria zeneize", "text": "L'Ave Maria Zeneize (= Ave Maria Genovese) o \"Stella Maris\" \u00e8 una canzone di tema religioso in lingua genovese, scritta da Piero Bozzo e musicata nel 1964 da Agostino Dodero, segnando l'inizio della collaborazione tra i due artisti musicali.\nIl testo riporta una preghiera alla Madonna, figura particolarmente cara ai genovesi sin da quando, nel 1637, la Repubblica di Genova incoron\u00f2 Maria quale regina della citt\u00e0.\nInizialmente il canto, musicato in Fa maggiore, era composto da una sola strofa oltre al ritornello. La seconda strofa fu aggiunta probabilmente nel 1967, quando inizi\u00f2 ad essere chiaro il successo dell'opera. In pochi anni la canzone ebbe un successo mondiale, venendo anche tradotta in diverse lingue tra cui inglese, tedesco, spagnolo, portoghese, francese, olandese, cileno e napoletano.\nVisto il tema spesso il canto \u00e8 intonato in occasioni religiose, e ne esistono versioni adattate per essere suonate all'organo o come concerto di campane.\nIl 6 giugno 2016 al canto \u00e8 stata intitolata una via di Genova, situata non distante da Boccadasse, dove viveva Dodero al momento della sua composizione."}
{"id": "1845205", "revid": "1833487", "url": "https://it.wikipedia.org/wiki?curid=1845205", "title": "Montagna (Sansepolcro)", "text": "Montagna \u00e8 una frazione del comune di Sansepolcro (AR).\nSi trova a 8\u00a0km a nord est di Sansepolcro ai piedi dell'appennino tosco/marchigiano sotto il massiccio dell'Alpe della Luna a quota 682 . Secondo i dati del Comune di Sansepolcro, alla fine del 2008 la frazione era popolata da 70 abitanti (\"Montagnini\").\nQuesta piccola frazione montana \u00e8 composta da 2 agglomerati di case: La Villa e Prato, che distano tra di loro di circa 300 metri. Nella parte della Villa si trova una chiesa dedicata a San Michele Arcangelo, e una torre risalente al XIII o XIV sec., mentre a Prato si trova la cappella del XVIII sec. dedicata al beato Ranieri, frate laico cappuccino originario del paese e morto a Todi nel XVI sec., e la casa-torre \"Palazzo del Betti\" che domina l'intero agglomerato.\nI primi documenti ufficiali che testimoniano l'esistenza di questa frazione risalgono al 1078, ma sia tracce evidenti che ipotesi hanno valorizzato un'origine molto pi\u00f9 antica.\nD'interesse particolare sono alcuni tipi di casa che mantengono tuttora l'aspetto di vere e proprie case di montagna con muratura in piccole pietre a vista e blocchi pi\u00f9 grandi agli angoli, copertura in lastre di pietra e scale con loggia profonda e bassa apertura sottotetto."}
{"id": "1845222", "revid": "174925", "url": "https://it.wikipedia.org/wiki?curid=1845222", "title": "U\u1e63\u1e47\u012b\u1e63a", "text": "La U\u1e63\u1e47\u012b\u1e63a (\u0909\u0937\u094d\u0923\u0940\u0937, protuberanza cranica, cinese: \u9802\u76f8 pinyin: \"d\u01d0ngxi\u00e0ng\", coreano: \"jeongsang\", giapponese: nikkei / nikukei \u8089\u9afb, tibetano: \"gtsug-gtor\") \u00e8 uno dei Trentadue segni maggiori di un Buddha (\"Dv\u0101trim\u0101\u015badvaralak\u1e63a\u1e47a\") e corrisponde ad una protuberanza sul cranio. Secondo Hans Wolgang Schumann tale segno \u00e8 una eredit\u00e0 dell'arte greco-buddhista del Regno di Gandh\u0101ra (situato tra l'odierna Valle di Pesh\u00e0war in Pakistan, l'altopiano di Pothohar e il fiume Kabul) del I secolo. Gli scultori ellenisti furono i primi a ritrarre il Buddha in forma umana, precedentemente non era mai stato ritratto e la sua \"presenza\" artistica si era limitata a orme dei piedi o ad un trono vuoto. Gli scultori del Gandh\u0101ra lo ritrassero alla maniera greca, ovvero con un nodo dei capelli posto sul capo. Gli artisti indiani, e quelli degli altri paesi buddhisti, imitarono tale usanza riferendola per\u00f2 solo al Buddha. Ma essendo il Buddha un monaco, e quindi tosato, il nodo dei capelli si trasform\u00f2 in una protuberanza cranica. Nell'arte del Gandh\u0101ra e in Cina la \"u\u1e63\u1e47\u012b\u1e63a\" \u00e8 a forma semicircolare, in Thailandia \u00e8 a punta o a forma di fiamma, mentre in Cambogia \u00e8 a forma conica."}
{"id": "1845234", "revid": "1315817", "url": "https://it.wikipedia.org/wiki?curid=1845234", "title": "Posse (disambigua)", "text": ""}
{"id": "1845236", "revid": "104458", "url": "https://it.wikipedia.org/wiki?curid=1845236", "title": "Didier Plaschy", "text": "Biografia.\nCarriera sciistica.\nStagioni 1991-1999.\nPlaschy debutt\u00f2 in campo internazionale in occasione dei Mondiali juniores di Geilo/Hemsedal 1991 e l'anno dopo, nell'edizione iridata giovanile di Maribor 1992, riusc\u00ec a vincere la medaglia d'argento sia nello slalom speciale sia nella combinata. In Coppa del Mondo ottenne il primo piazzamento di rilievo il 20 dicembre 1994 nello slalom speciale di Lech (28\u00ba) ed esord\u00ec ai Campionati mondiali a Sierra Nevada 1996, dove non complet\u00f2 lo slalom speciale. Nella stessa stagione in Coppa Europa fu 3\u00ba nella classifica della medesima specialit\u00e0.\nAi XVIII Giochi olimpici invernali di , sua unica presenza olimpica, si piazz\u00f2 12\u00ba nello slalom speciale; quello stesso anno in Coppa Europa fu 3\u00ba nella classifica generale e 2\u00ba in quella di slalom speciale, dopo aver tra l'altro ottenuto la sua ultima vittoria, nonch\u00e9 ultimo podio, nel circuito, il 13 marzo a Bardonecchia in slalom speciale. Durante la stagione 1998-1999 ottenne il primo podio della carriera in Coppa del Mondo, il 24 gennaio nello slalom speciale della Ganslern di Kitzb\u00fchel (2\u00ba); ai Mondiali di Vail/Beaver Creek 1999 non port\u00f2 a termine n\u00e9 lo slalom gigante n\u00e9 lo slalom speciale.\nStagioni 2000-2009.\nL'annata 1999-2000 fu la migliore per lo sciatore in Coppa del Mondo, che nel giro di un mese conquist\u00f2 le sue uniche vittorie della carriera, entrambe in slalom speciale: la prima il 23 novembre a Beaver Creek, la seconda il 21 dicembre a Kranjska Gora. Nel corso della stagione 2000-2001, l'ultima disputata da Plaschy ai massimi livelli, partecip\u00f2 ai Mondiali di Sankt Anton am Arlberg, senza portare a termine lo slalom speciale, e prese per l'ultima volta il via a una gara di Coppa del Mondo, lo slalom speciale di Shigak\u014dgen del 18 febbraio, nel quale non si qualific\u00f2 per la seconda manche.\nNegli ultimi anni della carriera continu\u00f2 a gareggiare saltuariamente in Coppa Europa, Nor-Am Cup, Campionati svizzeri e gare FIS; si ritir\u00f2 nel 2009 e la sua ultima gara in carriera fu lo slalom speciale FIS disputato il 4 marzo a Dizin.\nCarriera da allenatore.\nDopo il ritiro dalle competizioni \u00e8 divenuto allenatore della nazionale svizzera, .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale\nFar East Cup.\nFar East Cup - vittorie.\nLegenda:\nGS = slalom gigante\nSL = slalom speciale"}
{"id": "1845237", "revid": "287204", "url": "https://it.wikipedia.org/wiki?curid=1845237", "title": "Aids. Il virus inventato", "text": "Aids il virus inventato \u00e8 un saggio scritto dal microbiologo Peter Duesberg.\nDuesberg sosteniene che l'HIV, non essendo stato a suo tempo isolato ufficialmente, non provoca l'AIDS, che l'infezione non si trasmette per via sessuale e ancora, che l'AZT peggiora le condizioni del paziente.\nTali sue posizioni sono in contrasto con i dati, clinici e scientifici, condivisi dalla comunit\u00e0 scientifica internazionale e risultano altres\u00ec superati per il fatto che il virus HIV \u00e8 stato isolato e fotografato svariate volte. \nA questo riguardo va comunque precisato che nel saggio l'autore non mette in dubbio tanto l'esistenza del virus HIV quanto il fatto che sia stato scientificamente dimostrato il suo legame di causa-effetto con l'AIDS."}
{"id": "1845238", "revid": "767487", "url": "https://it.wikipedia.org/wiki?curid=1845238", "title": "Basilica Opimia", "text": "La Basilica Opimia si trovava nel Foro Romano ed era una delle tre basiliche di epoca repubblicana, assieme alla basilica Porcia ed alla basilica Emilia (quest'ultima \u00e8 l'unica sopravvissuta).\nEra stata realizzata nel 121 a.C. accanto al tempio della Concordia e doveva il suo nome a Lucio Opimio che ne aveva finanziato la costruzione, cos\u00ec come quella del vicino tempio. Con l'ingrandimento del tempio della Concordia al tempo di Tiberio (7 a.C.-10 d.C.) la basilica dovette essere sacrificata, infatti da quell'epoca non \u00e8 pi\u00f9 ricordata."}
{"id": "1845239", "revid": "123924682", "url": "https://it.wikipedia.org/wiki?curid=1845239", "title": "Charlie Chan e il pappagallo cinese", "text": "Charlie Chan e il pappagallo cinese (titolo originale \"The Chinese Parrot\") \u00e8 uno dei romanzi polizieschi di Earl Derr Biggers. Appartiene al ciclo di Charlie Chan, l'investigatore di origine cinese in forza al dipartimento di polizia di Honolulu. Chan \u00e8 noto per i suoi metodi investigativi pacati ed ispirati ai dettami di saggezza orientale. Questo romanzo \u00e8 stato tradotto anche col titolo \"Il pappagallo cinese\".\nTrama.\nSan Francisco, la signora Sally Jordan si trova nell'ufficio del suo amico e gioielliere Alexander Eden. La signora Jordan, trovandosi in momentanee difficolt\u00e0 finanziarie \u00e8 decisa a vendere la famosa collana di perle Phillimore. Per la vendita ha incaricato il suo amico Alexander Eden di trovargli un compratore. Il gioielliere \u00e8 riuscito a trovare un compratore disposto a pagare una grossa cifra per la collana. Il compratore \u00e8 P. J. Madden che la vuole comprare per regalarla a sua figlia Evelyn. Il compratore vuole che la collana gli venga consegnata a New York.\nLa collana \u00e8 attualmente a Honolulu e arriver\u00e0 a San Francisco, per nave, portata da Charlie Chan. Charlie Chan \u00e8 stato, prima di arruolarsi in polizia e fare carriera, il capo cameriere della famiglia Jordan. Una volta arrivato a San Francisco Charlie Chan scende dalla nave con cui \u00e8 arrivato, prende un taxi e si fa portare allo Stewar Hotel. Nell'Hotel lo stanno aspettando Alexander Eden e Sally Jordan per comunicargli che il compratore, P. J. Madden, li ha chiamati e ha chiesto che gli venga portata la collana nel suo ranch \"Alfalfa\" nel deserto.\nQuesto cambio di programma, sulla consegna della costosissima collana, non convince nessuno. Per questo motivo Alexander Eden chiede a suo figlio Bob e a Charlie Chan di andare alla villa, ubicata nel deserto, e consegnare la collana direttamente a P. J. Madden. Bob e Charlie Chan arrivano al paese vicino alla villa in treno. Una volta scesi decidono di investigare prima di consegnare la costosissima collana. Per questo motivo Charlie Chan si fa assumere come domestico orientale con il nome di Ah Kim.\nBob Eden si dirige alla villa da solo e chiede di vedere il padrone di casa. In villa trova il domestico Ah Kim che gli comunica che c'\u00e8 qualche cosa che non lo convince. Prima di consegnare la collana, Ah Kim (alias Charlie Chan) chiede tempo per poter parlare con il pappagallo del magnate P. J. Madden. Il pappagallo \u00e8 stato addestrato da un precedente domestico a parlare cinese. Quella notte un forte urlo squarcia il silenzio della notte. Dopo un primo momento di sbigottimento generale si scopre che, a lanciare quell'urlo, \u00e8 stato il pappagallo.\nSubito dopo tre episodi diversi infittiscono il mistero. Scoprono che una delle pistole della collezione di P. J. Madden \u00e8 sparita misteriosamente. Il pappagallo Tony viene trovato morto, avvelenato con l'arsenico. Viene ritrovato, nel muro dietro un quadro, un foro di proiettile. Tutti questi indizi fanno sospettare che in questa casa sia avvenuto un delitto, anche se non c'\u00e8 traccia di nessun cadavere.\nIntanto, in paese, \u00e8 arrivato Louie Wong, il precedente domestico di casa Madden. Per puro caso si incontra con Bob Eden che gli d\u00e0 un passaggio in auto per arrivare al ranch di Madden. Una volta arrivati Bob Eden e Ah Kim scoprono che il povero Louie Wong \u00e8 morto, pugnalato ad un fianco mentre era in auto.\nIl romanzo continua con l'individuazione, in modo del tutto casuale, di un testimone oculare che dichiara di aver visto..."}
{"id": "1845251", "revid": "1782831", "url": "https://it.wikipedia.org/wiki?curid=1845251", "title": "Nottingham (disambigua)", "text": ""}
{"id": "1845257", "revid": "767487", "url": "https://it.wikipedia.org/wiki?curid=1845257", "title": "Delikatessen", "text": "Delikatessen (ted. Leccornie) \u00e8 il terzo \"best of\" del gruppo tedesco OOMPH!.\nLa copertina ritrae incrociati due coltelli per tagliare la carne appena usati."}
{"id": "1845260", "revid": "149727", "url": "https://it.wikipedia.org/wiki?curid=1845260", "title": "Osterburg (Germania)", "text": ""}
{"id": "1845261", "revid": "120430679", "url": "https://it.wikipedia.org/wiki?curid=1845261", "title": "GlaubeLiebeTod", "text": "GlaubeLiebeTod (ted. \"FedeAmoreMorte\") \u00e8 il nono album del gruppo tedesco OOMPH! che segue la scia lasciata dal suo predecessore.\nLa copertina, a sfondo nero, rappresenta un crocifisso, un cuore infuocato con, attorno, una corona di spine ed un teschio."}
{"id": "1845262", "revid": "46291", "url": "https://it.wikipedia.org/wiki?curid=1845262", "title": "Mimusops", "text": "Mimusops \u00e8 un genere di piante della famiglia delle Sapotacee.\nComprende circa 90 specie tra cui:"}
{"id": "1845263", "revid": "661526", "url": "https://it.wikipedia.org/wiki?curid=1845263", "title": "Sole di settembre", "text": "Sole di settembre \u00e8 il quarto singolo tratto dal primo album del gruppo musicale italiano Finley, \"Tutto \u00e8 possibile\" di cui costituisce la seconda traccia. La sua versione inglese \u00e8 \"Ray Of Light\" ed \u00e8 l'undicesima traccia dello stesso album. La canzone \u00e8 stata pubblicata come singolo il 23 ottobre 2006 insieme al singolo \"Fumo e cenere\" che \u00e8 diventato in seguito il quinto singolo tratto da \"Tutto \u00e8 possibile\"."}
{"id": "1845264", "revid": "599013", "url": "https://it.wikipedia.org/wiki?curid=1845264", "title": "Sciamanesimo coreano", "text": "In Corea la prospettiva religiosa non \u00e8 orientata verso un'unica fede ma da una combinazione di credi e fedi originarie della Corea o provenienti dall'esterno.\nLo sciamanesimo \u00e8 la religione pi\u00f9 antica della Corea e fu la religione dei regni coreani fino all'arrivo del Buddhismo (circa 700 d.C.).\nTeologia.\n\u00c8 formato da un \"pantheon\" disorganizzato di un milione tra dei, spiriti e fantasmi. Nello sciamanesismo, ogni elemento ha il suo spirito e i trimestri del cielo sono regolati da vari dei, tra cui gli dei degli alberi, gli dei della montagna, gli Dei delle grotte sacre e gli Spiriti della terra. C'\u00e8 la credenza che fantasmi, spiriti e \"geni\" (spiriti protettori e guardiani) possano influenzare la sorte di ogni umano.\nStoria.\nLo sciamanesimo \u00e8 considerata la religione pi\u00f9 antica di tutta la penisola coreana, e sembra avere origini culturali nord-est asiatiche. \nIl credo aveva influenze di altre religioni come il Buddhismo, visibili in alcuni miti che parlano delle origini della religione.\nNello sciamanesimo si crede in un modo spirituale molto simile a quello umano, ove entit\u00e0 di diversa moralit\u00e0 possono arrivare ad influenzare il mondo umano. Inoltre, veniva influenzato dall\u2019animismo e dalla geomanzia, credendo che ogni parte della natura possedesse spiriti propri, rendendo anche la collocazione di case, citt\u00e0 e altro particolarmente precisa ed attenta per poter beneficiare al meglio delle forze spirituali della natura.\nColoro che possono attraversare il confine tra il mondo spirituale e quello umano sono proprio gli sciamani\nSembrerebbe che gli sciamani mantennero un\u2019importanza di alta scala in societ\u00e0 nell\u2019antica Corea, dal momento che nel regno di Silla sono stati ritrovati vari ornamenti di origine sciamana, come gioielli e corone.\nDall\u2019ascesa d\u2019importanza del confucianesimo e del buddhismo nella societ\u00e0 coreana nella dinastia Goryo (918-1392), l\u2019importanza dello sciamanesimo in termini di influenza sul governo e sulle questioni di Stato diminu\u00ec. Anche se alcune regine mantenevano i propri sciamani e l\u2019assistenza dello sciamanesimo veniva utilizzata in casi di particolare necessit\u00e0, durante la dinastia Joseon (a partire dal XIV secolo) vennero messe in atto misure per escludere gli sciamani dalla corte reale.\nTutti gli sciamani dovevano essere registrati e un ufficiale del governo aveva come incarico la supervisione delle attivit\u00e0 religiose sciamane. Tutto ci\u00f2 avvenne a fronte dell\u2019adozione del neo-confucianesimo e di una disapprovazione delle classi aristocratiche dovuta alle danze ritenute indecorose ed alla mescolanza dei sessi durante i rituali. \nLo sciamanesimo ha continuato a mantenere una forte influenza nell\u2019ordinario, specialmente nelle popolazioni rurali, la quale non si \u00e8 posta scrupoli nell\u2019accettare la validit\u00e0 di una qualsiasi altra religione: da quelle tradizionali della divinazione degli antenati, al Buddhismo supportato dallo Stato.\nMinistri di culto.\nLa maggior parte degli sciamani sono donne. Le sciamane femminili si chiamano \"Mudang\", curano le malattie e praticano l'esorcismo contro gli spiriti maligni, comunicano con i morti e guidano gli spiriti dei defunti nell'aldil\u00e0. Di solito si diventa sciamani a malincuore, ovvero quando si scopre di avere poteri o facolt\u00e0 fuori dal comune e che indicano il fatto di poter entrare in contatto con gli spiriti.\nCi sono due tipi di sciamane \"Mudang\": le \"Seseummu\", che ereditano il potere sciamanico da un altro sciamano, e le \"Kangshnimu\", che ricevono il potere sciamanico attraverso una cerimonia.\nLa passione che i coreani hanno per il canto e la danza associati all\u2019alcol derivano probabilmente dal \"sinby\u014fng\" (\uc2e0\ubcd1), una sorta di esaltazione spirituale o estasi mistica tipica dei riti sciamanici. Durante questi riti, infatti, dopo aver invocato lo spirito, la sciamana manifesta uno stato di \"trance\" seguito da un improvviso e radicale cambiamento di personalit\u00e0, associato quindi spesso alla possessione da parte dello spirito. Il modo in cui si raggiunge questa esaltazione attraverso balli e canti \u00e8 comune anche ad altre culture, come quella africana che utilizza il suono sempre pi\u00f9 incalzante dei tamburi per entrare in contatto con gli d\u00e8i. \nIn Corea, la sciamana pi\u00f9 conosciuta \u00e8 Kim Keum Hwa, la quale \u00e8 entrata a far parte del mondo delle sciamane a soli 16 anni. Secondo un suo racconto, infatti, a quell\u2019et\u00e0 inizi\u00f2 a sentire i sintomi iniziali del \"sinby\u014fng\", tra cui debolezza estrema, allucinazioni e stati di psicosi, a causa dei quali fu costretta a scappare di casa e rifugiarsi nelle montagne, finch\u00e9 non arriv\u00f2 un segno divino. \u201cChi ha il \"sinby\u014fng\" non ha altra scelta che diventare sciamana: o spende la vita ad avere allucinazioni e a stare male, oppure, quando accetta il suo destino, il malessere scompare\u201d ha affermato la donna durante un\u2019intervista. Kim Keum Hwa ha oggi un proprio istituto, il Keumhwadang, dove effettua riti sciamanici ed esorcismi. \u00c8 inoltre diventata custode degli antichi rituali sciamanici di \"baeyeonsin-gut\" (\ubc30\uc5f0\uc2e0\uad7f) e \"daedong-gut\" (\ub300\ub3d9\uad7f) nella regione di Hwanghae-do.\nI costumi di una sciamana.\nI costumi utilizzati dalle sciamane coreane durante i riti rappresentano gran parte dell'emozione suscitata negli spettatori. Una loro caratteristica \u00e8 la ricchezza dei colori, in particolare nella provincia di Hwanghae, oggi nella Corea del Nord, si trovano i costumi pi\u00f9 colorati di tutta la nazione. Nella provincia di Cholla, invece, vengono indossati vestiti pi\u00f9 semplici che fanno parte del vestito tradizionale coreano, come il \"cheogori\", la giacca, e \"chima\", la gonna. Le sciamane generalmente cambiano costume pi\u00f9 volte a seconda delle divinit\u00e0 che appaiono durante il \"kut\": per ricevere e impersonificare una divinit\u00e0 maschile, le sciamane devono indossare il \"kugunbok\", ovvero un'uniforme di un soldato dell'era Joseon di colore nero e con le maniche strette e di colore rosso. Un'altra uniforme utilizzata spesso \u00e8 il \"cheonbok\", ovvero un soprabito blu senza maniche con ampi spacchi ai lati e sulla schiena. Durante il rito di adorazione della divinit\u00e0 viene indossato un altro capo, chiamato \"changbusin\", un soprabito verde con le maniche dai colori dell'arcobaleno. Sulla testa viene portato di solito il \"peonggeoji\", un cappello di seta a fantasia con una fodera color indaco brillante.\nArte Sciamana.\nLe pitture sciamane, che avevano lo scopo di catturare e raccontare l\u2019esperienza \"kut\", erano creati su materiali come seta, carta e cotone. Sono opere alquanto primitive, senza alcun tentativo tecnico di rappresentare una prospettiva, ma hanno molta audacia e vitalit\u00e0. Il tema pu\u00f2 anche essere alquanto limitato, solitamente rappresentato da una serie di Dei che appaiono con grande frequenza. Il \"Dio della Montagna Sanshin\" \u00e8 uno dei pi\u00f9 raffigurati, ed \u00e8 spesso presentato come un vecchio signore con una lunga barba bianca, seduto normalmente sotto un pino e accompagnato dal suo messaggero la tigre. Altri dei popolari comprendono \"Yongwang\", il \"Dio Drago\", e \"Haenim\" e \"Dalnim\", rispettivamente gli spiriti del sole e della luna. Alcuni dei hanno origine buddhista come il \"Sambuljeseok\" o i \"Tre Buddha,\" che appaiono su cos\u00ec tanti ventagli di carta usati dagli sciamani nei rituali, durante i quali queste opere venivano appese alle pareti o posizionate in alcuni supporti se il rituale avveniva all\u2019esterno. I colori pi\u00f9 utilizzati nelle opere sono bianco, blu e giallo.\nLe opere inoltre contenevano spesso elementi del buddhismo, perch\u00e9 le pitture erano spesso commissionate a monaci buddisti. Cos\u00ec e scene potevano contenere sia figure di Buddha che figure sciamane come Chilseong, lo Spirito delle Sette Stelle, e costellazioni di particolare importanza per lo sciamanesimo come l'Orsa Maggiore, cos\u00ec come la stella polare e i nove pianeti. In queste pitture a stile misto invece, il colore rosso era molto pi\u00f9 utilizzato e apprezzato rispetto alle opere principalmente sciamaniche.\nLa sciamanesimo di Chatsil.\nIn questo romanzo il lettore viene trasportato nella realt\u00e0 dello sciamanesimo, una religione ancora molto presente e radicata in Corea, e ne diventa il tema centrale del romanzo.\nSi narrano le differenti tappe della vita di \u00d9lhwa, una carismatica sciamana di un villaggio della Corea meridionale nei primi due decenni del XX secolo. La Corea \u00e8 uno dei pochi paesi in cui lo sciamanesimo permane nonostante l\u2019apporto nei secoli di taoismo, confucianesimo, buddismo, cristianesimo, e malgrado la messa al bando da parte della razionalit\u00e0 moderna. Presente nella penisola fin dall\u2019et\u00e0 del bronzo, \u00e8 una credenza che trova ancora oggi numerosi seguaci soprattutto nelle campagne. Kim Tong-ni, figura di spicco nella letteratura coreana contemporanea, ci introduce nell\u2019universo esoterico delle cerimonie sciamaniche e ce ne rivela il lato teatrale. Il romanzo narra le vicende di Eul-hwa, sciamana in un villaggio della Corea, dipinge le sue pratiche cerimoniali, i riti sciamanici, il suo incontro- scontro con il figlio che, mandato in tenera eta in un tempio buddista, torna a casa convertito al cristianesimo. Attraverso lo sconvolgente conflitto religioso tra madre e figlio, indaga le radici dell\u2019intolleranza e ci mostra la contrapposizione, tuttora viva in Corea, tra il mondo della tradizione autoctona e il pensiero di provenienza occidentale. \nMitologia Sciamana.\nLo sciamanesimo ha avuto un ruolo fondamentale nello sviluppo della mitologia coreana, utilizzata soprattutto per spiegare l\u2019origine della natura e la creazione del mondo. I miti sciamanici sono chiamati Musoksinhwa (\ubb34\uc18d\uc2e0\ud654), recitati come parte dei rituali che hanno come scopo la protezione della natura e dell\u2019uomo stesso. Il prototipo dei rituali \u00e8 il Keungut (\ud070\uad7f), composto da 12 parti, ognuna contenente un bonpuri (\ubcf8\ud480\uc774) che sono miti riguardanti una divinit\u00e0\nDato il loro legame con i riti sciamanici, questi miti fungono la funzione di incantesimi o sortilegi.\nI bonpuri vengono chiamati anche canzoni d\u2019origine e sono miti categorizzati come miti generali, miti del guardiano del villaggio e come miti ancestrali. I miti generali sono recitati come il keungut nell'isola di Jeju e sono i pi\u00f9 antichi miti sciamanici nella tradizione coreana.\nIn totale, tutti i miti e le narrazioni trovate intorno alla penisola sono centinaia e possono essere categorizzati a loro volta a seconda del tema e della struttura dei dodici segmenti narrativi di cui sono composti.\nNei miti della creazione coreani, i temi principali sono l\u2019unione del padre cielo e di madre terra, riassetto di soli e line e fioriture. Nelle narrazioni riguardanti la nascita, morte e reincarnazione umana, un elemento centrale \u00e8 il Seocheonkkotbat (campo di fiori dell\u2019ovest), uno spazio mistico speciale che risponde a domande inerenti ai misteri della vita terrena. I miti sciamanici riguardanti figure maschili sono narrati attraverso una storia di ricerca della figura paterna, dove il figlio maschio, cresciuto orfano di padre, lascia casa a quindici anni alla ricerca della figura genitoriale. \nQuelli riguardanti le divinit\u00e0 femminili hanno una struttura che narra di una biografia eroica, la quale comincia con la nascita tramite parto nobiliare o preghiera e procede con abbandono, sfide, successi e divinizzazione. \nTra le varie regioni, l\u2019isola di Jeju \u00e8 quella pi\u00f9 ricca di mitologia sciamana, con il pi\u00f9 grande numero di storie tramandate in generazioni. Al secondo posto troviamo la provincia di South Hamgyong. La mitologia sciamana che viene recitata come parte di antichi rituali \u00e8 divenuta fonte di ispirazione per molti generi letterari coreani, da legende, a storie e canzoni popolari, fino a romanzi classici. \nDiffusione.\nSia nella Corea del nord che in quella del sud le pratiche sciamaniche e animiste sono ancora molto diffuse. I riti sciamanici, chiamati \"Gut\", variano da regione a regione.\nL'isola di Cheju \u00e8 considerata l'isola dello sciamanesimo, visto che qui \u00e8 molto praticato da sciamani e da seguaci di animismo e sciamanesimo. Qui si trova un'organizzazione Sciamanica formata in maggior parte da donne che comprende ben 100.000 membri.\nRapporti con le autorit\u00e0 e la societ\u00e0.\nLo sciamanesimo \u00e8 vittima di discriminazioni, per lo pi\u00f9 sociali, visto che gli sciamani sono di stato sociale povero e basso e fanno parte della \"Ch'ommin\", la classe povera della societ\u00e0 coreana. Lo sciamanesimo e l'animismo fanno parte della cultura coreana e sono ancora oggi molto praticati nei villaggi di pescatori e nelle zone rurali, per\u00f2 vengono mal visti e scoraggiati dal governo coreano che li considera superstizioni, e la loro presenza nella cultura coreana viene minimizzata. Per\u00f2 la popolazione animista delle campagne inizia a emigrare verso le grandi citt\u00e0, portando anche l\u00ec animismo e sciamanesimo, che ora stanno venendo rivalorizzati.\nRapporti con altre religioni.\nLo sciamanesimo coreano somiglia molto allo sciamanesimo praticato in Mongolia, Siberia e Manciuria.\nSi \u00e8 formato un sincretismo tra il buddhismo e lo sciamanesimo; infatti capita che monaci buddhisti pratichino lo sciamanesimo o lo venerino, anzi lo sciamanesimo coreano \u00e8 stato pure associato al Buddhismo coreano ma la maggior parte dei Buddhisti coreani resta fuori dall'animismo."}
{"id": "1845267", "revid": "1776051", "url": "https://it.wikipedia.org/wiki?curid=1845267", "title": "Wahrheit oder Pflicht", "text": "Wahrheit oder Pflicht (letteralmente dal tedesco sarebbe \"Verit\u00e0 o dovere?\" ma sarebbe in italiano il nome del celebre gioco \"Obbligo o verita?\") \u00e8 l'ottavo fortunato album del gruppo tedesco OOMPH!. La copertina rappresenta una ragazza di spalle, da sola in una sala, che nasconde dietro la schiena un coltello. Con questo album, la band cambia radicalmente il proprio stile musicale, passando dall'industrial metal al gothic metal."}
{"id": "1845273", "revid": "110157", "url": "https://it.wikipedia.org/wiki?curid=1845273", "title": "Plastik", "text": "Plastik (ted. Plastica) \u00e8 il sesto album del gruppo tedesco OOMPH!.&lt;br&gt;\nLa copertina rappresenta met\u00e0 viso di una donna bionda dagli occhi azzurri, il quale continua anche nel retro dell'album, dove si trova l'altra met\u00e0 dello stesso viso invecchiato.\nCon questo album, la band cambia notevolmente il suo modo di suonare, utilizzando riff di chitarra e batteria pi\u00f9 lenti ed incisivi e voci decisamente pi\u00f9 calme e morbide rispetto ai precedenti album."}
{"id": "1845274", "revid": "439868", "url": "https://it.wikipedia.org/wiki?curid=1845274", "title": "Unrein", "text": "Unrein (ted. Impuro) \u00e8 il quinto album del gruppo tedesco OOMPH!.&lt;br&gt;\nLa copertina un feto color rosso con il pollice rivolto verso il basso."}
{"id": "1845275", "revid": "78273", "url": "https://it.wikipedia.org/wiki?curid=1845275", "title": "Retifista", "text": ""}
{"id": "1845276", "revid": "599013", "url": "https://it.wikipedia.org/wiki?curid=1845276", "title": "Defekt", "text": "Defekt (ted. Difetto) \u00e8 il terzo album del gruppo tedesco OOMPH!. La copertina ritrae il volto di Dero, sulla cui fronte \u00e8 impresso un timbro contenente il nome dell'album."}
{"id": "1845278", "revid": "110157", "url": "https://it.wikipedia.org/wiki?curid=1845278", "title": "Wunschkind", "text": "Wunschkind (ted. Bambino del desiderio) \u00e8 il quarto album del gruppo tedesco OOMPH!.&lt;br&gt;\nL'immagine in copertina, in bianco e nero, raffigura una bambina che \u00e8 seduta sul letto ed \u00e8 coperta solo dalle lenzuola. Il seno \u00e8 coperto dal nome dell'album."}
{"id": "1845280", "revid": "161374", "url": "https://it.wikipedia.org/wiki?curid=1845280", "title": "Strada Regionale 229 del Lago d'Orta", "text": ""}
{"id": "1845281", "revid": "110157", "url": "https://it.wikipedia.org/wiki?curid=1845281", "title": "Sperm", "text": "Sperm \u00e8 il secondo album del gruppo tedesco OOMPH!. La copertina raffigura tre spermatozoi, uno dei quali somiglia molto ad uno squalo. Sullo sfondo, invece, vi sono alcune gocce di sperma."}
{"id": "1845283", "revid": "767487", "url": "https://it.wikipedia.org/wiki?curid=1845283", "title": "Ego (OOMPH!)", "text": "Ego (lat. Io) \u00e8 il settimo album del gruppo tedesco OOMPH!.\nLa copertina rappresenta met\u00e0 viso di Crap, Dero e Flux poich\u00e9 immersi nell'acqua. Nel retro dell'album si notano anche le bocche che urlano in acqua."}
{"id": "1845289", "revid": "298055", "url": "https://it.wikipedia.org/wiki?curid=1845289", "title": "Akkroniani", "text": ""}
{"id": "1845290", "revid": "767487", "url": "https://it.wikipedia.org/wiki?curid=1845290", "title": "Giovanni Pietro Eligio Gorio", "text": "Biografia.\nNasce a Borgo San Giacomo nel 1872, da Luigi e da Rosa Guizzi, nipote del famoso senatore Carlo e figlio di colui che regger\u00e0 Orzinuovi, come sindaco per una ventina di anni. Frequenta il corso di economia e consolare presso la Scuola Superiore di Commercio a Venezia, poi Scienze sociali a Ginevra e quindi Economia politica a Berlino, laureandosi in Economia politica e Scienza sociali a Monaco di Baviera. Si dedica subito all'esportazione di prodotti artigianali italiani ed in particolare ai manufatti serici, non trascurando nel contempo l'agricoltura, come vuole la tradizione della sua famiglia. Per breve tempo, prima di Parigi, in occasione della esposizione multinazionale del 1900, poi a Berlino, dirige una cooperativa di prodotti milanesi.\nNel 1902 studia le condizioni di mercato del prodotto italiano in India e si trasferisce a Bombay, citt\u00e0 nella quale, in pochi mesi, crea un centro di vendita delle confezioni seriche italiane, intestato al proprio nome: \"Gorio Itd\". L'impostazione da lui data alla propria casa commerciale, traggiunge una efficienza imprenditoriale perfetta; molti altri ne copiano i sistemi. In questo periodo il governo lo incarica di svolgere anche mansioni di console onorario d'Italia e durante la guerra 1915-18 gli affida incarichi delicati. Allargati i propri interessi imprenditoriali e serici, Gorio \u00e8 presente nei paesi del Cashimir, del Myssore e dell'Afghanistan. Nel primo dopoguerra il suo raggio d'azione si allarga alla Cina ed al Brasile;l'attivit\u00e0 non gli riserva fortuna, tanto che rientra in Italia, per rimanervi definitivamente, a tentare altre cospicue iniziative e per la propensione agli investimenti, nel 1925 si associa ad un'impresa che intende prosciugare le paludi a ridosso di Venezia ed investe la maggior parte della disponibilit\u00e0 nella bonifica della spiaggia di Cava Zuccherina, fino ad allora triste luogo di malaria. All'opera sembrano interessati alcuni settori dell'Economia nazionale; non arrivano gli aiuti promessi, e nel 1929 la societ\u00e0 finisce con il fallimento generale. Sul posto successivamente nascer\u00e0 Jesolo. A Desenzano e ad Orzinuovi si dedica alla coltivazione del tabacco, coinvolgendo nell'iniziativa molti agricoltori locali, non abituati al nuovo genere di prodotto. Ad Orzinuovi ridimensiona la cosiddetta Filanda, dove continua anche la raccolta e la coltivazione di bozzoli.\nPartecipa alla vita politica, interessandosi dei settori economici agricoli, prima come commissario governativo della Camera di Commercio di Brescia e poi come vicepresidente delle corporazioni bresciane; nel 1928 \u00e8 eletto commissario dell'Ente serico nazionale. L'anno successivo aderisce alla politica fascista e viene eletto alla Camera dei deputati e confermato nel 1934. Nel 1939 diviene membro della Camera dei Fasci e delle Corporazioni.\nNell'ambiente \u00e8 conosciuto come \"l'uomo della seta\", a lui si affida la rappresentanza della sericoltura italiana nel mercato internazionale e la specifica funzione di programmare in Italia lo sviluppo della bachicoltura, con l'emissione di leggi protettive per i gelsi.\nMor\u00ec a Desenzano del Garda nel 1941."}
{"id": "1845292", "revid": "262457", "url": "https://it.wikipedia.org/wiki?curid=1845292", "title": "Pesh\u00e0war", "text": ""}
{"id": "1845293", "revid": "599013", "url": "https://it.wikipedia.org/wiki?curid=1845293", "title": "Alo\u00edsio Jos\u00e9 da Silva", "text": "Carriera.\nClub.\nCresciuto nelle giovanili del Clube de Regatas Brasil, la sua prima squadra importante \u00e8 il Flamengo, che lo fa debuttare nel calcio professionistico brasiliano a 19 anni. Un rapido passaggio al Guarani e poi il trasferimento al Goi\u00e1s, dove rimane per tre anni vincendo tre campionati statali.\nIl Saint-Etienne lo nota e lo porta in Europa, dove realizza un buono score di 10 gol in 39 presenze. Nel 2001 \u00e8 il Paris Saint-Germain, una delle grandi della Ligue 1, ad acquistare Aloisio, che anche qui tutto sommato non delude con 14 gol in 54 partite.\nNel 2003 si trasferisce in Russia, al Rubin Kazan, ma qui totalizza solo 19 presenze e 2 gol. L'infruttuoso prestito all'Atl\u00e9tico Paranaense induce il Rubin a venderlo in Brasile, al San Paolo.\nNel 2008 si trasferisce in Qatar per giocare con l'Al-Rayyan."}
{"id": "1845294", "revid": "1494169", "url": "https://it.wikipedia.org/wiki?curid=1845294", "title": "Caprarica", "text": ""}
{"id": "1845297", "revid": "287204", "url": "https://it.wikipedia.org/wiki?curid=1845297", "title": "Jos\u00e9 Alo\u00edsio da Silva", "text": ""}
{"id": "1845303", "revid": "125884958", "url": "https://it.wikipedia.org/wiki?curid=1845303", "title": "Intossicazione acuta da acqua", "text": "L'intossicazione acuta da acqua, chiamata anche avvelenamento da acqua, \u00e8 una condizione clinica caratterizzata da iperidratazione con grave iponatriemia, conseguente a una massiccia assunzione di acqua per via orale o parenterale o a una sua ridotta escrezione.\nSi distingue dall'intossicazione cronica che ha un'eziologia particolare e pu\u00f2 derivare da sindrome da inappropriata secrezione di ADH (SIADH), dall'abuso di farmaci antidiuretici, da carenza di glucocorticoidi, da nefropatie croniche, da mixedema o da grave deplezione di potassio.\nPatogenesi.\nNormalmente, nella fisiologia delle persone si manifesta un equilibrio delicato fra la quantit\u00e0 d'acqua che necessita al corpo e quella ingerita. Quando la quantit\u00e0 d'acqua supera certe soglie l'equilibrio elettrolitico viene a degenerarsi, questo comporta una rapida diminuzione della concentrazione del sodio e pu\u00f2 avere gravi conseguenze fino anche al decesso.\nSono stati riportati decessi per assunzioni maggiori di 5 litri di acqua in poche ore (nella maggioranza di casi si trattava di 10-20 litri). Studi successivi calcolano che il limite di assunzione sicura di liquidi \u00e8 1-1,5 litro per ora.\nPer quanto riguarda il rapporto del sodio, l'intossicazione si mostra quando scende sotto i valori di 110-120 mmol/litro, sintomi pi\u00f9 severi quando i livelli scendono sotto i 90\u2013105 mmol/litro.\nOltre che per ingestione dell'acqua, l'intossicazione pu\u00f2 insorgere anche per un'anomalia del funzionamento dell'ormone antidiuretico. Non \u00e8 presente edema.\nEziologia.\nUno stato di intossicazione da acqua pu\u00f2 manifestarsi:\nClinica.\nCausa nausea, vomito, coma e nei casi gravi, la morte. Pu\u00f2 causare vari disturbi mentali, come allucinazioni, confusione, perdita del senso dell'orientamento. Pu\u00f2 essere necessaria una diagnosi differenziale dalla schizofrenia. Raro \u00e8 il manifestarsi della rabdomiolisi.\nTrattamento.\nLa terapia prevede il divieto di assumere ulteriori liquidi fino alla completa normalizzazione del bilancio idrico anche se l'utilizzo di diuretici, quali la furosemide, pu\u00f2 facilitare tale processo."}
{"id": "1845304", "revid": "287204", "url": "https://it.wikipedia.org/wiki?curid=1845304", "title": "Macaca radiata", "text": "Il macaco dal berretto indiano (\"Macaca radiata\", E. Geoffroy, 1812) \u00e8 un primate della famiglia delle Cercopithecidae.\nDescrizione.\n\u00c8 una delle specie di macaco di minori dimensioni: i maschi pesano fra 5 e 8\u00a0kg, le femmine fra i 3\u00a0kg e 5\u00a0kg. La lunghezza del corpo \u00e8 fra 35 e 60\u00a0cm, la coda \u00e8 lunga almeno quanto il corpo.\nIl pelo \u00e8 corto e di colore grigio bruno sul lato dorsale e biancastro su quello ventrale. La testa \u00e8 sormontata da due ciuffi; il muso glabro \u00e8 di colore rosa nelle femmine e marrone nei maschi.\nDistribuzione e habitat.\nL'areale \u00e8 nell'India meridionale. Vive nelle foreste e in montagna, fino all'altitudine di 2200 m.\nBiologia.\nL'attivit\u00e0 \u00e8 diurna e si svolge in gran parte al suolo, mentre il riposo notturno avviene sugli alberi. La dieta \u00e8 formata da frutta, noci, semi, fiori, cereali e invertebrati.\nQuesto macaco vive in grandi gruppi nei quali tra gli adulti le femmine sono circa il doppio dei maschi. Le femmine trascorrono tutta la vita nel gruppo in cui nascono, mentre i maschi l'abbandonano al sopraggiungere della maturit\u00e0 sessuale. La longevit\u00e0 in natura \u00e8 circa 20 anni, ma in cattivit\u00e0 pu\u00f2 superare i trent'anni.\nSottospecie.\nSono state identificate due sottospecie: "}
{"id": "1845306", "revid": "1305772", "url": "https://it.wikipedia.org/wiki?curid=1845306", "title": "Dead Ringer", "text": "Dead ringer \u00e8 un'espressione della lingua inglese per indicare un esatto duplicato, anche nel senso di doppelg\u00e4nger."}
{"id": "1845311", "revid": "17204", "url": "https://it.wikipedia.org/wiki?curid=1845311", "title": "Avery Carrington", "text": ""}
{"id": "1845313", "revid": "1543377", "url": "https://it.wikipedia.org/wiki?curid=1845313", "title": "Zeb\u012bba", "text": "La zeb\u012bba () \u00e8 il cosiddetto \"bernoccolo della preghiera\", un segno di tipo calloso, presente in modo evidente sulla fronte dei musulmani e causato dal battere della fronte sul tappeto da preghiera durante la preghiera.\nL'Islam contempla il \u1e63al\u0101t, la preghiera obbligatoria che il fedele deve compiere cinque volte al giorno. Ogni \u1e63al\u0101t \u00e8 composto da pi\u00f9 \"rak\u02bf\u0101t\" (unit\u00e0 di preghiera formata da una serie di movimenti del corpo codificati dalla legge islamica e dall'uso), tra cui il \"suj\u016bd\" (prosternazione), che consiste nello stare inginocchiati, ponendo le mani a terra e appoggiando la fronte in terra. La frequenza della preghiera e la durata del contatto della fronte con il tappeto di preghiera sviluppa la zeb\u012bba. I devoti musulmani ritengono la zeb\u012bba un segno positivo di persona pia e devota."}
{"id": "1845315", "revid": "767487", "url": "https://it.wikipedia.org/wiki?curid=1845315", "title": "Groupe d'\u00e9tude des ph\u00e9nom\u00e8nes a\u00e9riens", "text": "Il Groupe d'\u00e9tude des ph\u00e9nom\u00e8nes a\u00e9riens (GEPA) \u00e8 una delle principali agenzie francesi che si occupano di studiare gli UFO, i dischi volanti, i loro occupanti e le loro origini. Esiste dal 1962 e dal 1999 \u00e8 editrice del notiziario \"Ph\u00e9nom\u00e8nes Spatiaux\", che consta di 51 numeri all'anno pi\u00f9 2 numeri speciali.\nDal 1964 al 1970 \u00e8 stata guidata dal generale Chassin. Al suo interno collaborarono le forze armate francesi assieme a gruppi di ricerca scientifici.\n\u00c8 stata la prima grande associazione francese ad occuparsi del fenomeno, con un approccio di tipo scientifico.\nPer la difficolt\u00e0 delle indagini e delle ricerche, l'associazione ha ricevuto la collaborazione di ricercatori prestigiosi come Claude Poher (CNES) e Jean-Pierre Petit (CNRS).\nNel 1977 l'associazione interruppe la sua attivit\u00e0 integrandosi con il GEPAN (Groupe d'\u00e9tude des ph\u00e9nom\u00e8nes a\u00e9rospatiaux non-identifi\u00e9s), un organismo scientifico ufficiale francese sempre preposto anche allo studio dei fenomeni ufologici."}
{"id": "1845316", "revid": "344646", "url": "https://it.wikipedia.org/wiki?curid=1845316", "title": "AFU (ufologia)", "text": "La AFU (Archives for the Unexplained) \u00e8 la principale associazione ufologica scandinava. Ha la sua sede a Norrk\u00f6ping (Svezia), ove fu fondata nel 1973 ed \u00e8 nata da un progetto congiunto sulla ricerca tra Svezia, Norvegia e Finlandia. Ha un ricco archivio, consultabile via internet, su tutta la casistica europea di avvistamenti UFO, dalle prime segnalazioni ad oggi."}
{"id": "1845318", "revid": "62748", "url": "https://it.wikipedia.org/wiki?curid=1845318", "title": "David Gim\u00e9nez Carreras", "text": "Biografia.\nNato a Barcellona in una famiglia in cui brilla il nome di suo zio Jos\u00e9 Carreras, il maestro David Gim\u00e9nez Carreras inizi\u00f2 la sua formazione musicale nel Conservatorio del Liceu di Barcellona per poi in seguito perfezionarsi nella Hochschule f\u00fcr Musik di Vienna e, con Sir Colin Davis, nella Royal Academy of Music di Londra. Dopo il suo debutto ad Amburgo con la Orchestra Sinfonica della citt\u00e0, ha diretto orchestre e cantanti in tutto il mondo in sale da concerto come la Royal Albert Hall di Londra, la Konzerthaus di Vienna o il Carnegie Hall e l'Avery Fisher Hall di New York oltre ovviamente al Palau de la M\u00fasica della sua citt\u00e0 natale.\nIn poco pi\u00f9 di dieci anni David Gim\u00e9nez ha diretto pi\u00f9 di 200 orchestre ed \u00e8 stato uno dei pochi musici spagnoli che \u00e8 salito sul podio della Filarmonica di Vienna. Un breve elenco delle orchestre con cui ha collaborato include la Zurich Tonhalle, London Symphony Orchestra, Chicago Symphony Orchestra, Orquestre de Paris, Orchestra della Royal Opera House del Covent Garden, Hamburger Symphoniker e la Philharmonia Orchestra di Londra. Per quanto riguarda la direzione di concerti sinfonici, ha collaborato con interpreti importanti come Yo-Yo Ma o Vadim Repin anche se parte importante del suo repertorio, sia per gusti personali che per il percorso intrapreso durante la sua carriera, \u00e8 la direzione di opere liriche. Ha diretto nella Staatsoper di Vienna (\"Carmen\" e \"Sly\"), nella Deutsche Oper di Berlino (\"Aida\"), nel Gran Teatre del Liceu di Barcellona (\"Sly\"), nel Teatro Real di Madrid (\"La Boh\u00e8me\") e in molte altre citt\u00e0 europee -Las Palmas de Gran Canaria (\"Manon\" e \"La Vedova Allegra\")- e del mondo- Washington (\"Sly\"); Tokio (\"Samson et Dalila\" e \"Cavalleria rusticana\".\nRecentemente ha diretto \"Carmen\" al Festival di Cap Roig in \"Spagna\", e durante la stagione 2007-08 tra i suoi impegni si elencano la \"Messa da Requiem\" di Verdi nel Palau de la M\u00fasica Catalana con Ver\u00f3nica Villarroel, Nancy Fabiola Herrera, Aquiles Machado, Stefano Palatchi e il coro catalano dell'Orfe\u00f3 Catal\u00e1. Inoltre ha diretto un concerto di zarzuela (genere operistico popolare spagnolo) con Jos\u00e9 Bros e Mar\u00eda Gallego nel Teatro de La Zarzuela di Madrid, \"Rom\u00e9o et Juliette\" nel Teatro Villamarta di Jerez, un concerto nel Palau de la M\u00fasica Catalana con Jos\u00e9 Carreras e Ainhoa Arteta, un concerto sempre con Carreras nella Opera di Sydney, \"La Boh\u00e8me\" a Timi\u0219oara in Romania e un tour di concerti con il tenore Roberto Alagna che lo ha portato a Madrid, \"Pamplona\" e Parigi.\nDal settembre 2006 \u00e8 direttore titolare della Orquestra Simf\u00f2nica del Vall\u00e8s, orchestra catalana con la quale lavora per diversi concerti durante l'anno. Inoltre nel settembre 2007 \u00e8 stato scelto come principale direttore invitato della Filarmonica \"George Enescu\" di Bucarest.\nNel 2009 diriger\u00e0 la \"Sinfonia Pastorale\" di Beethoven con la Orquestra Simf\u00f2nica del Vall\u00e8s, la Quarta di Mahler con la George Enescu Philharmonic Orchestra, \"Requiem\" di Mozart con Jos\u00e9 Bros e l'Orfe\u00f3n Donostiarra, un concerto con Isabel Rey nel Palau de la M\u00fasica Catalana, una tourn\u00e9e di concerti in Asia e un concerto con il soprano Kiri Te Kanawa a Mosca.\nDiscografia.\nLa discograf\u00eda include registrazioni per Koch-Schwann, Erato, Discmedi e RCA Victor/BMG Classics."}
{"id": "1845324", "revid": "729019", "url": "https://it.wikipedia.org/wiki?curid=1845324", "title": "Prefettura del pretorio d'Africa", "text": "La prefettura del pretorio d'Africa (latino: \"praefectura praetorio Africae\") o prefettura d'Africa era una prefettura del pretorio dell'Impero romano e dell'Impero d'Occidente costituita a pi\u00f9 riprese a partire dal 332 e comprendente la diocesi d'Africa, la quale era per\u00f2 di norma accorpata alla prefettura del pretorio d'Italia. La prefettura d'Africa fu ristabilita come parte dell'Impero romano d'Oriente dopo la riconquista dell'Africa nordoccidentale, strappata ai Vandali nel 533-534 dall'imperatore Giustiniano I. La prefettura di et\u00e0 bizantina comprendeva anche Sardegna, Corsica, Isole Baleari e, a partire dagli anni 550, la Spagna bizantina. Negli anni 580 si trasform\u00f2 nell'esarcato d'Africa.\nStoria.\nPrefettura d'et\u00e0 romana.\nLa prefettura d'Africa venne una prima volta istituita in via temporanea attorno all'anno 332, quando a Cartagine si decise di stabilire un prefetto anzich\u00e9 il normale \"vicarius\" diocesano. Gi\u00e0 nel 337, per\u00f2, l'Africa risultava nuovamente accorpata alla prefettura del pretorio d'Italia in occasione della spartizione dell'Impero tra i figli di Costantino I.\nNuovamente nel 412, all'indomani del sacco di Roma condotto dai Visigoti di Alarico, mentre Alani e Burgundi invadevano la prefettura del pretorio delle Gallie e i Vandali, Alani e Svevi giungevano nella penisola iberica, la diocesi d'Africa, unico territorio ancora sicuro dell'Impero romano d'Occidente, venne temporaneamente eretta a prefettura autonoma ed affidata al prefetto Seleuco.\nInvasione vandala.\nNel 426, per\u00f2, il \"comes\" d'Africa, Bonifacio entr\u00f2 in rotta con la reggente imperiale Galla Placidia e venne accusato di voler usurpare il trono. Al suo rifiuto di presentarsi a Ravenna, egli venne dichiarato \"hostis publicus\" nel 427 venne inviato contro di lui un esercito, condotto da Mavorzio, Gallione e Sanece. Bonifacio riusc\u00ec per\u00f2 a corrompere quest'ultimo e l'armata pass\u00f2 dalla sua parte.\nNel 429 tuttavia, anche l'Africa venne travolta dall'invasione vandala guidata da re Genserico, forse inizialmente chiamati dallo stesso Bonifacio, il quale tuttavia in quello stesso anno si era riconciliato con la corte imperiale, ricevendo la nomina a \"patricius\". Portata a termine la traversata di circa 15 km dello stretto di Gibilterra, i Vandali si riversarono dunque in Mauritania, dove conquistarono Caesarea, giungendo in breve nella Numidia Cirtense, dove sconfissero l'esercito romano inviato contro di loro, e sottomisero nel 430 la provincia, mentre i Romani si asserragliavano nelle citt\u00e0 di Cirta ed Ippona, dove si rinchiuse Bonifacio, il conte d'Africa, e che venne stretta in un assedio nel corso del quale per\u00ec anche il vescovo Agostino.\nIn soccorso all'Africa giunse frattanto anche Aspar, inviato dall'Imperatore d'Oriente Teodosio II, il quale, unitosi a Bonifacio, venne per\u00f2 ripetutamente sconfitto dai Vandali nel corso del 431; i Vandali cos\u00ec conquistavano Ippona, mentre nel 432 Bonifacio venne richiamato in Italia e il re Genserico invase la Numidia. La sua avanzata venne per\u00f2 bloccata dalle truppe del generale Aspar, spingendo Genserico a negoziare: l'11 febbraio 435 l'Imperatore d'Occidente Valentiniano III riconobbe i Vandali come \"foederati\". Genserico per\u00f2, anzich\u00e9 sottomettersi, continu\u00f2 a comportarsi come un sovrano autonomo e prese ad esercitare, assieme ai Berberi locali, la pirateria sulle coste della Sicilia, a partire dal 440. Il 19 ottobre 439 i Vandali conquistarono infine Cartagine, senza colpo ferire. Nel 442 tuttavia restituirono all'Impero la Mauretania, la Tripolitania e una parte della Numidia, province per\u00f2 pesantemente devastate dalle loro incursioni, tanto che l'Imperatore Valentiniano III fu costretto a ridurre le tasse che quelle province dovevano versare allo stato a un ottavo della quota normale. Dopo il 455, i Vandali occuparono anche la Mauretania e la Tripolitania, sottomettendo l'intera Africa romana sotto il loro giogo. Il trattato che l'Imperatore Maggioriano firm\u00f2 con i Vandali nel 460 probabilmente riconobbe loro il possesso della Mauretania.\nPrefettura d'et\u00e0 bizantina.\nNel 533, l'esercito romano comandato da Belisario sconfisse e pose fine al Regno vandalo che da un secolo regnava sul Nord Africa, strappata ai Romani dal re barbaro Genserico tra il 429 ed il 439. Immediatamente dopo la vittoria, nell'aprile 534, l'imperatore Giustiniano I promulg\u00f2 una legge riguardante l'organizzazione amministrativa dei nuovi territori. Le vecchie province della Diocesi d'Africa romana erano state per la maggior parte preservate dai Vandali, ma grandi parti, inclusa tutta la Mauretania Tingitana, la maggior parte della Mauretania Caesariensis e grandi parti dell'entroterra della Numidia e Byzacena, erano andate perdute a causa delle incursioni delle trib\u00f9 dei \"Mauri\" (Mori). Malgrado ci\u00f2, Giustiniano restaur\u00f2 comunque la vecchia amministrazione, promuovendo per\u00f2 il vicario residente a Cartagine a prefetto del pretorio:\nL'intento di Giustiniano fu, sostiene lo storico J.B. Bury, quello di \u00abcancellare ogni traccia della conquista vandala, come se non ci fosse mai stata\u00bb. Venne restaurato il cattolicesimo nelle nuove province e gli Ariani vennero perseguitati. Anche la propriet\u00e0 terriera venne riportata allo stato preesistente alla conquista vandalica, ma la scarsit\u00e0 di validi titoli di propriet\u00e0 dopo 100 anni di dominio vandalico furono cagione di un caos amministrativo e giuridico. A capo dell'amministrazione militare venne posto il \"magister militum Africae\", con un subordinato \"magister peditum\" e quattro comandi regionali di frontiera (Tripolitania, Byzacena, Numidia e Mauretania) sotto il comando di un \"dux\". Questa organizzazione venne introdotta gradualmente, poich\u00e9 a quel tempo i Romani erano impegnati nella lotta contro i Mauri.\nLe guerre contro i Mori.\nQuando i Romani sbarcarono in Africa, i Mori mantennero una posizione neutrale, ma dopo la vittoria romana sui Vandali, la maggior parte delle loro trib\u00f9 giurarono fedelt\u00e0 all'Impero. Le trib\u00f9 pi\u00f9 significative erano i Leuathae in Tripolitania e i Frexi in Byzacena. I Frexi e i loro alleati erano condotti da Antala, mentre altre trib\u00f9 nell'area erano capeggiate da Coutzinas. Gli Aurasii (le trib\u00f9 dei Monti Aur\u00e8s) in Numidia erano governati da Iabdas, mentre i Mori Mauretani erano governati da Mastigas e Masuna.\nLa prima rivolta mora.\nDopo la partenza di Belisario per Costantinopoli, gli successe come \"magister militum Africae\" il suo \"domesticus\" (assistente anziano), l'eunuco Salomone di Dara. Le trib\u00f9 dei Mauri residenti in Byzacena e Numidia si rivoltarono immediatamente e Salomone tent\u00f2 di sedare questa rivolta con le sue truppe, che includevano trib\u00f9 more alleate. La situazione era cos\u00ec critica che a Salomone venne anche affidata l'autorit\u00e0 civile, sostituendo il primo prefetto, Archelao, nell'autunno del 534. Salomone riusc\u00ec a sconfiggere i Mauri di Byzacena a Mamma, e ottenne una vittoria decisiva su di loro nella battaglia di Monte Bourgaon agli inizi del 535. In estate, combatt\u00e9 contro Iabdas e gli Aurasii, che stavano devastando la Numidia, senza troppo successo. Salomone allora inizi\u00f2 a erigere forti ai confini e sulle strade principali, sperando cos\u00ec di contenere le incursioni dei Mori.\nAmmutinamento militare.\nA pasqua del 536 tuttavia, scoppi\u00f2 una rivolta militare di larga scala, causata dall'insoddisfazione dei soldati nei confronti di Salomone. Salomone, insieme a Procopio di Cesarea, che lavor\u00f2 come suo segretario, riusc\u00ec a scappare in Sicilia, che era stata appena conquistata da Belisario. I luogotenenti di Salomone, Martino e Teodoro, erano rimasti in Africa; al primo venne affidato l'incarico di raggiungere le truppe in Numidia, mentre al secondo venne affidata la difesa di Cartagine. Appena avvisato dell'ammutinamento, Belisario, insieme a Salomone e 100 uomini, salp\u00f2 per l'Africa. Cartagine era stata assediata da ribelli, inclusi molti Vandali, condotti da un certo Stotzas. Teodoro stava pensando di arrendersi, quando arriv\u00f2 Belisario. La notizia dell'arrivo del celebre generale fu sufficiente per i ribelli per convincerli ad abbandonare l'assedio e a ritirarsi verso ovest. Belisario, sebbene fosse riuscito a arruolare solo uomini, sconfisse immediatamente le forze ribelli a Membresa. Molti ribelli riuscirono tuttavia a fuggire, continuando a marciare verso la Numidia, dove le truppe locali decisero di unirsi a loro. Belisario stesso fu costretto a tornare in Italia, e Giustiniano decise di nominare il cugino Germano Giustino \"magister militum\" e mandarlo in Africa per risolvere la crisi.\nGermano riusc\u00ec a portare molti ribelli dalla sua parte apparendo conciliante e pagando i loro arretrati. Alla fine, nella primavera del 537, i due eserciti si scontrarono a Scalae Veteres, e fu Germano a vincere. Stotzas si rifugi\u00f2 dalle trib\u00f9 di Mauretania, e Germano trascorse i successivi due anni a ristabilire la disciplina nell'esercito. Alla fine, ritenendo che la situazione si fosse stabilizzata abbastanza, nel 539 Giustiniano richiam\u00f2 Germano a Costantinopoli, sostituendolo con Salomone. Quest'ultimo continu\u00f2 il lavoro di Germano cacciando dall'esercito tutti coloro la cui fedelt\u00e0 all'impero era considerata dubbia e rinforzando la rete di fortificazioni. Questa organizzazione pianificata con cura gli permise di sconfiggere gli Aurasii, cacciandoli dalle loro fortezze sulle montagne, e di ristabilire il dominio romano in Numidia e Mauretania Sitifensis.\nLa seconda rivolta mora.\nIn seguito l'Africa attravers\u00f2 un periodo di pace e prosperit\u00e0 per qualche anno, fino all'arrivo della grande peste circa 542, durante la quale il popolo della provincia pat\u00ec molto. Nello stesso tempo, il comportamento arrogante di alcuni governatori romani alien\u00f2 i leader dei Mauri, come Antalas in Byzacena, e caus\u00f2 la loro rivolta e le loro incursioni in territorio romano. In una battaglia contro i Mauri a Cillio in Byzacena in 544, i Romani vennero sconfitti e Salomone stesso venne ucciso. A Salomone successe il nipote, Sergio, che in qualit\u00e0 di duca di Tripolitania era stato largamente responsabile per lo scoppio della rivolta mora. Sergio era sia impopolare sia di abilit\u00e0 limitate, mentre i Mauri, a cui si un\u00ec il rinnegato Stotzas, si unirono sotto il comando di Antala. I Mori, aiutati da Stotzas, riuscirono a espugnare e saccheggiare la citt\u00e0 costiera di Hadrumetum con la frode. Un prete di nome Paolo riusc\u00ec a riprendere la citt\u00e0 con un piccolo esercito senza l'aiuto di Sergio, che rifiut\u00f2 di combattere contro i Mori. Nonostante questo contrattempo, i ribelli vagarono liberamente per le province, mentre la popolazione rurale si rifugi\u00f2 nelle citt\u00e0 fortificate e in Sicilia.\nGiustiniano allora mand\u00f2 Areobindo, un uomo di rango senatoriale e marito di sua nipote Praejecta, ma non distintosi altrimenti, con un esercito di pochi uomini in Africa, non per sostituire Sergio, ma per condividere il comando con lui. A Sergio venne affidato il compito di combattere in Numidia, mentre ad Areobindo spett\u00f2 il compito di sottomettere Byzacena. Areobindo mand\u00f2 un esercito comandato dall'abile generale Giovanni contro Antala e Stotzas. Poich\u00e9 Sergio non venne in loro aiuto come richiesto, i Romani vennero sconfitti a Thacia, ma non prima che Giovanni ferisse mortalmente Stotzas in un duello. Gli effetti di questo disastro costrinsero Giustiniano a richiamare Sergio e nominare Areobindo unico comandante. Poco dopo, nel marzo 546, Areobindo fu deposto e assassinato da Guntari, il \"dux Numidiae\", che aveva negoziato con i Mori e voleva creare un regno indipendente da Costantinopoli in Numidia. Guntari stesso venne deposto da truppe fedeli sotto la guida dell'armeno Artabane agli inizi di maggio. Artabane venne elevato al rango di \"magister militum Africae\", ma venne presto richiamato a Costantinopoli.\nL'uomo che Giustiniano mand\u00f2 per sostituirlo era il talentuoso generale Giovanni Troglita, le cui imprese sono celebrate nel poema epico \"Iohannis\" scritto da Flavio Cresconio Corippo. Troglita aveva gi\u00e0 combattuto in Africa sotto il comando di Belisario e Salomone, e si era distinto in Oriente, dove era stato nominato \"dux Mesopotamiae\". Nonostante le sue truppe fossero inferiori per numero, riusc\u00ec a ricondurre all'obbedienza varie trib\u00f9 More, e agli inizi del 547 ottenne una vittoria decisiva su Antala e i suoi alleati, e li cacci\u00f2 dalla Byzacena. Come racconta Procopio:\nAlcuni mesi dopo, tuttavia, la trib\u00f9 dei Leuathae, in Tripolitania, si rivolt\u00f2, e inflisse una grossa sconfitta alle truppe imperiali nelle pianure di Gallica. Si un\u00ec ai Leuathae Antala, e i Mori di nuovo iniziarono delle incursioni arrivando fino a Cartagine. Ma all'inizio dell'anno successivo, Giovanni raccolse le sue truppe, e insieme a alcune trib\u00f9 more alleate, incluso il precedente ribelle Coutzinas, inflisse una grande sconfitta ai Mori nella battaglia dei Campi di Cato, uccidendo diciassette dei loro leader e mettendo fine alla rivolta che aveva afflitto l'Africa per almeno 15 anni.\nUn periodo di pace.\nNei decenni successivi non ci furono grosse rivolte in Africa che si riprese. La Pace non sarebbe durata cos\u00ec a lungo, se Troglita non avesse capito che l'espulsione completa dei Mauri dalle province e la completa restaurazione della provincia ai suoi antichi confini era impossibile. Egli giunse a un compromesso con i Mori, promettendo loro autonomia; in cambio essi sarebbero diventati \"foederati\" dell'Impero. La fedelt\u00e0 dei principi di queste trib\u00f9 more all'Impero era assicurata garantendo loro doni e pensioni annuali, e la pace fu mantenuta da una forte rete di fortificazioni, molte delle quali sono sopravvissute fino a oggi.\nIn questo periodo di pace e tranquillit\u00e0 scoppi\u00f2 solo una breve rivolta mora nel 563. Fu causata dall'ingiustificabile assassinio, compiuto dal \"magister militum\" Giovanni Rogatino, dell'anziano capo tribale Coutzinas che si era recato a Cartagine per ricevere la sua pensione annuale. I suoi figli e sudditi si rivoltarono; la guerra dur\u00f2 fino a quando un esercito condotto dal tribuno Marciano, nipote dell'Imperatore, riusc\u00ec a restaurare la pace.\nDurante il regno di Giustino II (565 - 578), vennero date grosse attenzioni all'Africa. Sotto il prefetto Tommaso durante il periodo 565-570, la rete di fortificazioni venne rinforzata e espansa, l'amministrazione riformata e decentralizzata, e si tent\u00f2 di convertire i Garamanti di Fezzan e i Getuli, che vivevano a sud della Mauretania Caesariensis. L'Africa era una delle pi\u00f9 tranquille regioni dell'Impero, che era assaltato su tutti i fronti; ci\u00f2 permise all'imperatore di trasferire le truppe dislocate in Africa in Oriente.\nConflitto con il Regno di Garmul.\nIn Mauretania, tra l'avamposto romano di Septum e la provincia della Caesariensis, vari piccoli regni mori, che regnavano anche su popolazioni urbane romanizzate, vennero fondati fin dall'arrivo dei Vandali. Si sa ben poco su di essi; comunque questi regni non furono mai conquistati dai Vandali, e rivendicavano continuit\u00e0 con l'Impero romano, tanto che i loro leader si erano attribuiti il titolo di \"imperator\", come il capo Masties ad Arris, o, nel caso del re Masuna di Altava (moderna Ouled Mimoun, Algeria), \"rex gentium Maurorum et Romanorum\". Nei primi anni 530, venne fondato un autonomo regno romano-moro da Garmul, con capitale ad Altava. Alla fine degli anni 560, Garmul sferr\u00f2 delle incursioni in territorio romano, e sebbene non fosse riuscito ad espugnare citt\u00e0 significative, tre generali di Tingitana, secondo lo storico Giovanni di Biclaro, vennero uccisi dall'esercito di Garmul. Le sue incursioni, specialmente se in contemporanea con gli attacchi visigotici in Spania, erano considerate una grossa minaccia per la provincia; Garmul non era il capo di una mera trib\u00f9 semi-nomade, ma il re di un regno barbarico pienamente sviluppato, con un esercito permanente. Di conseguenza il nuovo imperatore, Tiberio II, riassunse Tommaso come prefetto del pretorio, e l'abile generale Gennadio venne nominato \"magister militum\" con l'evidente intento di eliminare la minaccia Garmulica. Alla fine la campagna, lanciata nel 577-78, fu breve e si concluse con la sconfitta e l'uccisione di Garmul:\nIl corridoio costiero tra Tingitana e Caesariensis venne cos\u00ec reso sicuro.\nFondazione dell'Esarcato.\nGennadio rimase in Africa come \"magister militum\" per lungo tempo (fino ai primi anni 590), e in seguito divenne il primo \"esarca\" d'Africa, quando l'imperatore Maurizio riorganizz\u00f2 la prefettura d'Africa in esarcato alla fine degli anni 580, unendo autorit\u00e0 civile e militare nelle sue mani. La figura del prefetto del pretorio non fu abolita, ma divenne subordinata all'esarca. L'esarcato si estendeva sul Nord Africa e sui possedimenti imperiali in Spagna. Era una delle regioni pi\u00f9 prospere dell'Impero, e sotto Eraclio, le truppe africane deposero il tiranno Foca nel 610. L'esarcato divenne di fatto un'entit\u00e0 autonoma dagli anni 640 in poi, e sopravvisse fino alla caduta di Cartagine ad opera degli Arabi nel 698."}
{"id": "1845325", "revid": "108286852", "url": "https://it.wikipedia.org/wiki?curid=1845325", "title": "Lucilla Perrotta", "text": "Ha esordito nel campionato italiano nel 1994. \u00c8 stata campionessa italiana nel 1995, 1997, 2004, 2006 e 2008. Ha partecipato al campionato europeo di beach volley 2001, che si \u00e8 svolto dal 6 settembre al 9 settembre a Jesolo, ed \u00e8 stata campionessa europea nel 2002. Ha rappresentato l'Italia ai Giochi olimpici di e .\nGioca abitualmente in coppia con Daniela Gattelli."}
{"id": "1845327", "revid": "123621565", "url": "https://it.wikipedia.org/wiki?curid=1845327", "title": "Legante idraulico", "text": "Un legante idraulico \u00e8 un tipo di materiale inorganico che, finemente macinato e unito con elementi solidi inerti, una volta mescolato con acqua formano una pasta, inizialmente deformabile e lavorabile, che si indurisce gradualmente, sia all'aria che in acqua, fino ad assumere consistenza pietrosa. \nSono leganti idraulici la vecchia calce idraulica e i cementi, questi ultimi sono quelli pi\u00f9 utilizzati. Il cemento viene mescolato con aggregati inerti e acqua per produrre malta e calcestruzzo.\nDescrizione.\nTale propriet\u00e0 \u00e8 dovuta alla formazione di composti idrati, insolubili o scarsamente solubili, a partire da silicati, alluminati e ferriti di calcio presenti nel legante. Ci\u00f2 li rende capaci di rimanere durevolmente solidi se esposti all'aria e anche all'acqua una volta completato il processo.\nLa calce idraulica deve tale propriet\u00e0 alla presenza di composti argillosi che induriscono reagendo con acqua. La si otteneva tramite cottura di calcari. Si differenzia dalla calce aerea per la presenza di \"idrauliti\" (silicati e alluminati simili a quelli del cemento). Attualmente viene chiamata cos\u00ec una miscela di calcare e argilla (la cosiddetta \"calce idraulica artificiale\") o un semplice aggregato ottenuto miscelando cemento Portland e calce idrata. Le differenze rilevanti tra calce idraulica e cemento sono in realt\u00e0 poche, in primis la presenza nella prima di ossido di calcio libero, causa la temperatura di cottura pi\u00f9 bassa."}
{"id": "1845328", "revid": "281666", "url": "https://it.wikipedia.org/wiki?curid=1845328", "title": "Propriet\u00e0 idrauliche", "text": ""}
{"id": "1845330", "revid": "287204", "url": "https://it.wikipedia.org/wiki?curid=1845330", "title": "Bambagia silicea", "text": "La bambagia silicea o capelli d'angelo (traduzione italiana del termine inglese \"Angel Hair\", detti \"Fils de la Vierge\" in francese, \"Fibralvinas\" in portoghese, \"Baba Sat\u00e1nica\" in spagnolo) \u00e8 una sostanza appiccicosa e filamentosa di colore bianco che cadrebbe dal cielo sia in concomitanza di avvistamenti UFO sia in presenza di apparizioni della Vergine Maria. La sostanza \u00e8 descritta come simile alle ragnatele dei ragni o alla gelatina.\nIn alcuni casi il fatto \u00e8 stato spiegato scientificamente come un fenomeno naturale in quanto si trattava effettivamente di ragnatele prodotte da alcune specie di ragni per migrare. In altri casi, come quello avvenuto ad \u00c9vora in Portogallo, le analisi effettuate sopra i campioni hanno stabilito che questi filamenti sono di natura organica.\nSecondo quanto dichiarato dai testimoni, i capelli d'angelo si disintegrerebbero o evaporerebbero poco tempo dopo la loro formazione.\nI capelli d'angelo sono un aspetto importante della religione ufologica nota come Movimento raeliano, ed \u00e8 teoria di molti ufologi che essi sarebbero creati da \"aria ionizzata che si stacca da un campo elettromagnetico\" che circonda un UFO.\nAvvistamenti.\nEsistono molte segnalazioni documentate di cadute di capelli d'angelo in tutto il mondo. La pi\u00f9 antica risale al 1561 in concomitanza col fenomeno celeste di Norimberga.\nIl fenomeno venne poi segnalato anche in concomitanza col Miracolo del sole a F\u00e1tima il 13 settembre e nell'ottobre 1917.\nIl 13 ottobre 1917 il fenomeno si verific\u00f2 a Cova da Iria. Tale fenomeno si verific\u00f2 nuovamente nella stessa localit\u00e0 il 17 ottobre 1957.\nIl fenomeno pi\u00f9 diffuso di caduta di capelli d'angelo si \u00e8 verificato ad Oloron-Sainte-Marie, in Francia, nel 1952, quando \"grandi fiocchi\" caddero da un cielo quasi senza nuvole.\nIl 27 ottobre 1954, Gennaro Lucetti e Pietro Lastrucci riportaro di aver visto dal balcone di un albergo in piazza San Marco a Venezia due oggetti volanti attraversare il cielo lasciando cadere una scia di capelli d'angelo.\nSempre il 27 ottobre 1954 a Firenze furono avvistati sopra la cattedrale di Santa Maria del Fiore e sopra lo stadio Artemio Franchi numerosi oggetti non identificati. In seguito a questi avvistamenti si verific\u00f2, per circa mezz'ora, la caduta di filamenti appiccicosi.\nIn Nuova Zelanda e in Australia i giornali locali hanno riportato numerosi avvistamenti sin dagli anni '50, anche se molti sono stati identificati come ragnatele dopo essere stati analizzati.\nIl 2 novembre 1959 la citt\u00e0 di \u00c9vora in Portogallo \u00e8 stata quasi interamente ricoperta dai capelli d'angelo, precipitati dal cielo poco dopo l'avvistamento di due UFO.\nIl 20 ottobre 2014 il fenomeno \u00e8 stato segnalato a Polonnaruwa, nello Sri Lanka.\nOrigine del nome.\n\"Bambagia silicea\" fu coniato dal quotidiano fiorentino \"La Nazione\" all'indomani del caso del 1954. (cf. bambagia)\nInvece, \"capelli d'angelo\" (con poi i vari termini in altre lingue) fu usato dall'ufologo Renato Vesco nel 1952, descrivendo il caso francese di avvistamento UFO di Oloron-Sainte-Marie e quello di Gaillac (17 e 27 ottobre). Vesco, infatti, sent\u00ec, alla caduta della bambagia, dei bambini gridare:\nIl termine transalpino \"fils de la Vierge\" (fili della Vergine) fa riferimento al reperimento della bambagia silicea in certi casi risalenti ad alcuni secoli fa - e quasi sempre alcuni eventi del XIX secolo sono comunque citati dagli autori che hanno tentato di delineare una storia di questo fenomeno.\nPossibili spiegazioni.\nEsistono diverse possibili spiegazioni sul fenomeno sebbene esse non siano state tutte provate scientificamente e non tutte si possano adattare ai singoli casi di avvistamento."}
{"id": "1845331", "revid": "1429175", "url": "https://it.wikipedia.org/wiki?curid=1845331", "title": "Tappeto da preghiera", "text": "Il tappeto da preghiera (in Arabo, \u0633\u062c\u0627\u062f\u0629 \"sajj\u0101da\" (plurale \"saj\u0101j\u012bd\") o \"musallah\", in Persiano: \u062c\u0627\u0646\u0645\u0627\u0632 \"Janamaz\"), \u00e8 un pezzo di tessuto (spesso decorato) usato dai musulmani durante le loro cinque preghiere giornaliere (\u1e62al\u0101t). Sebbene non richiesto dal dogma esso permette una preghiera pi\u00f9 comoda e pulita. Infatti un musulmano deve essere pulito prima di pregare, e deve farlo in un luogo pulito. Sulla superficie del tappeto da preghiera sono tessute una o pi\u00f9 lampade da moschea con inciso il \"versetto della luce\" dal Corano."}
{"id": "1845332", "revid": "300067", "url": "https://it.wikipedia.org/wiki?curid=1845332", "title": "Rudy Tomjanovich", "text": "\u00c8 membro del Naismith Memorial Basketball Hall of Fame dal 2020 in qualit\u00e0 di allenatore.\nCarriera.\nGiocatore.\nNegli anni al college di Michigan disput\u00f2 tre stagioni folgoranti, e nell'ultima in particolare una media molto notevole di 30,1 punti e 15,7 rimbalzi a partita. Al Draft NBA 1970 fu uno dei prospetti pi\u00f9 interessanti in assoluto, venendo scelto con la seconda chiamata dai San Diego Rockets. Dopo la prima stagione da \"rookie\", disputata su livelli mediocri, la franchigia dei Rockets si trasfer\u00ec nel Texas, andando a creare gli odierni Houston Rockets. Da allora le prestazioni di Tomjanovich migliorarono moltissimo, e gi\u00e0 al suo secondo anno aveva triplicato il numero di punti segnati (15,0) e raddoppiato quello di rimbalzi catturati (11,8). Nel 1974 consegu\u00ec il suo definitivo primato in carriera, mantenendo la media di 24,5 punti per partita. Da questa stagione Rudy venne annoverato nell'\u00e9lite della NBA e venne convocato a disputare 5 NBA All-Star Game.\n\"Il pugno\".\nIl 9 dicembre 1977, durante una partita svoltasi tra i Rockets e i Los Angeles Lakers al Forum, si cre\u00f2 una rissa a seguito di crescenti scorrettezze da parte di entrambe le squadre. Tomjanovich, ritenuto da tutti un \"peacekeeper\", mentre correva a centrocampo per sedare l'ennesimo diverbio tra Kareem Abdul-Jabbar, Kevin Kunnert e Kermit Washington ricevette un improvviso quanto violentissimo pugno al volto da parte di quest'ultimo. Tale gesto, ritenuto l'episodio pi\u00f9 drammatico nella storia dell'NBA e il cui \"tonfo\" venne percepito addirittura dal pubblico pi\u00f9 distante, cost\u00f2 a Tomjanovich la frattura del setto nasale, dello zigomo, lo spostamento della mandibola e una commozione cerebrale. La forza dell'impatto fece rientrare le ossa del cranio di 8 millimetri: Tomjanovich dovette cos\u00ec subire tre interventi chirurgici, salt\u00f2 le 53 partite successive e vide inevitabilmente parzialmente compromessa la sua successiva carriera.\nNell'estate del 1981, dopo aver appena raggiunto le finali NBA (perse contro i Boston Celtics per 4-2), si ritir\u00f2 dopo 768 partite disputate. Le sue media in carriera sono di 17,4 punti e 8,1 rimbalzi con il 50% al tiro su azione.\nAllenatore.\nNel 1991 Tomjanovich venne nominato capo allenatore degli Houston Rockets, carica che ricoprir\u00e0 per 12 stagioni consecutive. Rudy organizz\u00f2 per tutti gli anni '90 la squadra intorno alla figura di Hakeem Olajuwon, giocatore di grande carisma e tecnica sopraffina, per molti il centro pi\u00f9 dominante di sempre. Nel corso della lunga gestione Tomjanovich Houston si conferm\u00f2 ripetutamente fra le squadre pi\u00f9 vincenti della lega, fondando una \"dinasty\" che a met\u00e0 del decennio scal\u00f2 i play-off fino alla vittoria di 2 titoli NBA (1994 e 1995).\nNel biennio 1998-2000 \u00e8 stato coach della nazionale di pallacanestro statunitense. Nel 1998 ai mondiali disputati in Grecia, condusse la nazionale alla medaglia di bronzo, allenando un roster di giocatori statunitensi di medio livello che giocavano prevalentemente in Europa, con pochissima esperienza NBA: dopo aver vinto perso una sola partita nei gironi preliminari, Team Usa vinse di misura con l'Italia nei quarti di finale (80-77), per poi essere sconfitti in semifinale dalla Russia per 66-64. Nella finale per il bronzo gli Usa sconfissero i padroni di casa della Grecia. Nel 2000 vinse invece la medaglia d'oro alle Olimpiadi di Sydney, battendo in finale la Francia 85-75, allenando una squadra di alto livello, di cui facevano parte cestisti come Jason Kidd, Kevin Garnett, Gary Payton e Alonzo Mourning, vincendo tutte le 8 partite del torneo olimpico, bench\u00e9 con una facilit\u00e0 meno irrisoria di quella mostrata delle precedenti edizioni di Barcellona 1992 e Atlanta 1996. Nella stagione 2004-05 \u00e8 stato per met\u00e0 stagione alla guida della panchina dei Los Angeles Lakers, rimpiazzato da Frank Hamblen."}
{"id": "1845335", "revid": "256896", "url": "https://it.wikipedia.org/wiki?curid=1845335", "title": "Vacuit\u00e0 (buddismo)", "text": ""}
{"id": "1845340", "revid": "1543377", "url": "https://it.wikipedia.org/wiki?curid=1845340", "title": "Battaglia del fiume Arar", "text": "La battaglia del fiume Arar (l'attuale Saona) fu il secondo episodio della Conquista della Gallia da parte della Repubblica romana: la battaglia si svolse nell'anno 58 a.C. tra l'esercito romano guidato da Gaio Giulio Cesare e gli Elvezi, con buona vittoria romana durante l'attraversamento del fiume.\nContesto storico.\nGiulio Cesare arriv\u00f2 in Gallia nel 58 a.C., dopo il consolato dell'anno precedente. Era, infatti, consuetudine che i consoli, gli ufficiali pi\u00f9 elevati in grado di Roma, alla fine del loro mandato fossero nominati governatori in una delle province dal Senato romano. Grazie agli accordi del Primo triumvirato (l'alleanza politica non ufficiale con Gneo Pompeo Magno e Marco Licinio Crasso), Cesare fu nominato governatore della Gallia Cisalpina (la regione fra le Alpi, gli Appennini e l'Adriatico), dell'Illirico e della Gallia Narbonense.\nIl fatto che a Cesare sia stata attribuita inizialmente la provincia dell'Illirico nel suo \"imperium\", con la dislocazione all'inizio del 58 a.C. di ben tre legioni ad Aquileia, potrebbe significare che egli intendeva andare a cercare gloria e ricchezze, con cui accrescere il suo potere, la sua influenza militare e politica, con campagne oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (odierna Romania), che si erano riunite sotto il loro re Burebista.\nCesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo aveva conseguito con le vittorie ottenute in Oriente. Cessata la minaccia dei Daci, Cesare rivolse la sua brama di conquista ad Occidente, alla ricca Gallia, divisa in molteplici fazioni, alcune delle quali a favore della stessa Roma, e che si presentava, almeno apparentemente, con minori difficolt\u00e0 militari rispetto all'insidioso territorio della Dacia ed all'unit\u00e0 ritrovata dei suoi abitanti sotto il loro grande re, Burebista. A Cesare serviva solo il pretesto per cominciare la sua avventura militare in Gallia.\nA fornire a Cesare il pretesto per entrare in armi in Gallia fu la migrazione degli Elvezi, stanziati tra il lago di Costanza, il Rodano, il Giura, il Reno e le Alpi retiche. Nel 58 Cesare si trovava ancora a Roma quando venne a sapere che gli Elvezi si stavano preparando a migrare verso le regioni occidentali della Gallia, con l'intento di attraversare il territorio della Gallia Narbonense. Il passaggio di un intero popolo all'interno della provincia romana avrebbe senza dubbio procurato enormi danni e avrebbe potuto spingere gli Allobrogi, che vivevano in quell'area, a ribellarsi contro il dominio romano. Inoltre, i territori abbandonati dagli Elvezi avrebbero potuto essere occupati da popoli germanici, che sarebbero cos\u00ec divenuti pericolosi e bellicosi vicini dei possedimenti romani.\nCesare narra: \nOrgetorige aveva bisogno di trovare alleati in Gallia per attuare il suo piano di conquista. Per prima cosa si rivolse al sequano Castico, figlio di Catamantalede, che per tanti anni era stato capo dei Sequani oltre ad aver ricevuto il titolo di \"Amico del popolo romano\" dal Senato romano, affinch\u00e9 assumesse egli stesso il potere, affiancandolo cos\u00ec nel suo progetto di conquista dell'intera Gallia. Subito dopo si rivolse a Dumnorige, fratello di Diviziaco, che a quel tempo era capo del popolo degli Edui, e gli diede in moglie la propria figlia in cambio dell'alleanza tra i due popoli.\nI tre, convinti di poter conquistare l'intera Gallia grazie alle forze congiunte dei loro tre potentissimi popoli, si scambiarono tra loro un giuramento di fedelt\u00e0. Il loro progetto svan\u00ec nel nulla, poich\u00e9 le trame di Orgetorige furono scoperte e, prima ancora che cominciasse il processo pubblico, sembra che egli stesso abbia preferito darsi la morte, piuttosto di dover sopportare la pena capitale \"del fuoco\". Anche dopo la sua morte, per\u00f2, gli Elvezi non desistettero dal proposito di migrare.\nDate, pertanto, alle fiamme le citt\u00e0, i villaggi e il frumento che non potevano portare con loro, gli Elvezi si misero in marcia, dopo aver convinto i vicini popoli dei Raurici, dei Tulingi e dei Latovici a unirsi a loro e dopo aver accolto anche i Boi, migrati dalla lontana Pannonia.\nSi trattava di scegliere quale via percorrere: la prima li avrebbe condotti nel paese dei Sequani, seguendo una via stretta e difficile tra i monti del Giura e il Rodano, mentre la seconda, apparentemente pi\u00f9 agevole, avrebbe per\u00f2 richiesto il passaggio nel territorio della Gallia Narbonense. Gli Elvezi scelsero la seconda via, pur senza sapere quale sarebbe stata la reazione dei Romani alla loro richiesta di trasferire l'intero popolo sul suolo romano.\nIl loro tentativo di passare al di l\u00e0 del fiume Rodano per\u00f2 fall\u00ec. Questa immensa moltitudine composta da ben 368.000 individui di cui 92.000 armati si infranse contro le fortificazioni che Cesare aveva contro di loro cos\u00ec bene predisposto, difese da una sola legione, la X.\nPreludio alla battaglia.\nGli Elvezi dopo aver cercato invano di penetrare nella provincia, tentando di sfondare la linea difensiva creata dai Romani, si risolsero a trattare coi Sequani per ottenere il permesso di attraversare le loro terre ed alla fine lo ottennero.\nCesare avrebbe potuto, a questo punto, disinteressarsi alla questione dato che gli Elvezi non avrebbero pi\u00f9 attraversato i territori romani, ma il timore di rimandare il problema, o forse l'ormai maturata decisione di portare la guerra in Gallia e di sottometterla, lo convinsero che doveva intervenire senza attendere un nuovo pretesto.\nNel \"De bello Gallico\", Cesare addusse diverse motivazioni per giustificare la sua azione:\nCesare lasci\u00f2 a guardia del vallo appena costruito lungo il Rodano alcune coorti, sotto il comando di un suo luogotenente, Tito Labieno; con il resto dell'esercito mosse all'inseguimento degli Elvezi, riunendosi lungo la marcia alle cinque legioni provenienti dalla Gallia Cisalpina (due delle quali di nuova formazione: la XI e la XII). L'avanzata non fu priva di difficolt\u00e0, poich\u00e9 i vari popoli celtici dei passi alpini, prima i Ceutroni, poi i Graioceli e infine i Caturigi, tentarono di impedire alle legioni di raggiungere la Gallia Comata.\nForze in campo.\nL'esercito di Cesare che mosse contro gli Elvezi, era costituito dalle legioni VII, VIII, IX, X, XI e XII, queste ultime due appena reclutate nella Gallia Cisalpina, per un totale di 6 legioni (ognuna composta da poco pi\u00f9 di 4.000 armati ciascuna) pari a circa 25.000 legionari, oltre ad un numero di alleati pari a circa 4.000 armati, per lo pi\u00f9 cavalieri. Di questi alcune coorti furono lasciate a guardia del vallo appena costruito, lungo il Rodano nei pressi di Genava, sotto il comando del \"legatus legionis\", Tito Labieno.\nLe forze messe in campo dagli Elvezi, erano secondo lo stesso Cesare poco meno di 368.000 individui (tra uomini, donne, persone anziane e bambini), di cui \"solo\" 92.000 armati potevano essere schierati in battaglia.\nLa battaglia.\nGli Elvezi avevano gi\u00e0 attraversato il Paese dei Sequani, come concordato, ma si erano lasciati andare a saccheggi nel vicino Paese degli Edui, tanto che questi ultimi furono costretti a chiedere l'intervento romano (anche perch\u00e9 alcune bande elvetiche avevano sconfinato nei territori degli stessi Allobrogi, al di l\u00e0 del Rodano, appartenenti alla provincia romana della Gallia Narbonense). Cesare, ormai convinto da questi fatti, decise di intervenire. Lo scontro avvenne nei pressi del fiume Arar, mentre le armate degli Elvezi erano intente ad attraversarlo.\nGli Elvezi, turbati dalla sconfitta e dalla rapidit\u00e0 con cui Cesare aveva provveduto alla costruzione del ponte (un solo giorno, contro i venti giorni impiegati dagli Elvezi), mandarono una delegazione per trattare con il generale romano, a capo della quale vi era Divicone, famoso tra la sua gente per aver condotto alla vittoria le armate degli Elvezi nel 107 a.C. contro Longino. Divicone, senza alcuna soggezione nei confronti di Cesare, rivel\u00f2 che gli Elvezi erano disposti ad accettare l'assegnazione di terre che il generale romano avesse loro riservato, in cambio della pace. Cesare, da parte sua, chiese a garanzia alcuni ostaggi e volle che fossero soddisfatte le richieste di Edui e Allobrogi, danneggiati dalle incursioni elvetiche. Divicone fu costretto a rifiutare tali richieste, che reputava ingiuste, forse sospettando trattarsi di un pretesto per continuare la guerra. Non fu raggiunto alcun accordo e la marcia degli Elvezi continu\u00f2 verso nord per altri 14 giorni.\nConseguenze.\nCesare prov\u00f2 a stuzzicare il nemico in marcia e, dopo 14 giorni di inseguimento fino alla capitale degli Edui, decise di affrontare il nemico nei pressi di Bibracte (sul Mont Beuvray), dove Cesare riusc\u00ec a battere definitivamente gli Elvezi ed i loro alleati (Battaglia di Bibracte). Secondo il racconto cesariano, tra i vinti sopravvissero solo 130.000 persone, su un totale iniziale di 368.000. Cesare poteva dirsi soddisfatto del risultato immediato raggiunto e di aver creato il pretesto per poter cominciare la conquista dell'intera Gallia."}
{"id": "1845341", "revid": "278670", "url": "https://it.wikipedia.org/wiki?curid=1845341", "title": "Rohstoff", "text": "Rohstoff \u00e8 il primo DVD pubblicato dalla band tedesca OOMPH!. Questa versione contiene un footage di 32 canzoni live, video musicali con i making-of e interviste. La versione audio \u00e8 disponibile solo attraverso il download digitale."}
{"id": "1845347", "revid": "1573940", "url": "https://it.wikipedia.org/wiki?curid=1845347", "title": "Chiesa di Santa Lucia (Grosseto)", "text": "La chiesa di Santa Lucia era un edificio religioso situato a Grosseto.\nL'ubicazione era presso l'antica porta di Santa Lucia, anch'essa scomparsa, che si apriva lungo il tracciato delle prime mura medievali di Grosseto. La demolizione dell'edificio religioso avvenne tra il 1565 e il 1571 per consentire i lavori della cinta muraria medicea, che vide in quel tratto la realizzazione della cittadella fortificata del bastione Fortezza.\nStoria.\nLa chiesa \u00e8 citata per la prima in un documento risalente al 1076; si tratta della terza chiesa in ordine cronologico documentata a Grosseto, dopo San Giorgio (803) e Santa Maria (1015). La seconda attestazione \u00e8 invece nella bolla del 1188 di papa Clemente III rivolta al vescovo Gualfredo. Nel XIII secolo era detta \u00abcontrata podii sancte lucere\u00bb (1277) l'area intorno alla chiesa, compresa tra il limite orientale delle mura e la vicina chiesa di San Leonardo con il relativo ospedale; il territorio della chiesa di Santa Lucia \u00e8 definito \u00abagio\u00bb in un documento del 1279.\nIn alcuni documenti del 1309 e del 1310 \u00e8 attestata la presenza di una porta delle mura che ha preso il nome dalla chiesa. In seguito alla riforma amministrativa che definisce i terzieri della citt\u00e0 di Grosseto, il popolo di Santa Lucia viene compreso nel Terzo di San Pietro, come si evince da un documento del 1334. Quello stesso anno iniziano i lavori per la costruzione nei pressi della chiesa del Cassero Senese; in una serie di atti relativi all'edificazione della struttura, si legge anche della vendita di una casa appartenente alla chiesa condotta da Balduccio di Crescentione e Bartolomeo di Bartoluccio operai dell'Opera di Santa Lucia.\nL'Opera di Santa Lucia, fiorente nel periodo medievale, fin\u00ec per impoverirsi nel corso del XVI secolo, soprattutto a causa della cosiddetta guerra di Siena. Nel 1559 la chiesa risultava gi\u00e0 abbandonata e in condizioni di degrado. In seguito alla conquista da parte dei Medici, l'edificio venne demolito e l'intera area intorno alla chiesa venne interessata dai lavori di costruzione delle mura medicee: qui venne edificato il complesso fortificato del bastione Fortezza, che inglobava al suo interno la struttura del Cassero Senese ed era costituito da due baluardi rivolti verso l'interno della citt\u00e0, uno dei quali prese proprio il nome di baluardo di Santa Lucia.\nIl vescovo di Perugia Francesco Bossi, visitatore apostolico nella diocesi di Grosseto nel 1576 rifer\u00ec che \u00abnullum apparet vestigium ecclesiae\u00bb nel luogo dove sorgeva la chiesa di Santa Lucia, commentando anche di quanto dovesse essere forte la venerazione della santa, poich\u00e9 ci\u00f2 che rimaneva dei beni della chiesa era stato destinato alla celebrazione di due messe alla settimana presso l'altare di Santa Maria, nella navata destra della cattedrale di San Lorenzo. Nel 1593 fu inoltre stabilito che si erigesse un altare in onore di Santa Lucia nella chiesa di San Michele.\nIl 1\u00ba gennaio 1960, dopo circa quattro secoli dalla scomparsa della chiesa, il vescovo Paolo Galeazzi istitut\u00ec una nuova parrocchia per il quartiere di Barbanella, recuperando la dedicazione alla santa martire e ristabilendone il culto nella citt\u00e0 di Grosseto.\nDescrizione.\nLa posizione della chiesa era all'estremit\u00e0 orientale del centro medievale e si trovava sullo stesso asse trasversale, alla cui estremit\u00e0 opposta occidentale sorgeva la chiesa di San Michele. Inoltre, la distanza tra queste due chiese lungo la direttrice ovest-est era identica a quella che intercorreva tra la chiesa di San Pietro e la perduta chiesa di San Giorgio lungo l'asse nord-sud.\nDalla documentazione pervenuta non \u00e8 possibile risalire all'aspetto dell'edificio religioso: l'unica cosa certa \u00e8 che nel XIII secolo alla chiesa era annesso anche un chiostro, secondo quanto riportato in un documento del 1232."}
{"id": "1845349", "revid": "112063877", "url": "https://it.wikipedia.org/wiki?curid=1845349", "title": "Statua equestre di Domiziano", "text": "La statua equestre di Domiziano (il latino \"Equus Domitiani\") era un monumento onorario del Foro Romano, eretto nel 91 per commemorare le vittorie dell'imperatore contro i Germani degli anni 83-85 e collocato al centro della piazza dove oggi resta solo una cavit\u00e0 di forma rettangolare del basamento.\nStoria.\nDella statua \u00e8 possibile farsi un'idea precisa grazie alla descrizione di Stazio, ed \u00e8 anche raffigurato su di una moneta coeva (British Museum, Londra). Il cavallo aveva una zampa sollevata e al di sotto di essa, sul basamento, vi era una raffigurazione del Reno e la scritta che recitava:\nIn loco si vedono ancora tre blocchi di travertino, inseriti entro una massiccia opera cementizia, con fori dove erano fissati i perni metallici, che ancoravano i piedi della statua attraversando il basamento. L'altezza del monumento si presume sia stata di circa 8 metri (12 o 13 considerando anche il basamento). Quasi certamente venne abbattuta dopo l'uccisione dell'imperatore, nel 96. Non venne reintegrato il pavimento probabilmente perch\u00e9 vi venne collocato sopra un altro edificio, si suppone la Tribuna visibile al centro del Foro nei rilievi traianei conservati nella Curia, che provengono forse dalla Tribuna stessa. Anche questa installazione venne rimossa (i rilievi furono infatti posti su due appositi basamenti pi\u00f9 a nord) per far spazio a qualcos'altro, forse la statua di Settimio Severo, o quella di Costantino."}
{"id": "1845357", "revid": "287204", "url": "https://it.wikipedia.org/wiki?curid=1845357", "title": "Martin Frydek", "text": ""}
{"id": "1845358", "revid": "287204", "url": "https://it.wikipedia.org/wiki?curid=1845358", "title": "Michal Hornak", "text": ""}
{"id": "1845359", "revid": "287204", "url": "https://it.wikipedia.org/wiki?curid=1845359", "title": "Radek Drulak", "text": ""}
{"id": "1845360", "revid": "297059", "url": "https://it.wikipedia.org/wiki?curid=1845360", "title": "Comunione di Porvoo", "text": "La Comunione di Porvoo \u00e8 una comunit\u00e0 formata da un accordo tra tredici Chiese europee luterane ed anglicane. L'accordo, chiamato \"Statuto Comune di Porvoo\", stabilisce una piena comunione fra le Chiese. L'accordo venne negoziato nel 1992 nella citt\u00e0 di J\u00e4rvenp\u00e4\u00e4 in Finlandia ma prende il nome dalla localit\u00e0 Porvoo.\nLe Chiese partecipanti si riconoscono come una parte dell\"'una, sancta, catholica et apostolica ecclesia\" espressa dal Credo di Nicea. I fondamenti della loro comunione sono:\nLe Chiese che ne fanno parte sono le Chiese anglicane delle Isole Britanniche, le Chiese nazionali luterane dei paesi del nord e baltici. A seguito della negoziazione si aggiunse anche la Chiesa episcopale spagnola."}
{"id": "1845364", "revid": "289247", "url": "https://it.wikipedia.org/wiki?curid=1845364", "title": "Buddhismo primitivo", "text": ""}
{"id": "1845368", "revid": "1745361", "url": "https://it.wikipedia.org/wiki?curid=1845368", "title": "Harald Hildetand", "text": "Harald Hildetand (che vuol dire \"Harald Dente di guerra\", tradotto anche come Araldo Dente di battaglia; antico norreno: \"Haraldr Hildit\u00f6nn\") \u00e8 un re leggendario di Svezia, di Danimarca, Norvegia e della regione della Germania settentrionale chiamata Wendland; regn\u00f2 tra il VII e l'VIII secolo. Secondo il \"Chronicon Lethrense\" danese, il suo impero raggiunse il Mar Mediterraneo.\nNome.\nSaxo Grammaticus, nelle sue \"Gesta Danorum\", d\u00e0 due differenti spiegazioni del soprannome di Harald, \"Dentediguerra\". Secondo una tradizione, esso era dovuto al fatto che Harald perse due dei suoi denti in battaglia contro Veseti signore di Scania, e due nuovi denti crebbero al posto dei primi. Saxo poi aggiunge che, secondo un'altra teoria, il nome deriv\u00f2 dal fatto che Harald avesse denti sporgenti. Una terza ipotesi, formulata dagli studiosi, ritiene tuttavia che il nome sia derivato da una parola significante \"eroe di guerra\".\nFamiglia.\nTutte le fonti lo dicono figlio della figlia di Ivar Vidfamne, Au\u00f0r Mente-Profonda (ma la \"Saga di Herv\u00f6r\" la chiama Alfhild). Secondo il \"S\u00f6gubrot\", la \"Saga di Nj\u00e1ll\" e lo \"Hyndlulj\u00f3\u00f0\", Harald era il figlio di Hr\u0153rekr sl\u00f6ngvanbaugi (\"Spargi-Anelli\"), re di Zelanda. Il \"S\u00f6gubrot\" riporta che sua madre spos\u00f2 in seguito Ra\u00f0bar\u00f0r, re di Gar\u00f0ar\u00edki, e che ebbe da lui un figlio, Randver; tuttavia, secondo la \"Saga di Herv\u00f6r\", Harald e Randver erano entrambi figli di Valdar e Alfhild. La \"Saga di Nj\u00e1ll\" aggiunge che Harald ebbe un figlio, \u00der\u00e1ndr hinn gamli (\"il Vecchio\"), antenato di uno dei personaggi della saga. Anche il \"S\u00f6gubrot\" riporta che Harald ebbe un figlio chiamato \u00der\u00e1ndr gamli \"il Vecchio\", ma aggiunge anche un secondo figlio, Hr\u0153rekr sl\u00f6ngvandbaugi \"Spargi-Anelli\", che apparentemente si chiama proprio come il nonno. Il \"Landn\u00e1mab\u00f3k\" ci dice che Hr\u0153rekr Spargi-Anelli il Giovane ebbe un figlio chiamato Thorolfr Vaganef, che a sua volta era il padre di Vermund Tono-Piano; Vermund era padre di Valgard, padre di Hrafn lo Stolto, uno dei primi coloni dell'Islanda che si stanzi\u00f2 sulla sua costa meridionale.\nLe \"Gesta Danorum\" di Saxo Grammaticus non menzionano alcun Ivar Vidfamne e danno due differenti versioni dell'ascendenza di Harald. Prima Saxo scrive che Harald era il figlio del capo scaniano Borkar e di una donna chiamata Gro; poi Saxo sembra essersi dimenticato di questo e scrive che Harald era figlio di Halfdan (figlio di Borkar) e di una donna di nome Gyrid, l'ultima degli Skj\u00f6ldungar.\nAild Hvitfeldt dice padre di Harald re R\u00f8rek di Zelanda, che era stato ucciso da suo suocero, re Ivar Vidfamne di Scania, negli ultimi decenni del VII secolo; Harald Hildetand divenne re dopo la morte di Ivar. Durante il suo lungo regno divenne re di tutta la Danimarca, del Vestfold in Norvegia e di tutta la Svezia meridionale; govern\u00f2 inoltre su Northumberland in Inghilterra e sull'Estonia.\nReclamando l'eredit\u00e0.\nSecondo il \"S\u00f6gubrot\", egli lasci\u00f2 Gar\u00f0ar\u00edki alla morte di suo padre Ivar Vidfamne e si rec\u00f2 in Zelanda, dove fu accettato come re; poi and\u00f2 in Scania, che la famiglia di sua madre aveva governato, e qui fu ben accolto e gli fu fornito grande aiuto in uomini e armi. Allora guid\u00f2 la sua flotta in Svezia a reclamare la propria eredit\u00e0; tuttavia, molti re fantoccio giunsero a reclamare i propri regni, che Ivar aveva loro tolto: questi re fantoccio pensarono che sarebbe stato facile combattere Harald che era appena quindicenne. Harald tuttavia ottenne i domini di suo padre, cos\u00ec alla fine ebbe pi\u00f9 terre del padre stesso, e non c'era re in Danimarca o Svezia che non gli pagasse tributi o fosse suo vassallo. Egli sottomise tutta la parte d'Inghilterra che era appartenuta ad Halfdan il Valoroso e poi ad Ivar. In Inghilterra elesse re e jarl che gli pagassero tributi; inoltre nomin\u00f2 Hj\u00f6rmund figlio di Hj\u00f6rvard l'Ylfing re di \u00d6sterg\u00f6tland. Anche la \"Saga di Herv\u00f6r\" afferma che Harald riprese i domini di suo padre, ma dice che le conquiste cominciarono da G\u00f6taland (o Gotland, a seconda dei manoscritti); le \"Gesta Danorum\" invece concordano con il \"S\u00f6gubrot\" nel dire che le conquiste ebbero inizio in Zelanda.\nLa Battaglia del Br\u00e1vellir.\nQuando Harald comprese che era sul punto di morire di vecchiaia (aveva 150 anni), annunci\u00f2 a Sigur\u00f0r Hringr che avrebbero dovuto combattere tra di loro una grande battaglia. Il luogo scelto fu la brughiera di Br\u00e1vellir, e cos\u00ec si svolse la leggendaria Battaglia del Br\u00e1vellir. Harald sperava di morire in questa battaglia ed andare nel Valhalla invece di morire nel suo letto e finire nel Niflheimr. Sigur\u00f0r Hringr giunse per primo sul luogo dello scontro ed ordin\u00f2 al suo esercito di rimanerci finch\u00e9 non fossero arrivati i Daner; questo richiese tempo, poich\u00e9 c'erano cos\u00ec tante navi nel Kattegat che si poteva camminare sulle navi attraverso lo stretto dalla Zelanda alla Scania come se ci fosse un ponte. I re incoraggiarono i propri guerrieri ad attaccare senza esitazione; i corni suonarono e si levarono grida di guerra. La battaglia cominci\u00f2 con uno scambio di lance e frecce e fin da allora, all'inizio dello scontro, il sangue si rivers\u00f2 sul terreno; poi furono sguainate le spade e i guerrieri combatterono corpo a corpo. St\u00e6rkod, che combatteva dalla parte di Sigur\u00f0r Hringr, lott\u00f2 prima con Ubbe il Frisone e ricevette da lui sei ferite; poi combatt\u00e9 con una skjaldm\u00f6, Veborg, che lo colp\u00ec al viso facendogli ciondolare la barba, ma egli sie la strinse tra i denti per tenerla su; poi incontr\u00f2 un'altra skjaldm\u00f6, Visne. \"Va' verso la tua morte!\" grid\u00f2 lei \"Ora devi morire!\"; \"No,\" grid\u00f2 lui \"non prima che voi abbiate perso lo stendardo di re Harald!\"; in quel momento le mozz\u00f2 la mano e prosegu\u00ec.\nCieco, il vecchio re Harald si gett\u00f2 nella mischia con una spada per mano e falci\u00f2 i nemici davanti a s\u00e9. Harald cadde in battaglia, qualcuno dice per mano di Odino stesso, insieme a 15 re e 30.000 uomini liberi. Quando Sigur\u00f0r Hringr ud\u00ec che il suo avversario era caduto, diede immediatamente il segnale di cessare la battaglia. Il giorno seguente trov\u00f2 il corpo di re Harald e lo mise su una pira funeraria con il suo cavallo; Sigur\u00f0r Hringr stette di fronte al fuoco ed augur\u00f2 ad Harald di cavalcare dritto verso il Valhalla ed una sicura dimora per coloro che erano periti. Dopodich\u00e9 tutti i capi camminarono intorno alla pira gettandovi armi ed oro. Harald Hildetand cadde lo stesso giorno in cui cadde suo figlio R\u00f8rek, in una battaglia sempre con Sigur\u00f0r Hringr intorno al 770 o 772.\nAd Harald succedette Sigur\u00f0r Hringr, il padre di Ragnar Lodbrok.\nVoci correlate.\nFonti in cui compare Harald Hildetand:"}
{"id": "1845372", "revid": "114325", "url": "https://it.wikipedia.org/wiki?curid=1845372", "title": "Harald Dentediguerra", "text": ""}
{"id": "1845373", "revid": "114325", "url": "https://it.wikipedia.org/wiki?curid=1845373", "title": "Haraldr Hildit\u00f6nn", "text": ""}
{"id": "1845374", "revid": "114325", "url": "https://it.wikipedia.org/wiki?curid=1845374", "title": "Haraldr Hilditonn", "text": ""}
{"id": "1845375", "revid": "287204", "url": "https://it.wikipedia.org/wiki?curid=1845375", "title": "Ezequiel Gonzalez", "text": ""}
{"id": "1845377", "revid": "287204", "url": "https://it.wikipedia.org/wiki?curid=1845377", "title": "Juan de Vald\u00e9s Leal", "text": "Biografia.\nDopo un'iniziale attivit\u00e0 di orafo, Vald\u00e9s Leal entr\u00f2 a bottega dal pittore di Cordova Antonio del Castillo y Saavedra. Tra le sue prime opere, caratterizzate da forti contrasti chiaroscurali, vanno ricordate quelle esegue per il monastero delle carmelitane di Cordova (l'\"Assunzione di Elia\" e lo \"Sterminio dei sacerdoti di Baal\").\nNel 1657 si stabil\u00ec a Siviglia, dove erano attivi Murillo e l'ormai anziano Zurbar\u00e1n, la cui influenza \u00e8 evidente nelle successive opere di Vald\u00e9s Leal. Si trasfer\u00ec a Madrid nel 1658.\nI suoi pi\u00f9 celebri dipinti sono i \"Jeroglificos de la Muerte\" (Geroglifici della fine della vita), realizzati per l'Hospital de la Caridad di Siviglia: immagini terribili, enfatiche e caricate dal peso di una passione violenta."}
{"id": "1845380", "revid": "105110013", "url": "https://it.wikipedia.org/wiki?curid=1845380", "title": "Corso Trieste", "text": "Corso Trieste \u00e8 un toponimo riferito a una strada centrale piuttosto diffuso in molte citt\u00e0 e comuni italiani:"}
{"id": "1845381", "revid": "287204", "url": "https://it.wikipedia.org/wiki?curid=1845381", "title": "Juan Bautista Ma\u00edno", "text": "Biografia.\nFiglio di un commerciante di tessuti milanese e di una nobildonna portoghese al servizio della principessa di Eboli, si form\u00f2 in Italia: a Roma conobbe l'arte di Caravaggio.\nTorn\u00f2 in patria nel 1611 e, a Toledo, abbracci\u00f2 la vita religiosa nell'ordine dei Frati Predicatori: venne ammesso a corte dove fu a servizio di Filippo III, che lo scelse come maestro di disegno di suo figlio Filippo IV; godette anche del sostegno del conte-duca de Olivares.\nDiede un notevole contributo alla diffusione del realismo caravaggesco in Spagna e influ\u00ec sulla formazione del giovane Vel\u00e1zquez, anch'egli attivo a corte.\nFra le sue opere si ricordano l\"Adorazione dei Magi\" (Madrid, Prado), l\"Adorazione dei pastori\" (San Pietroburgo, Ermitage), la \"Riconquista di Bahia\" (Madrid, Prado), il Retablo di San Pietro Martire (1613). Fu anche un apprezzato ritrattista."}
{"id": "1845385", "revid": "1573940", "url": "https://it.wikipedia.org/wiki?curid=1845385", "title": "Chiesa di San Michele (Grosseto)", "text": "La chiesa di San Michele era un edificio religioso situato nel centro storico di Grosseto.\nL'edificio di culto, risalente all'epoca alto-medievale, \u00e8 stato sconsacrato e totalmente snaturato in seguito a vari interventi tra il XVIII e il XIX secolo. L'area dove sorgeva la chiesa \u00e8 localizzabile nel lato meridionale di piazza San Michele, dove si trova un moderno edificio condominiale.\nStoria.\nLa chiesa di San Michele \u00e8 citata per la prima volta come \u00abcanonica sancti Michaelis de Grosseto\u00bb in un documento del 1148, con il quale papa Eugenio III confermava l'appartenenza di vari beni al monastero femminile di Sant'Ambrogio a Montecellesi. \u00c8 stato ipotizzato che tale appartenenza fosse stata dovuta a una donazione effettuata dalla famiglia locale degli Aldobrandeschi, in quanto una serie di cospicue donazioni di beni a istituti religiosi da parte di esponenti della casata aldobrandesca \u00e8 documentata dal 1103 al 1137: \u00e8 verosimile ipotizzare che nel periodo compreso tra queste date la chiesa dovesse essere gi\u00e0 stata costruita. La chiesa sorgeva al limite occidentale della citt\u00e0, lungo quell'asse trasversale che la collegeva all'estremit\u00e0 opposta, quella orientale, dove sorgeva la chiesa di Santa Lucia, gi\u00e0 documentata nel 1076. La chiesa di San Michele si andava quindi ad inserire in un interessante schema geometrico che doveva regolare l'espansione della citt\u00e0 in epoca alto-medievale, con quattro chiese poste alle quattro estremit\u00e0 della cinta muraria medievale; la distanza tra le chiese di San Michele e di Santa Lucia lungo la direttrice ovest-est era identica a quella che intercorreva tra la chiesa di San Pietro e la chiesa di San Giorgio lungo l'asse nord-sud.\nLa chiesa di San Michele confer\u00ec anche la denominazione alla porta occidentale delle mura, la cosiddetta Porta di San Michele. L'8 aprile 1222 \u00e8 stato sottoscritto un \u00abactum in ecclesia sancti Michaelis\u00bb, con il quale Ildebrandino e Bonifacio Aldobrandeschi, conti palatini, conferivano particolari benefici al popolo di Grosseto nelle persone del podest\u00e0 Mangiante e del camerlengo Albertino de Nobile, in ricompensa per la loro fedelt\u00e0. San Michele rimase un'importante chiesa parrocchiale della citt\u00e0 per tutto il periodo medievale: interessata da numerose donazioni nel corso del XIII e del XIV secolo, incamer\u00f2 i beni delle pi\u00f9 antiche chiese di San Giorgio e di Santa Lucia quando queste vennero demolite per permettere i lavori di ricostruzione delle nuove mura volute dai Medici (1565-1571). L'area presso la chiesa di San Michele fu interessata dalle opere di fortificazione, con la demolizione della porta e l'edificazione del bastione che prese il nome di San Michele.\nNella seconda met\u00e0 del XVI secolo inizi\u00f2 il degrado della chiesa, come testimoniato gi\u00e0 nel resoconto della visita apostolica del vescovo di Perugia Francesco Bossi del 1576. Nel 1592 il vescovo Clemente Politi ordin\u00f2 la pavimentazione della chiesa, ma nel 1604 l'edificio versava ancora in pessime condizioni. San Michele era tuttavia riconosciuta come prioria e comprendeva la cura d'anime dei soldati della Fortezza, in quanto qui erano stati trasferiti i beni della demolita chiesa di Santa Lucia. Nel 1617 il priore Panfilo Clementi fece restaurare l'altare maggiore. Nella visita del 1676 effettuata dall'uditore generale Bartolomeo Gerardini per ordine del granduca Cosimo III de' Medici, \u00e8 citata la chiesa di San Michele con cura d'anime ma con poca giurisdizione. L'elenco dei parroci alla guida della prioria nella documentazione disponibile si interrompe con Francesco Coscia, parroco economo che aveva lasciato un libro di amministrazione datato 31 marzo 1781. \u00c8 ipotizzabile pertanto la scomparsa della chiesa nel periodo successivo alle soppressioni di Pietro Leopoldo del 1786.\nAddossata ad altri edifici nel corso del XIX secolo, la chiesa fu snaturata nell'aspetto e resa irriconoscibile. Lo storico Antonio Cappelli descrive cos\u00ec ci\u00f2 che resta della chiesa in una memoria del 1910: \u00abesistono di questa chiesa tutt'oggi gli avanzi consistenti in grosse bozze di travertino levigato che vedonsi dalla parte di mezzogiorno in quella fabbrica che serve oggi di rimessa circoscritta fra la via della Mucche, la piazzetta di S. Michele e l'orto che era l'antico cimitero parrocchiale\u00bb. L'area intorno alla chiesa conobbe in questo periodo una serie di nuove edificazioni, quali il nuovo Teatro degli Industri su progetto di Augusto Corbi (1888), mentre sul terreno dell'ex cimitero furono costruiti il villino Mazzoncini (1894) e il Grand Hotel Bastiani su disegno di Vittorio Mariani (1910-1912).\nNell'immediato secondo dopoguerra, alla fine degli anni cinquanta, sul luogo del complesso di edifici ove sorgeva la chiesa, venne realizzato il condominio Boni: tutto ci\u00f2 che resta del luogo di culto \u00e8 una base di colonna marmorea posizionata nell'ingresso del moderno palazzo, mentre il nome di San Michele \u00e8 conservato nella piazza su cui questo si affaccia.\nDescrizione.\nLa pi\u00f9 antica descrizione della chiesa risale alla visita apostolica effettuata il 14 febbraio 1576 dal vescovo Francesco Bossi. Il luogo di culto era dotato di quattro altari: uno sulla parete sinistra, presso la porta d'ingresso, dedicato a Maria, due sulla parete sinistra, e l'altare maggiore in laterizio sovrastato da una \u00abicona pulcra\u00bb. In una carta della citt\u00e0 di Grosseto realizzata nel 1849 dal colonnello ingegnere Odoardo Warren, \u00e8 chiaramente riconoscibile il complesso della chiesa, con la relativa area del cimitero.\nNell'edificio religioso era inoltre custodita la preziosa tavola del XIV secolo di scuola senese, forse quell'\u00abicona pulcra\u00bb citata nel 1576, raffigurante \"San Michele Arcangelo che uccide il drago\" e conservata all'interno del Museo d'arte sacra della diocesi di Grosseto. Secondo lo storico dell'arte Enzo Carli, l'opera sarebbe da attribuire a Ugolino di Nerio o alla sua scuola."}
{"id": "1845387", "revid": "287204", "url": "https://it.wikipedia.org/wiki?curid=1845387", "title": "L'Ame Immortelle", "text": ""}
{"id": "1845390", "revid": "131358", "url": "https://it.wikipedia.org/wiki?curid=1845390", "title": "Metalurg Doneck", "text": ""}
{"id": "1845393", "revid": "277167", "url": "https://it.wikipedia.org/wiki?curid=1845393", "title": "Aggregato", "text": ""}
{"id": "1845400", "revid": "1573940", "url": "https://it.wikipedia.org/wiki?curid=1845400", "title": "Chiesa di San Benedetto (Grosseto)", "text": "La chiesa di San Benedetto era un edificio religioso situato nel centro storico di Grosseto.\nLa sua ubicazione era nella parte nord-occidentale del centro storico, nell'area in cui sorge il bastione Garibaldi delle mura di Grosseto, e si trovava nelle vicinanze del monastero della Santissima Annunziata, anch'esso perduto.\nStoria.\nLa fondazione della chiesa risale all'epoca alto-medievale ed \u00e8 documentata per la prima volta nel 1199 come dipendente dall'abbazia di Santa Maria Alborense sui monti dell'Uccellina. L'edificio religioso, oltre a costituire una seconda sede per l'abate, era storicamente collegato anche all'abbazia di San Bartolomeo a Sestinga, visti i rapporti che vi erano con gli abati di entrambi i complessi. In un atto dell'11 ottobre 1248 si legge come presso la chiesa di San Benedetto l'abate Enrico stipul\u00f2 un atto di donazione da parte di un certo Michele di Massa e sua moglie Berta di un orto fuori Porta Nuova e una casa a Grosseto in \u00abvicinato Castellare\u00bb. Sempre nella chiesa di San Benedetto \u00e8 sottoscritto l'atto di transazione del 1307 del castello di Montecalvoli e i beni annessi, ceduti dall'abbazia al Comune di Grosseto.\nLa demolizione della chiesa avvenne nella seconda met\u00e0 del XVI secolo, per permettere i lavori di edificazione della nuova cinta muraria voluta dai Medici. La chiesa risultava ancora esistente nel 1561, mentre nel resoconto della sua visita apostolica del 15 febbraio 1576, il vescovo di Perugia Francesco Bossi dichiarava che recatosi sul luogo dove sorgeva la chiesa di San Benedetto, non aveva trovato alcuna traccia rimasta dell'edificio. Quasi sicuramente l'edificio religioso venne demolito quando venne realizzata la cortina muraria tra il baluardo di San Michele e quello che prese il nome di baluardo delle Monache, dal vicino monastero della Santissima Annunziata, anch'esso demolito (1565-1577).\nDescrizione.\nLa chiesa di San Benedetto \u00e8 localizzabile nell'area dove sorge il bastione Garibaldi; una via congiungeva la chiesa al vicino monastero della Santissima Annunziata, localizzato lungo via Mazzini nei pressi del Teatro degli Industri, mentre un \u00abfossone\u00bb andava dalla chiesa al pozzo di San Pietro (oggi in piazza Socci), percorrendo quella che era \"via della Gavina\", l'attuale \"via Bertani\".\nDato il periodo di costruzione, l'edificio religioso doveva presentarsi in stile romanico."}
{"id": "1845405", "revid": "125963947", "url": "https://it.wikipedia.org/wiki?curid=1845405", "title": "Corpo Truppe Volontarie", "text": "Corpo Truppe Volontarie (C.T.V.), in precedenza Missione Militare Italiana in Spagna (M.M.I.S.), fu la denominazione assegnata ad un corpo di spedizione italiano, durante il regime fascista, composto in gran parte da volontari, inviato in Spagna a supporto di Francisco Franco e delle forze spagnole nazionaliste durante la guerra civile spagnola.\nStoria.\nLa situazione in Spagna.\nNel luglio del 1936, al principio della guerra civile spagnola, la maggior parte delle migliori truppe nazionaliste erano isolate nel Marocco spagnolo o nelle Isole Canarie. Nel frattempo, nella Spagna continentale, formazioni pi\u00f9 piccole composte da nazionalisti e dalla Guardia Civil ingaggiarono combattimenti con le milizie repubblicane, la Guardia de Asalto e quelle unit\u00e0 militari che rimasero fedeli al governo del Fronte Popolare.\nSe le forze nazionaliste in Spagna non avessero ricevuto rinforzi, la ribellione sarebbe potuta presto fallire. Il Generale Francisco Franco e gli altri esponenti nazionalisti inviarono emissari a Berlino e a Roma per richiedere aiuto: sia Adolf Hitler che Benito Mussolini risposero in senso positivo.\nL'intervento italiano e tedesco.\nIl Italia e Germania inviarono aerei da trasporto ed equipaggi (quelli italiani comandati da Ettore Muti) in Marocco, per trasportare le forze nazionaliste dal Marocco spagnolo alla Spagna europea. I \"regulares\" marocchini e il \"Tercio\" permisero alle forze nazionaliste di assumere l'iniziativa nella penisola Iberica. Dodici bombardieri trimotori Savoia-Marchetti S.M.81, con relativi equipaggi e specialisti, prima unit\u00e0 della futura Aviazione Legionaria partirono dall'Aeroporto di Cagliari-Elmas gi\u00e0 all'alba del 30 luglio 1936.\nFurono inviati anche alcuni sommergibili nel novembre 1936, che compirono diverse missioni, fino al settembre 1937. Tra questi il Naiade, il Torricelli (che danneggi\u00f2 gravemente l'incrociatore repubblicano \"Miguel de Cervantes\"), il Topazio, l'Antonio Sciesa, il Balilla e l'Archimede. Le proteste delle altre potenze indussero tuttavia a interrompere una vera e propria guerra navale non dichiarata. Il Torricelli e l'Archimede furono allora ceduti alla Marina spagnola, e ridenominati \"General Sanjurjo\" e \"General Mola\".\nLa missione militare e l'invio del Corpo.\nNel settembre 1936, subito dopo la richiesta di aiuto di Francisco Franco, Benito Mussolini, invi\u00f2 l'allora capo del S.I.M. (Servizio Informazioni Militari), il Generale di Brigata Mario Roatta (\"alias\" Comm. Colli, \"alias\" Generale Mancini) in Spagna, col compito di creare la \"M.M.I.S.\" (\"Missione Militare Italiana in Spagna\"), con sede a Siviglia. La \"M.M.I.S.\" divenne operativa il 15 dicembre 1936 con il compito di inviare materiali, armi e istruttori, nonch\u00e9 di creare due Brigate Miste italo-spagnole.\nIl 17 febbraio 1937 la \"M.M.I.S.\" cambi\u00f2 definizione in \"C.T.V.\" (\"Comando Truppe Volontarie\") mentre la massa operativa costitu\u00ec il \"C.T.V.\" (\"Corpo Truppe Volontarie\"). Si trattava di circa 20.000 militi della MVSN, inquadrati su tre divisioni (\"Dio lo vuole!\", \"Fiamme Nere\" e \"Penne Nere\", che nel 1937 saranno ridotte a due divisioni e successivamente ad una), a cui se ne affiancher\u00e0 un'altra che inquadrava personale volontario del Regio Esercito, la 4\u00aa Divisione fanteria \"Littorio\" comandata dal generale Annibale Bergonzoli. Nell'ottobre 1938, dopo 18 mesi di ferma volontaria le camicie nere furono rimpatriate e sostituite da tre divisioni miste italospagnole: \"Frecce Nere\", \"Frecce Azzurre\" e \"Frecce verdi\".\nCronologia delle operazioni.\n1937.\nIl Corpo fu organizzato su quattro grandi unit\u00e0 di livello Divisionale, di cui tre della Milizia:\nLe divisioni CC.NN. erano formate da volontari della Milizia Volontaria Sicurezza Nazionale ed erano semi-motorizzate.\nIl Corpo impiegava anche un Raggruppamento carristi (carri armati e blindati), un Corpo di Artiglieria su dieci Gruppi di artiglieria campale e quattro batterie di artiglieria antiaerea.\nAlcuni reparti del C.T.V. potrebbero essere stati coinvolti nella Battaglia di El Mazuco, ma i dettagli sono tuttora oggetto di discussione.\n1938.\nComplessivamente vi erano nel CTV 2.077 ufficiali e 25.935 sottufficiali, legionari e soldati.\nComandanti.\nI comandanti del C.T.V. succedutisi furono tre:\n1) Generale Mario Roatta (dal 1936 al 1937, rimosso in seguito alla battaglia di Guadalajara):\n2) Generale Ettore Bastico (1937):\n3) Generale Mario Berti (dal 10 ottobre 1937 fino alla fine della guerra):"}
{"id": "1845407", "revid": "599013", "url": "https://it.wikipedia.org/wiki?curid=1845407", "title": "Paulo Autuori", "text": "Carriera.\nLaureato in Educazione fisica all'Universit\u00e0 di Castelo Branco, comincia la sua carriera con la squadra portoghese del Nacional, poi alterna esperienze in Brasile e in Portogallo prima di allenare l'Alianza Lima in Per\u00f9 nel 2001; questo trasferimento in Per\u00f9 lo porter\u00e0 ad allenare la nazionale di calcio peruviana, nel periodo tra 2002 e 2005. Ha vinto la Coppa Libertadores 2005 con il San Paolo. Dal 2009 allena l'Al-Rayyan. Il 30 agosto 2011 si dimette da allenatore del Al-Rayyan per accettare la carica di CT della nazionale under 23 qatariota con l'obiettivo di qualificare la squadra ai Giochi Olimpici di Londra.\nHa un ingaggio pari a 3,6 milioni l'anno."}
{"id": "1845411", "revid": "4252", "url": "https://it.wikipedia.org/wiki?curid=1845411", "title": "Riflesso glabellare", "text": "Il riflesso glabellare \u00e8, nel campo medico, uno dei riflessi primitivi.\nEsame.\nAl soggetto viene detto di spalancare bene gli occhi e di non ammiccare. La regione glabellare viene battuta lievemente ad un ritmo rapido e costante. Si registra il numero delle volte che il paziente ammicca.\nPatologie correlate.\nUna sua anomalia pu\u00f2 mostrarsi nella malattia di Parkinson."}
{"id": "1845412", "revid": "729019", "url": "https://it.wikipedia.org/wiki?curid=1845412", "title": "Yohkoh", "text": "Yohkoh (\"raggio di sole\" in giapponese), conosciuto anche come Solar-A, era un satellite nato da una collaborazione tra Giappone, Stati Uniti e Regno Unito, lanciato nel 1991 al fine di studiare la nostra stella. Lasci\u00f2 la terra il 30 agosto 1991 a bordo di un razzo Mu.\nTra gli strumenti in dotazione, aveva un telescopio per captare i raggi X deboli (\"Soft X-ray telescope\", SXT), uno per i raggi X forti (HXT) e due spettrometri. Generava 50 MB di informazioni, ogni giorno, grazie a una capacit\u00e0 di registrare pari a 10.5 MB.\nLa missione fu un successo, e termin\u00f2 nel 2001.\nIl 12 settembre 2005, il satellite \u00e8 bruciato durante il rientro in atmosfera, sopra l'Asia meridionale."}
{"id": "1845413", "revid": "124696128", "url": "https://it.wikipedia.org/wiki?curid=1845413", "title": "Rari Nantes Salerno", "text": "La Rari Nantes Nuoto Salerno, meglio nota come Rari Nantes Salerno, \u00e8 una squadra di pallanuoto di Salerno. Fondata nel 1922, Stella d\u2019Oro al Merito Sportivo nel 2004, ha disputato pi\u00f9 volte il campionato di serie A1. Attualmente milita nel campionato di A1.\nRosa 2021/2022.\nStaff tecnico.\n\"Staff tecnico aggiornato al 2019\"."}
{"id": "1845414", "revid": "287204", "url": "https://it.wikipedia.org/wiki?curid=1845414", "title": "Gregory Vignal", "text": ""}
{"id": "1845416", "revid": "4711", "url": "https://it.wikipedia.org/wiki?curid=1845416", "title": "Jos\u00e9 Amavisca", "text": ""}
{"id": "1845418", "revid": "287204", "url": "https://it.wikipedia.org/wiki?curid=1845418", "title": "Jose Emilio Amavisca", "text": ""}
{"id": "1845428", "revid": "14691", "url": "https://it.wikipedia.org/wiki?curid=1845428", "title": "Crociata dei Bambini", "text": ""}
{"id": "1845431", "revid": "125371827", "url": "https://it.wikipedia.org/wiki?curid=1845431", "title": "Bad Day (R.E.M.)", "text": "Bad Day \u00e8 un brano della band alternative rock R.E.M.. La canzone, originariamente scritta nel 1985 e mai registrata, \u00e8 stata pubblicata come inedito e primo singolo estratto da \"\", greatest hits del gruppo statunitense, pubblicato nel 2003."}
{"id": "1845432", "revid": "47767", "url": "https://it.wikipedia.org/wiki?curid=1845432", "title": "Chiesa di San Giovanni Decollato (Grosseto)", "text": "La chiesa di San Giovanni Decollato era un edificio religioso situato nel centro storico di Grosseto.\nLa sua ubicazione era sul lato settentrionale dell'attuale piazza Dante, nell'area in cui \u00e8 stato costruito il Palazzo Comunale a seguito della demolizione della chiesa avvenuta nel 1867.\nStoria.\nLa presenza di un ospedale in citt\u00e0 dedicato a San Giovanni Battista \u00e8 documentato sin dall'inizio del XIV secolo. La chiesa di San Giovanni Decollato con annesso ospedale si trovava di fianco alla cattedrale di San Lorenzo ed \u00e8 menzionata per la prima volta nel 1563 quando divenne sede della Confraternita della Misericordia. La compagnia laicale si riuniva fino ad allora nel duomo ed ottenne quindi la possibilit\u00e0 di disporre di una propria sede del tutto distinta dalla chiesa maggiore. Tuttavia, le condizioni economiche precarie in cui versava la confraternita condussero quest'ultima a vendere al vescovo Claudio Borghese nel 1587 una parte del fabbricato posto all'angolo del vicolo del Duomo, che venne collegato al palazzo dove aveva sede l'episcopio, dall'altro lato della piazza, da un passaggio noto come \"arco dei preti\"; il vescovo si impegnava da parte sua al rifacimento di alcune facciate e alla disposizione di un'area a uso della confraternita nel cimitero detto \"tondo\" di fianco alla cattedrale.\nLa chiesa fu chiusa al culto a seguito delle soppressioni leopoldine del 1785, e venduta insieme ai beni della Misericordia. La confraternita riusc\u00ec tuttavia a usufruire a partire dal 1793 della chiesa di San Leonardo, su concessione della commenda che era possesso dell'ordine di Malta. Nel 1827 fu acquistata la commenda e donata alla Misericordia, che dispose la demolizione della chiesa di San Leonardo e l'edificazione della nuova chiesa dedicata a San Giovanni Battista, la chiesa della Misericordia consacrata nel 1854.\nCi\u00f2 che rimaneva della vecchia chiesa di San Giovanni Decollato, ormai ridotta a magazzino, fu completamente smantellato poco dopo l'unit\u00e0 d'Italia. Il consiglio comunale di Grosseto del 16 marzo 1867 deliberava la costruzione del nuovo Palazzo Comunale sul luogo di fianco alla cattedrale dove si trovavano alcuni bassi fabbricati, tra i quali l'ex chiesa; i lavori su progetto di Giovanni Clive iniziarono nel 1870 e si conclusero nel 1873.\nDescrizione.\nSecondo alcune raffigurazioni, la chiesa si presentava originariamente con facciata a capanna delimitata lateralmente da lesene su cui poggiava il timpano triangolare che caratterizzava la parte apicale della facciata, all'interno del quale era collocato uno stemma. Il portale d'ingresso si apriva al centro della facciata e risultava architravato e sormontato da un timpano triangolare. Una finestra rettangolare si apriva al centro della parte superiore della facciata, proprio sotto la cordonatura di base del timpano apicale."}
{"id": "1845433", "revid": "1498232", "url": "https://it.wikipedia.org/wiki?curid=1845433", "title": "Gran Premio di Spagna 1980", "text": "Il Gran Premio di Spagna 1980 (\"XXVI Gran Premio de Espa\u00f1a\") fu una gara di Formula 1 corsa il 1\u00ba giugno 1980 sul circuito di Jarama, inizialmente valida come settima prova del Campionato mondiale di Formula 1 1980, ma che venne successivamente dichiarata illegittima e perci\u00f2 non figura tra i gran premi validi per il campionato. La cancellazione fu dovuta alla guerra in atto, per il controllo della Formula 1, tra la Federazione Internazionale Sport Automobilistico (FISA) di Jean-Marie Balestre e la Formula One Constructors Association (FOCA), guidata da Bernie Ecclestone.\nLa gara \u00e8 stata vinta dall'australiano Alan Jones, su Williams-Ford Cosworth; per il vincitore si tratt\u00f2 del primo e unico successo in una gara non valida per il campionato del mondo. Ha preceduto sul traguardo il tedesco Jochen Mass su Arrows-Ford Cosworth e l'italiano Elio De Angelis su Lotus-Ford Cosworth.\nVigilia.\nAspetti tecnici.\nLa FISA chiese agli organizzatori di modificare il tracciato del Jarama, che ospitava la gara. Pur essendo considerato uno dei tracciati pi\u00f9 sicuri, la federazione impose di modificare la \"Eses de Bugatti\", dove si verificavano spesso degli incidenti, tra cui quello che aveva visto coinvolti Jacky Ickx, Jack Brabham e Jackie Oliver durante l'edizione del 1970. Quel tratto era una combinazione di una veloce curva a destra con il successivo tornantino a sinistra, con quest'ultimo che venne anticipato di poche decine di metri e che divent\u00f2 cos\u00ec una curva a raggio molto pi\u00f9 ampio dotata di un'enorme via di fuga. Questo comportava una maggiore velocit\u00e0 media sul giro per le monoposto, che per\u00f2 cos\u00ec non sarebbero state pi\u00f9 costrette a entrare veloci nella prima curva, per poi frenare in cima a una piccola salita per affrontare il vecchio tornantino: la frenata iniziava prima, in una zona pi\u00f9 \"sicura\", e il circuito venne di fatto accorciato di circa 100 metri.\nLa Michelin, a seguito delle accuse rivoltegli dalla Goodyear, nel corso del \"weekend\" del Gran Premio di Monaco, decise di annullare l'accordo che era stato trovato fra le due case, in merito alla limitazione nell'uso degli pneumatici da qualifica. Per risposta la \"Goodyear\", che riforniva tutte le scuderie tranne la Ferrari e la Renault, annunci\u00f2 la sua intenzione di abbandonare il mondiale di F1 al termine della stagione. Inoltre la casa statunitense minacci\u00f2 anche di abbandonare il suo impegno in Formula 2 e Formula 3.\nAspetti sportivi.\nLa settimana prima del gran premio, durante dei test, l'Alfa Romeo di Patrick Depailler chiuse con 1'13\"20, nuovo record del tracciato, che era stato comunque modificato rispetto alle edizioni precedenti. Nel corso di questi test, il 21 maggio, Eddie Cheever su Osella fu protagonista di un brutto incidente dovuto alla rottura di una sospensione e del freno della ruota posteriore sinistra; perse il controllo della monoposto che sbatt\u00e9 violentemente contro il guardrail. Non vi furono conseguenze fisiche per il pilota statunitense.\nRispetto ai soliti partecipanti al campionato si aggiunsero il pilota locale Emilio de Villota, su una Williams FW07 della RAM Racing e Vittorio Brambilla su una terza Alfa Romeo. Non venne invece confermata la terza Brabham affidata allo statunitense Rick Mears. De Villota aveva gi\u00e0 preso parte a due gran premi iridati, e non si era qualificato in altri otto. La RAM, supportata dal \"Banco Occidental\", tornava nel mondiale dai tempi del Gran Premio d'Olanda 1977, in cui non si era qualificata, utilizzando delle March. Brambilla invece ritornava in F1 dall'ultima prova del , il GP del Watkins Glen, disputato sempre con la casa milanese.\nCi\u00f2 portava il numero di iscritti a 29, una unit\u00e0 in pi\u00f9 rispetto al numero massimo di piloti consentiti per la pista spagnola. Questo avrebbe dovuto portare alla tenuta di prequalifiche: la cancellazione delle stesse nel gran premio di Monaco, faceva per\u00f2 immaginare che anche nel caso del gran premio spagnolo non sarebbero state tenute. In effetti non venne previsto questo turno preliminare di prove.\nL'Ensign sostitu\u00ec Tiff Needell col francese Patrick Gaillard, preferito a Brian Henton, che non era risultato molto competitivo nei test effettuati al Jarama nei giorni precedenti la gara. Gaillard aveva gi\u00e0 disputato 5 gran premi nel , sempre al volante dell'Ensign, e nel corso del 1980 era impegnato in F2. L'iscrizione di Gaillard venne inizialmente rifiutata in quanto non era stata effettuata col margine tre settimane prima della gara, chiesto dal regolamento. Mo Nunn, patron del team, per poter far disputare la gara a Gaillard, doveva dimostrare la causa di \"forza maggiore\" che lo aveva costretto a sostituire Needell.\nInvalidit\u00e0 del gran premio.\nContrasto FISA-FOCA.\nIl 22 febbraio 1980 si era tenuta a Parigi una riunione della Commissione tecnica della Formula 1. La FOCA, l'associazione dei costruttori, aveva chiesto delle limitazioni all'utilizzo dei motori turbocompressi, che andavano dalla riduzione della cilindrata (da 1.500 cm\u00b3 a 1.400) alla riduzione della pressione del turbo stesso, a delle limitazioni all'utilizzo del carburante; la FISA, la federazione internazionale, decise invece di abolire l'utilizzo delle minigonne a partire dalla stagione , scelta tecnica che invece penalizzava maggiormente le vetture spinte dal tradizionale motore a pressione atmosferica. Questa scelta avrebbe infranto la norma che imponeva la possibilit\u00e0 di effettuare cambiamenti al regolamento tecnico solo con un preavviso quinquennale, ma la FISA era pronta a giustificare l'immediata validit\u00e0 di tale decisioni per \"ragioni di sicurezza\", come previsto dall'art. 15 del regolamento tecnico. Queste decisioni provocarono una rottura all'interno della GPDA, il sindacato dei piloti: i corridori delle vetture a motore Cosworth, che sfruttavano al meglio le minigonne, imputarono a Jody Scheckter, presidente dell'associazione e pilota della Ferrari, di aver fatto prevalere gli interessi della sua scuderia. John Watson e Nelson Piquet, per protesta, dettero il loro addio all'associazione.\nDopo una riunione a Rio de Janeiro, il 18 aprile, la FISA present\u00f2 il calendario per la stagione : erano previsti solo 15 gran premi, in pratica con la conferma di tutte le gare gi\u00e0 previste per il 1980, ad eccezione di quella da tenersi, ma poi saltata, a Las Vegas. La FISA decise inoltre di vietare la possibilit\u00e0 per un costruttore di organizzare un gran premio: ci\u00f2 si scontrava contro gli interessi di Bernie Ecclestone che, oltre a dirigere la Brabham, organizzava il Gran Premio del Brasile, quello di Germania, e aveva la responsabilit\u00e0 economica per le gare di Spagna, Sudafrica e Austria.\nA seguito delle decisioni prese dalla FISA, in merito ai cambiamenti sul regolamento tecnico, la FOCA propose una sorta di patto interno per rendere le vetture pi\u00f9 sicure, secondo un proprio codice autonomo. In una conferenza stampa tenuta nel \"weekend\" del gran premio Jean-Marie Balestre, presidente della FISA, ribad\u00ec che solo la Federazione Internazionale aveva il diritto di stabilire le regole tecniche del campionato. Balestre conferm\u00f2 la volont\u00e0 di bandire le \"minigonne\" a partire dal 1981, assieme a tutta una serie di altre norme che avrebbero dovuto rendere pi\u00f9 sicure le monoposto.\nIl 30 aprile, nel frattempo, durante una riunione della FOCA a Modena, Enzo Ferrari aveva chiesto che ogni decisione di questa associazione rimanesse confermata per almeno un anno; che la FOCA dovesse mantenere la sua funzione di catalizzatrice degli interessi dei costruttori nei confronti degli organizzatori dei gran premi; infine che la FOCA confermasse il potere in ambito sportivo della FISA e la necessaria esigenza evolutiva richiesta all'automobilismo sportivo. Ferrari propose la creazione di una commissione di tre membri (Mauro Forghieri, Colin Chapman e Gordon Murray), alla quale la FOCA avrebbe aggiunto altre tre personalit\u00e0, in grado di determinare con chiarezza il futuro tecnico della Formula 1. La proposta venne accettata all'unanimit\u00e0 dalla FOCA. Il 13 maggio la FISA nomin\u00f2 i tre suoi delegati a tale commissione: Enrico Benzing, Crombac e Schild. La prima riunione avrebbe dovuto tenersi il 20 maggio, ma Ecclestone cancell\u00f2 tale incontro affermando che la riunione avrebbe avuto una componente pi\u00f9 politica che costruttiva-tecnica.\nI fatti del Gran Premio del Belgio.\nDal Gran Premio del Belgio era diventato obbligatorio per i piloti partecipare a un \"briefing\" pregara, al fine di monitorare e migliorare le condizioni di sicurezza, da tenersi 45 minuti prima del via. La FISA decise di multare di 2.000 dollari ciascuno e di minacciare di squalifica tutti i piloti che non avevano preso parte alla riunione pre-gara, prevista prima del Gran Premio. Si trattava di 17 conduttori, tutti quelli dei team pi\u00f9 vicini alla FOCA.\nLa FISA decise di sospendere, a partire dal gran premio di Spagna, 13 piloti, che si erano rifiutati di pagare l'ammenda prevista per non aver partecipato alla riunione pre-gara del Belgio. I sospesi erano Alan Jones e Carlos Reutemann della Williams, Jan Lammers dell'ATS, Alain Prost e John Watson della McLaren, Emerson Fittipaldi e Keke Rosberg della Fittipaldi, Elio De Angelis della Lotus, Didier Pironi e Jacques Laffite della Ligier, Nelson Piquet e Ricardo Zunino della Brabham e Tiff Needell dell'Ensign (quest'ultimo per\u00f2 non era stato confermato al volante dalla scuderia britannica). Dei primi sei piloti della graduatoria del mondiale il solo Ren\u00e9 Arnoux, della Renault, non era coinvolto nella decisione. In realt\u00e0 la norma che consentiva questa sospensione, pur votata nella riunione di Rio de Janeiro, non era stata ancora inserita nel regolamento sportivo.\nBernie Ecclestone, patron della Brabham e capo della FOCA, accus\u00f2 la FISA di aver anticipato al sabato, senza preavviso, il \"briefing\" del gran premio del Belgio, cercando cos\u00ec di mettere in difficolt\u00e0 i piloti delle scuderie legate alla sua organizzazione. Ecclestone aveva inoltre minacciato l'assenza, per il gran premio di Spagna, delle scuderie coinvolte.\nLa FISA sospese successivamente anche Riccardo Patrese e Jochen Mass dell'Arrows e Derek Daly della Tyrrell, che non avevano preso parte alla riunione pre-gara prevista per il gran premio di Monaco, stabilendo in tal caso una multa di 2.000 franchi svizzeri. La Federazione pose come limite per il pagamento delle multe il venerd\u00ec mattina, prima della gara di Spagna. Mario Andretti e Alain Prost, dal loro canto, avevano gi\u00e0 regolarizzato la posizione, pagando quanto dovuto.\nEcclestone regol\u00f2 le multe relative al Gran Premio di Monaco ma si rifiut\u00f2 di pagare quanto stabilito per la mancata partecipazione al \"briefing\" prima del Gran Premio del Belgio. Un tentativo di mediazione venne portato dal presidente della FIA, Paul Alfons von Metternich, il quale propose che tutti i piloti, anche quelli sospesi, potessero partecipare alla gara, demandando poi alla Corte d'Appello della FIA stessa la decisione finale.\nContrasto RACE-FEA.\nIl gran premio era di competenza del \"Real Autom\u00f3vil Club de Espa\u00f1a (RACE)\", che ne aveva affidato, dall'ottobre precedente, l'organizzazione alla \"Real Federaci\u00f3n Espa\u00f1ola de Automovilismo (FEA)\", la sua branca sportiva.\nIl RACE dichiar\u00f2 che non avrebbe impedito a nessuno dei piloti sospesi dalla FISA di prendere parte al gran premio, e si offr\u00ec anche di versare 20.000 dollari alla FISA a copertura di quanto richiesto dalla FISA, rimettendo la decisione finale alla Corte d'Appello della FIA, che si sarebbe riunita il 10 giugno.\nAlle prove libere del venerd\u00ec mattina parteciparono solo le vetture di Ferrari, Renault e Alfa Romeo, vicine alle posizioni della FISA, oltre al pilota locale Emilio de Villota, su una Williams gestita dalla RAM. Dopo mezz'ora gli steward esposero le bandiere rosse per consentire di recuperare la vettura di Jean-Pierre Jabouille, rimasta lungo il tracciato per una foratura. Alle 10.50 le bandiere rosse interruppero definitivamente la sessione. Il RACE aveva esautorato dall'organizzazione del gran premio la FEA, con un telex inviato alla FIA, da cui dipendeva la FISA. Il RACE sospese cos\u00ec le prove, e minacci\u00f2 anche l'intervento della \"Guardia Civil\" per non consentire a nessuna vettura di scendere nuovamente in pista. Secondo il RACE il mancato pagamento delle multe per il Gran Premio del Belgio non giustificava la sospensione della licenza ai piloti, visto anche il proprio impegno a coprire tali importi.\nIl RACE, inizialmente, afferm\u00f2 che la gara non apparteneva pi\u00f9 al campionato mondiale, poi cambi\u00f2 indirizzo e torn\u00f2 ad assicurare la validit\u00e0, quale prova iridata, alla gara, cosa che veniva per\u00f2 contrastata dalla FISA. Quest'ultima negava che il RACE potesse riassumere l'organizzazione dell'evento senza una decisione dell'assemblea della FIA.\nS'impegn\u00f2 nella trattativa Ferdinando de Baviera, presidente della FEA, anche con la mediazione di Jackie Stewart: prospose che i tempi delle prove venissero cancellati e venissero concesse due ore di prove libere alle scuderie che non avevano preso parte alle qualifiche del venerd\u00ec; la griglia sarebbe stata determinata da due sessioni di prove ufficiali, della durata di un'ora ciascuna. La proposta venne rifiutata dal marchese de Cubas, presidente del RACE, anche per l'opposizione della Renault a una riduzione del tempo da concedere per delle nuove prove libere alle quattro scuderie che non avevano preso parte alle qualifiche del venerd\u00ec. A seguito del mancato accordo, la FEA dichiar\u00f2 proibita la gara, in forza dell'articolo 59 del codice sportivo internazionale.\nFerrari, Renault e Alfa Romeo, dopo aver ribadito la loro fedelt\u00e0 alle decisioni della FEA (sostenuta anche dal \"Consejo Superior de Deportes\" spagnolo), decisero cos\u00ec di abbandonare il tracciato. Le prime scuderie due si trasferirono a Brands Hatch per dei test con la Michelin, mentre l'Alfa part\u00ec per il Circuito di Le Castellet.\nVi fu anche la minaccia di un intervento della magistratura, che avrebbe potuto inviare le forze dell'ordine per bloccare la gara. I biglietti per il gran premio erano infatti stati venduti per una prova iridata, quindi la sua mancanza di legittimit\u00e0 avrebbe potuto comportare il reato di truffa.\nL'Eurovisione, che aveva i diritti per la trasmissione della gara in Europa, sembrava inizialmente propensa a non garantire l'emissione dell'evento, poi lasci\u00f2 libere le varie emittenti nazionali di decidere se trasmettere il gran premio. La televisione svizzera decise cos\u00ec non mandare in onda la gara, mentre quella francese opt\u00f2 per un breve collegamento. La Rai trasmise regolarmente il gran premio.\nPiloti e team.\nI seguenti piloti e costruttori erano iscritti al gran premio:\nQualifiche.\nResoconto.\nAl pomeriggio del venerd\u00ec girarono solo le vetture della FOCA, meno l'Osella, che decise di non prendere parte alle prove, cos\u00ec come le tre scuderie che avevano girato nelle libere. Il miglior tempo fu di Jacques Laffite su Ligier, che chiuse in 1'12\"647, nuovo record del tracciato, che precedette il suo compagno di scuderia Didier Pironi di quattro decimi. Terzo fu Carlos Reutemann, che chiuse a nove decimi da Laffite. In assenza delle due scuderie, Ferrari e Renault, gommate dalla Michelin, la rivale Goodyear non forn\u00ec nessuna gomma da qualifica e ogni pilota fu libero di utilizzare il tipo di coperture preferito.\nLa stessa situazione si verific\u00f2 al sabato. L'unica novit\u00e0 fu la presenza di Eddie Cheever, che aveva ottenuto l'appoggio dei propri sponsor per noleggiare, di fatto, l'Osella, e iscriverla privatamente.\nAl sabato la \"pole\" rimase a Jacques Laffite su Ligier, mentre scal\u00f2 secondo Alan Jones su Williams; dietro si posero gli altri due piloti di Ligier e Williams, Didier Pironi e Carlos Reutemann. Furono delle sorprese il settimo tempo di Ricardo Zunino (Brabham), l'ottavo di Jan Lammers su ATS e il decimo di Eddie Cheever. Alain Prost fu protagonista di un incidente alla \"Bugatti\": usc\u00ec di pista perdendo una ruota, e colp\u00ec la vettura di Emilio de Villota, parcheggiata lungo il tracciato.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via, il \"poleman\" Jacques Laffite fece pattinare le ruote e venne passato dai due piloti della Williams Carlos Reutemann e Alan Jones; seguivano Laffite, Didier Pironi e Nelson Piquet. Nei primi giri Piquet super\u00f2 Pironi mentre Jones, al dodicesimo giro, perse tre posizioni per una marcia mancata, che lo fece sbandare all'esterno della curva \"Monza\".\nReutemann e Laffite caratterizzarono la gara con un lungo duello fino al giro 36, quando i due si apprestarono al doppiaggio di Emilio de Villota, all'altezza della \"Le Mans\". Lo spagnolo, avvicinato da Reutemann, si spost\u00f2 a sinistra verso l'interno della pista, per agevolare la manovra dell'argentino. Cos\u00ec facendo per\u00f2 lo spagnolo fin\u00ec sulla traiettoria di Laffite; il francese lo tampon\u00f2 e perse il controllo della propria vettura, che tornando in traiettoria colp\u00ec la monoposto di Reutemann. Entrambi si ritirarono.\nNelson Piquet divenne \"leader\" della gara, seguito da Didier Pironi, Alan Jones, Eddie Cheever, Jochen Mass e John Watson. Dopo soli sette giri anche il brasiliano dovette ritirarsi, per un guasto al cambio.\nPrese il comando Pironi, non pressato da Jones, che accusava una serie di problemi meccanici che lo costringevano a rallentare. Al giro 46 Mass pass\u00f2 Cheever. Al 65\u00ba giro, alla curva \"Farina\" Pironi perse una ruota della sua Ligier, e fu costretto all'abbandono. Due giri dopo Cheever fu costretto al ritiro per un problema al cambio.\nVinse Alan Jones su Jochen Mass, Elio De Angelis, Jean-Pierre Jarier, Emerson Fittipaldi e Patrick Gaillard, sesto a 5 giri. Solo questi sei piloti vennero classificati.\nRisultati.\nI risultati del gran premio furono i seguenti:\nEpilogo.\nBernie Ecclestone invi\u00f2 alla stampa un comunicato, sotto forma di domande e risposte gi\u00e0 precostituite, in cui ribadiva che l'autorit\u00e0 sulla gara spettava al RACE e che la FISA era solo una delle componenti della FIA. Ecclestone si disse sicuro che il gran premio sarebbe stato confermato quale valido per il mondiale dalla Corte d'Appello della FIA. Afferm\u00f2 anche che il RACE non aveva potuto accettare il compromesso prosposto dalla FEA, in quanto avrebbe finito per attribuire alla FIA il potere di annullare anche le gare gi\u00e0 disputate. Ecclestone assicur\u00f2 la presenza delle scuderie della FOCA per il successivo Gran Premio di Francia. Il vincitore, Alan Jones si disse certo che la gara sarebbe stata convalidata per il campionato, sostenuto anche da Frank Williams, patron della sua scuderia. Williams si disse pronto a fare pressioni sulle autorit\u00e0 sportive inglesi perch\u00e9 sostenessero le tesi della FOCA, appoggiato anche dal suo sponsor.\nI piloti che avevano partecipato alla gara rischiavano fino un anno di squalifica da parte della loro associazione nazionale oppure da quella sul cui territorio si era disputata una corsa vietata. Jean-Marie Balestre si dichiar\u00f2 comunque favorevole a una soluzione mite nei confronti dei conduttori, visti gli obblighi contrattuali che li legavano alle rispettive scuderie. Nei confronti dei team, invece, non vi erano precedenti.\nIl 2 giugno una riunione della FIA, svolta ad Atene, conferm\u00f2 il proprio appoggio alle posizioni della FISA e della FEA. Per la Federazione la gara spagnola era da considerarsi illegale, tanto da stigmatizzare l'intervento del RACE durante il weekend. La FIA sanc\u00ec anche l'espulsione della FOCA dal comitato esecutivo della FISA e dalla Commissione della F1. La FIA inoltre confermava le decisioni prese nella precedente riunione di Rio de Janeiro in merito al regolamento tecnico. La FIA non prese provvedimenti nei confronti dei piloti impegnati nella gara di Spagna, confermando di volere mantenere una linea morbida nei loro confronti. I tre piloti con licenza italiana (Elio De Angelis, Riccardo Patrese ed Eddie Cheever), che avevano preso parte alla gara spagnola, vennero assolti dalla Commissione Sportiva Automobilistica Italiana, per aver dovuto agire in stato di necessit\u00e0.\nSi fiss\u00f2 per il 9 giugno una riunione a Losanna, presso la sede europea della Marlboro, tra le parti in causa, per raggiungere una nuova intesa, con la mediazione di Jackie Stewart.\nGi\u00e0 il 6 giugno si giunse vicini a un accordo quando la FOCA, dopo una riunione tenuta in Svizzera, riconobbe il potere della FIA come l'organo sovrano in ambito dello sport automobilistico, e quello della sua delegata FISA in merito all'organizzazione e al controllo delle corse. La FOCA s'impegnava a pagare le multe sancite in merito al Gran Premio del Belgio e a quello di Monaco, in cambio dell'annullamento delle sospensioni che erano state decise dalla FIA. Jean-Marie Balestre, presidente della FISA, afferm\u00f2 che i tre emissari della sua federazione all'incontro in Svizzera non erano autorizzati ad addivenire a una decisione di tale portata, e quindi che l'accordo non era stato ancora concluso.\nSi tent\u00f2 una nuova mediazione in una riunione a Modena, il 18 giugno, tra i rappresentanti dei tre team pi\u00f9 vicini alla FISA (Ferrari, Renault e Alfa Romeo) e tre rappresentati legati maggiormente alla FOCA (Frank Williams, Ligier e Colin Chapman). Le tre case costruttrici ribadirono il loro appoggio alle modifiche regolamentari proposte dalla FISA.\nIl 21 giugno, dopo in una riunione a Ginevra, i maggiori sponsor del campionato inviarono un ultimatum alle parti in causa affinch\u00e9 trovassero un accordo, pena l'interruzione dei finanziamenti alle scuderie. Questo spron\u00f2 tutte le scuderie legate alla FOCA a iscriversi al successivo Gran Premio di Francia: FISA e FOCA decisero di rinviare cos\u00ec la questione a dopo il gran premio francese. La FISA decise comunque di multare di 3.000 franchi svizzeri a testa i piloti che avevano preso parte alla gara spagnola. Intanto le tre case costruttrici pi\u00f9 vicine alla FISA, il 24 giugno, dopo una riunione a Londra con gli altri membri della FOCA, si dissero pronte a venire incontro alle richieste tecniche dell'associazione dei costruttori in merito all'utilizzo delle \"minigonne\" sulle vetture di Formula 1.\nIl 30 giugno, presso il Circuito Paul Ricard, ove si era tenuto il Gran Premio di Francia, vi fu la riunione decisiva. La FISA accettava di esaminare le proposte tecniche inviate dalla FOCA, che dal suo canto riconosceva la FISA come l'unico ente intitolato per legiferare nell'ambito dell'automobilismo sportivo."}
{"id": "1845436", "revid": "125371851", "url": "https://it.wikipedia.org/wiki?curid=1845436", "title": "Animal (R.E.M.)", "text": "Animal \u00e8 un brano della band alternative rock R.E.M. La canzone \u00e8 il secondo ed ultimo singolo estratto da \"\", greatest hits del gruppo statunitense, pubblicato nel 2003.\nTracce.\nCat. No. W633CD 9362427062\nCat. No. 5439164892\nCat. No. 9362426992"}
{"id": "1845446", "revid": "125371869", "url": "https://it.wikipedia.org/wiki?curid=1845446", "title": "Leaving New York", "text": "Leaving New York \u00e8 un singolo del gruppo musicale statunitense R.E.M., pubblicato il 27 settembre 2004 come primo estratto dal tredicesimo album in studio \"Around the Sun\".\nDescrizione.\nIn un'intervista, Michael Stipe disse che la canzone \u00e8 un atto d'amore alla citt\u00e0 che egli considera la sua seconda patria. Una volta, mentre stava partendo in aereo, osserv\u00f2 la citt\u00e0 dall'alto e venne colpito dalla sua bellezza, cos\u00ec scrisse la canzone di getto a bordo."}
{"id": "1845447", "revid": "204012", "url": "https://it.wikipedia.org/wiki?curid=1845447", "title": "Malattia delle membrane ialine", "text": ""}
{"id": "1845448", "revid": "156341", "url": "https://it.wikipedia.org/wiki?curid=1845448", "title": "Campionato europeo di pallacanestro", "text": ""}
{"id": "1845450", "revid": "125892179", "url": "https://it.wikipedia.org/wiki?curid=1845450", "title": "Toblerone", "text": "Il Toblerone (; in tedesco ) \u00e8 una barretta di cioccolato svizzero prodotta dall'azienda alimentare statunitense Mondel\u0113z. \u00c8 caratterizzato dall'iconica forma piramidale del cioccolato e dalla relativa forma triangolare della confezione.\nStoria.\nNel 1867 Jean Tobler, pasticcere e cioccolataio svizzero, apr\u00ec un negozio di delicatessen a Berna, nel quartiere di L\u00e4nggasse. La richiesta di cioccolato Tobler e il successo furono tali che Jean Tobler fond\u00f2 nel 1899 la \"Fabbrica di cioccolato Berna, Tobler &amp; Cie\"; l'anno successivo la direzione pass\u00f2 in mano al figlio Theodor Tobler. Nel 1908 Theodor insieme al cugino Emil Baumannche cre\u00f2 una ricetta a base di cioccolato al latte, miele e nocciole dandole il nome di Toblerone, da Tobler e torrone. Nel 1909 il marchio Toblerone viene registrato presso l'Istituto federale della propriet\u00e0 intellettuale a Berna, rendendo il Toblerone il primo cioccolato al latte, mandorle e miele ad essere brevettato; \u00e8 possibile che il brevetto sia stato registrato dall'allora impiegato dell'istituto Albert Einstein.\nNel 1925 Tobler apr\u00ec una succursale in America, ma l'impresa si rivel\u00f2 fallimentare a causa dei crescenti dazi doganali e della crisi del 1929: nel 1931 il consiglio di amministrazione venne congedato e l'azienda venne acquisita da un consorzio francese, il quale liquid\u00f2 Tobler due anni dopo. Negli anni '50 l'azienda cre\u00f2 la prima variante al rum e apr\u00ec negozi in Italia e Germania. La compagnia di Tobler rimase indipendente fino al 1970, quando si fuse con la Suchard, azienda produttrice del cioccolato Milka, creando l'Interfood, l'azienda cioccolatiera pi\u00f9 grande del mondo. Nel 1983 il gruppo si fuse con la fabbrica di caff\u00e8 di Jacobs, formando la Jacobs Suchard AG , acquistata poi nel 1990 dalla Philip Morris per 4,1 milioni di dollari, incorporandolo nel gruppo Kraft, oggi Mondel\u0113z International.\nNell'ottobre 2016 la Mondel\u0113z avvia la riduzione, rispetto al peso, dei picchi di cioccolato per il solo mercato inglese, giustificandosi con l'aumento dei costi delle materie prime, scelta non ben accolta dai consumatori d'oltremanica.\nProdotto.\nIl Toblerone \u00e8 un dolce prodotto a Berna. Nei primi anni del 2000 \u00e8 stato prodotto a Bellwood su licenza dalla Ferrara Candy Company per il mercato americano. In passato \u00e8 stato prodotto anche a Bedford e a Zagabria su licenza dalla Kra\u0161 per il mercato jugoslavo. La ricetta prevede cacao proveniente da varie nazioni, latte svizzero, ed un impasto di mandorle californiane, miele messicano e uova.\nVarianti.\nNel tempo, sono state ideate diverse varianti del Toblerone.\nConfezione.\nIl toblerone \u00e8 confezionato in scatole di cartone prismatiche a base triangolare, colorata di beige e il nome del prodotto in rosso e con font \"Toblerone\", creato appositamente e in leggero rilievo. \nSebbene alcune leggende affermino che la forma triangolare voglia riprendere le Alpi svizzere, il figlio di Theodor Tobler ha confermato che il padre, per realizzare la confezione del prodotto, prese spunto dalla piramide umana che concludeva lo spettacolo delle ballerine delle Folies Berg\u00e8re di Parigi, e dal colore dei loro costumi. \nIl nome \u00e8 affiancato da un simbolo che nel tempo \u00e8 mutato, contenendo sempre comunque il Matterhorn (da cui le leggende sulla forma) e un'aquila o un orso. Il logo attuale, ideato nel 2000, prevede il monte con un orso rampante stilizzato, simbolo di Berna.\nIl Toblerone viene distribuito in diversi formati.\nNome.\nIl nome \"Toblerone\" \u00e8 un nome aplologico del cognome del creatore \"Tobler\" e la parola italiana \"torrone\"."}
{"id": "1845451", "revid": "204012", "url": "https://it.wikipedia.org/wiki?curid=1845451", "title": "Sindrome da distress respiratorio del neonato", "text": ""}
{"id": "1845452", "revid": "125371881", "url": "https://it.wikipedia.org/wiki?curid=1845452", "title": "Aftermath (R.E.M.)", "text": "Aftermath \u00e8 un brano della band alternative rock R.E.M.. La canzone \u00e8 il secondo singolo estratto da \"Around the Sun\", tredicesimo album in studio del gruppo statunitense, pubblicato nel 2004."}
{"id": "1845453", "revid": "226458", "url": "https://it.wikipedia.org/wiki?curid=1845453", "title": "Monumento a Camillo Benso conte di Cavour", "text": ""}
{"id": "1845454", "revid": "119991", "url": "https://it.wikipedia.org/wiki?curid=1845454", "title": "Chiesa di San Giovanni Decollato (Firenze)", "text": ""}
{"id": "1845455", "revid": "30610", "url": "https://it.wikipedia.org/wiki?curid=1845455", "title": "Canali (Reggio Emilia)", "text": "Canali o Villa Canali (\"I Can\u0113i\" in dialetto reggiano; \"De Canalibus\" in latino) \u00e8 una frazione (o villa) del comune di Reggio Emilia.\nGeografia fisica.\nCanali sorge chilometri 2\u00a0km a sud della citt\u00e0, a ridosso del confine con il comune di Albinea. \u00c8 adiacente alla zona residenziale di San Pellegrino con cui ormai costituisce un unico agglomerato urbano.\nStoria.\n\"Castello di Canali\", il centro della villa, si pu\u00f2 dividere in due parti. A ridosso della provinciale vi \u00e8 il nucleo originario di Canali, un insieme di vecchie case divise da stretti vicoli, mentre lungo le traverse di via Tassoni sono sorte, negli ultimi 25 anni, una serie di ville e villette. A Castello Canali sorgono oltre che diverse attivit\u00e0 economiche anche due scuole, quella Elementare e l'asilo Raimondo Franchetti. Quest'ultimo, di pi\u00f9 antica edificazione, deve la sua origine ad un tragico evento. Infatti un giorno, verso la met\u00e0 dell'Ottocento, il barone Franchetti stava attraversando Canali col suo calesse, quando un bambino che stava giocando per la strada venne schiacciato dalle ruote e mor\u00ec. Il barone allora decise di costruire un asilo affinch\u00e9 nessun bambino trascorresse pi\u00f9 le sue giornate in mezzo alla strada.\nCampanilismi.\n\u00c8 storica la rivalit\u00e0 della frazione di Canali con un'altra frazione del territorio, Fogliano, riguardo a diversi ambiti sociali.\nMonumenti e luoghi d'interesse.\nPoco oltre le scuole Elementari vi \u00e8 il bivio che conduce a Canali alto ed alla chiesa. Intitolata a San Marco e gi\u00e0 ricordata in un documento del 1284, venne ricostruita tra il 1770 ed 1780, mentre la facciata attuale risale al 1851. Al suo interno vi sono alcuni quadri settecenteschi e piccole opere di artisti locali. Accanto alla chiesa sorge un campanile di recente costruzione.\nInfrastrutture e trasporti.\nStrade.\nLa villa \u00e8 situata sulla strada provinciale 25 che collega Reggio al comune di Albinea. Canali \u00e8 attraversata anche dalla S.P. 113 che, oltre ad essere la variante al centro abitato della villa, costituisce un segmento importante del sistema di tangenziale sud di Reggio Emilia, collegando la SS 63 alla SS 9."}
{"id": "1845457", "revid": "125371894", "url": "https://it.wikipedia.org/wiki?curid=1845457", "title": "Electron Blue", "text": "Electron Blue \u00e8 un brano della band alternative rock R.E.M.. La canzone \u00e8 il terzo singolo estratto da \"Around the Sun\", tredicesimo album in studio del gruppo statunitense, pubblicato nel 2004."}
{"id": "1845460", "revid": "114326982", "url": "https://it.wikipedia.org/wiki?curid=1845460", "title": "Modello Mundell-Fleming", "text": "Il modello Mundell-Fleming \u00e8 un modello economico esposto per la prima volta da Robert Mundell e Marcus Fleming. Questo modello \u00e8 un'estensione del modello IS-LM. Mentre il modello IS-LM descrive l'economia sotto una condizione di autarchia, il sistema Mundell-Fleming prova a descriverlo in economia aperta.\nTipicamente il modello Mundell-Fleming propone la relazione tra il tasso di interesse (i), che influenza il tasso nominale di cambio (E), e l'output economico (Y) (diversamente dal sistema IS-LM che riguarda il tasso d'interesse e l'output economico) nel breve periodo. Il modello di Mundell-Fleming \u00e8 stato usato per capire che l'economia non pu\u00f2 simultaneamente mantenere un tasso di cambio fisso, libero movimento di capitale, e una politica monetaria indipendente. Questo principio \u00e8 chiamato trio inconciliabile o \"trilemma.\"\nIl modello tradizionale \u00e8 basato sulla seguente equazione:"}
{"id": "1845463", "revid": "162893", "url": "https://it.wikipedia.org/wiki?curid=1845463", "title": "Chiesa di Sant'Jacopo a Voltigiano", "text": ""}
{"id": "1845465", "revid": "834", "url": "https://it.wikipedia.org/wiki?curid=1845465", "title": "Battaglia di Bull Run (seconda)", "text": ""}
{"id": "1845466", "revid": "125371901", "url": "https://it.wikipedia.org/wiki?curid=1845466", "title": "Wanderlust (R.E.M.)", "text": "Wanderlust \u00e8 un brano della band alternative rock R.E.M. La canzone \u00e8 il quarto singolo estratto da \"Around the Sun\", tredicesimo album in studio del gruppo statunitense, pubblicato nel 2004."}
{"id": "1845471", "revid": "228587", "url": "https://it.wikipedia.org/wiki?curid=1845471", "title": "Corso Trieste (Marino)", "text": "Corso Trieste (semplicemente \" 'u Corsu\" in dialetto marinese) \u00e8 una delle strade principali del centro storico della citt\u00e0 di Marino, in provincia di Roma, nell'area dei Castelli Romani. \u00c8 la via pi\u00f9 commerciale e animata del centro storico, su cui prospettano edifici anche storicamente ed architettonicamente rilevanti.\nCorso Trieste \u00e8 un'arteria realizzata nella seconda met\u00e0 del XVII secolo dal cardinal Girolamo Colonna, quarto duca di Marino, nel piano pi\u00f9 esteso di riqualificazione urbanistica del feudo. La strada percorreva esternamente le antiche mura basso-medioevali che difendevano il rione Santa Lucia, nella zona chiamata \"Orti Boezi\". Lungo la strada andarono sorgendo edifici importanti, poich\u00e9 la via era un po' una passerella per la popolazione marinese in occasione di processioni o pubbliche ricorrenze. Inizialmente, attorno al 1580 il cardinale Giovan Battista Castagna, futuro papa Urbano VII ed amico del feudatario Marcantonio II Colonna, fece erigere \"Palazzo Castagna\", imponente edificio in peperino noto come \" 'u Palazzu Pentu\" per i numerosi fregi dipinti presenti sulla facciata. In seguito, tra il 1640 ed il 1662 venne posta in opera la \"Basilica di San Barnaba\", a cui si aggiunse attorno al 1690 l\"'Oratorio del Gonfalone\": queste strutture occupano un intero isolato prospettante su Corso Trieste, per una lunghezza complessiva di una novantina di metri. Infine, risalgono ragionevolmente al XVIII secolo alcuni edifici raffinati tra cui \"Palazzo Capri\". Dopo l'Unit\u00e0 d'Italia, fra il 1881 ed il 1884, il Comune fece realizzare al termine del Corso, sull'attuale piazza Giacomo Matteotti, una nuova residenza municipale, attualmente nota come \"Palazzo Matteotti\". Nel XIX secolo erano famose le \"scalette del Corso\", poich\u00e9 ogni portone aveva la sua scaletta in peperino: nel secondo dopoguerra, con l'innalzamento del livello di calpestio, sono rimaste solo pochissimi esempi di queste scalette. Durante la seconda guerra mondiale alcuni edifici del Corso furono colpiti dai bombardamenti alleati, in seguito ai quali venne anche liberata dalle abitazioni che la avevano fino ad allora attorniata la torre circolare dell'antica Rocca Frangipane, che si prospetta all'angolo tra il Corso e piazza Matteotti. \nIl toponimo originario di Corso Trieste era in realt\u00e0 \"Strada Larga\": solo in epoca fascista prese il nome di \"Corso Vittorio Emanuele II\" che rimase fino alla caduta del Fascismo nel 1944, quando assunse la denominazione attuale."}
{"id": "1845473", "revid": "1632387", "url": "https://it.wikipedia.org/wiki?curid=1845473", "title": "The Presets", "text": "I The Presets sono un gruppo di musica elettronica con tonalit\u00e0 pop e reggae formatosi a Sydney nel 2003.Il duo \u00e8 formato da Julian Hamilton e Kim Moyes.\nAll'attivo i due vantano collaborazioni anche nell'ambito della musica rock. Julian Hamilton ha infatti supportato in diversi concerti i Silverchair come tastierista. Sia Hamilton che Moyes formano con il frontman dei Silverchair Daniel Johns, la side-band The Dissociatives (2004)."}
{"id": "1845474", "revid": "287204", "url": "https://it.wikipedia.org/wiki?curid=1845474", "title": "Gran Premio di Francia 1980", "text": "Il Gran Premio di Francia 1980 \u00e8 stata la settima prova della stagione 1980 del Campionato mondiale di Formula 1. Si \u00e8 corsa domenica 29 giugno 1980 sul Circuito de Le Castellet. La gara \u00e8 stata vinta dall'australiano Alan Jones, su Williams-Ford Cosworth; per il vincitore si tratt\u00f2 del settimo successo nel mondiale. Ha preceduto sul traguardo i francesi Didier Pironi e Jacques Laffite, entrambi su Ligier-Ford Cosworth.\nVigilia.\nLa controversia tra FOCA e FISA.\nIl precedente Gran Premio di Spagna, al quale non avevano partecipato la Ferrari, la Renault e l'Alfa Romeo (mentre l'Osella vi aveva partecipato ma tramite un'iscrizione del pilota Eddie Cheever), era stato dichiarato illegittimo dalla FIA, in seguito alla battaglia che si era scatenata tra la Federazione Internazionale Sport Automobilistico (FISA), presieduta da Jean-Marie Balestre e la Formula One Constructors Association (FOCA), guidata da Bernie Ecclestone, per il controllo del Campionato Mondiale di Formula 1. La FOCA si era rifiutata di saldare le multe comminate dalla FISA per la mancata partecipazione, dei piloti delle scuderie pi\u00f9 legate alla FOCA, ai \"briefing\" dei gran premi del Belgio e di Monaco, e aveva esautorato la FISA dalla gestione della gara iberica.\nQuesta situazione mise in dubbio la tenuta del gran premio francese ma Bernie Ecclestone assicur\u00f2 la presenza delle scuderie della FOCA per il Gran Premio di Francia, ma i piloti che avevano partecipato alla gara rischiavano fino un anno di squalifica da parte della loro associazione nazionale oppure da quella sul cui territorio si era disputata una corsa vietata. Jean-Marie Balestre si dichiar\u00f2 comunque favorevole a una soluzione mite nei confronti dei conduttori, visti gli obblighi contrattuali che li legavano alle rispettive scuderie. Nei confronti dei team, invece, non vi erano precedenti.\nL'incertezza sulla presenza dei team della FOCA per\u00f2 rimase, tanto da mettere in dubbio la tenuta del Gran Premio di Francia, visto il numero ridotto di scuderie che vi avrebbero partecipato. Si prospett\u00f2 l'ipotesi che la Ferrari potesse inviare tre vetture, quattro l'Alfa e la Renault, e due vetture l'Osella, alle quali si sarebbero aggiunte due ATS e tre McLaren, che sembravano pronte ad abbandonare il fronte della FOCA e a fondare una nuova associazione di costruttori.\nNel frattempo gli organizzatori dei gran premi di Formula 1 di tredici Paesi (tra cui quello del Gran Premio di Francia) s'impegnarono a non ospitare sui propri circuiti gare illegali.\nIl 6 giugno si giunse vicini a un accordo quando la FOCA si dichiar\u00f2 pronta a pagare le multe sancite in merito al Gran Premio del Belgio e a quello di Monaco, in cambio dell'annullamento delle sospensioni che erano state decise dalla FIA. Jean-Marie Balestre, presidente della FISA, afferm\u00f2 che i tre emissari della sua federazione all'incontro non erano autorizzati ad addivenire a una decisione di tale portata, e quindi che l'accordo non era stato ancora concluso.\nSi tent\u00f2 una nuova mediazione in una riunione a Modena, il 18 giugno, tra i rappresentanti dei tre team pi\u00f9 vicini alla FISA (Ferrari, Renault e Alfa Romeo) e tre rappresentati legati maggiormente alla FOCA (Frank Williams, Ligier e Colin Chapman). Le tre case costruttrici ribadirono il loro appoggio alle modifiche regolamentari proposte dalla FISA.\nLa situazione divenne maggiormente intricata in quanto la FOCA minacci\u00f2 di restituire le licenze alla FISA e di non partecipare al Gran Premio di Francia. Gli organizzatori corsero ai ripari, per cercare di aumentare il numero di vetture iscritte al gran premio, tanto che Fran\u00e7ois Chevalier, direttore del circuito, si rec\u00f2 a Zolder, ove il 22 giugno si disputava il \"Gran Premio del Limburgo\", settima prova del Campionato europeo di Formula 2, per convincere almeno otto concorrenti a partecipare alla prova francese di F1, offrendo un ingaggio di 12 milioni di lire a testa.\nAlcune scuderie (come la Toleman, la March e la scuderia di Ron Dennis) rifiutarono la proposta essendo il campionato ancora aperto, mentre altre (come la Minardi, l'AGS, il Team Sanremo e la Maurer) sembravano pi\u00f9 inclini ad accettare l'invito. Questo per\u00f2 avrebbe costretto a ridurre la lunghezza della gara, vista la minore autonomia delle vetture della classe cadetta. Vi era inoltre il problema che, in F2, la fornitura di gomme della Goodyear, che serviva molti team, era gestita da Bernie Ecclestone, capo della FOCA. Inoltre la presenza di vetture di Formula 2 era considerata causa di pericolo tanto che Ferrari e Renault non sembravano disponibili a partecipare in tale caso al gran premio, cosa che di fatto, avrebbe portato al suo annullamento.\nLa proposta di Chevalier venne accolta da otto concorrenti anche se, successivamente, si evidenziarono dei problemi per le forniture degli pneumatici alle vetture di F2 da parte della Goodyear, per la gara francese, e pur in presenza dell'impegno della Pirelli di fornire assistenza. Gli iscritti della F2 erano una March del Team Sanremo, una AGS, le due Minardi, due Maurer e le due Toleman, anche se l'iscrizione di queste due vetture era stata fatta in via privata, tanto che il team si opponeva alla loro presenza.\nIl 21 giugno, dopo in una riunione a Ginevra, i maggiori sponsor del campionato mondiale di F1 inviarono un ultimatum alle parti in causa affinch\u00e9 trovassero un accordo, pena l'interruzione dei finanziamenti alle scuderie. Jean-Marie Balestre fiss\u00f2 come termine ultimo, per l'iscrizione al gran premio, la mattina del gioved\u00ec 26 giugno. La FISA aveva gi\u00e0 raccolto l'iscrizione di tre Ferrari, tre Renault, tre Alfa Romeo e dell'Osella. Balestre dichiar\u00f2 che, in assenza di altre vetture, la griglia sarebbe stata completata con otto vetture di F1 o F. Aurora (anche se questo campionato, per il 29 giugno, prevedeva il G.P. Lotteria), e non con le otto vetture di Formula 2, come era stato precedentemente annunciato.\nLo sblocco della situazione venne trovato dopo una lunga riunione, tra il 24 e 25 giugno, presso l'aeroporto londinese di Heatrow che vide presenti Jean-Marie Balestre e Bernie Ecclestone. La pressione degli sponsor spron\u00f2 tutte le scuderie legate alla FOCA a iscriversi al Gran Premio di Francia: FISA e FOCA decisero di rinviare cos\u00ec la definizione definitiva della questione a dopo il gran premio francese. In ambito regolamentare la FOCA present\u00f2 una serie di proposte tecniche tra cui la rimozione del divieto di utilizzo delle \"minigonne\", che venne sottoscritto anche dai rappresentanti di quelle scuderie maggiormente favorevoli a tale divieto come Ferrari e Renault.\nPer chiudere la vicenda sul Gran premio di Spagna la federazione spagnola, competente per il gran premio annullato, decise di comminare una multa di 3.000 franchi svizzeri a ciascun pilota che aveva preso parte alla gara poi dichiarata nulla.\nL'incertezza sulla gara aveva spinto, inizialmente, la televisione francese a non garantire la trasmissione in diretta della corsa, tanto che la televisione inglese si era affrettata a modificare il suo palinsesto. Solo sei emittenti europee decisero di trasmettere in diretta l'evento.\nUn'ulteriore causa di incertezza venne dall'annuncio, fatto da un gruppo di agricoltori francesi, di voler bloccare le strade di accesso al tracciato il giorno della gara, per protestare contro l'importazione di prodotti agricoli dalla Spagna.\nSviluppi futuri.\nLa Talbot, azienda automobilistica francese controllata dalla Peugeot, acquist\u00f2 il 70% delle quote della Ligier. L'accordo, dal lato sportivo, avrebbe portato all'entrata della Talbot in Formula 1 dal , con una vettura costruita da Ligier, a motore Matra. La casa francese aveva, gi\u00e0 nei mesi precedenti, annunciato la sua volont\u00e0 di entrare nella massima formula.\nLa Talbot, col nome di Talbot-Lago, aveva gi\u00e0 preso parte a due edizioni del campionato mondiale di F1, nel e . In 13 gran premi iridati la casa francese aveva ottenuto come miglior piazzamento due terzi posti.\nAspetti tecnici.\nIl gran premio si spost\u00f2 dal Circuito di Digione al Circuito Paul Ricard, nella solita alternanza tra i due tracciati. Il circuito nel dipartimento del Varo ospitava per la sesta volta una prova del campionato mondiale di F1.\nAspetti sportivi.\nIl pilota elvetico Marc Surer torn\u00f2 al volante dell'unica ATS, dopo l'incidente nelle prove del Gran Premio del Sudafrica, che lo aveva costretto ad interrompere la stagione. L'olandese Jan Lammers, impiegato fino a quel momento dalla scuderia tedesca, pass\u00f2 all'Ensign, ove prese il posto di Patrick Gaillard, impiegato solo nel Gran Premio di Spagna, poi invalidato. L'Alfa Romeo, dopo aver inviato in Spagna anche Vittorio Brambilla, per il gran premio francese conferm\u00f2 l'impiego dei soli Patrick Depailler e Bruno Giacomelli. Il francese, pur avendo subito un incidente in dei test sul Circuito di Brands Hatch durante il mese, fu in grado di partecipare al gran premio. La Brabham conferm\u00f2 l'argentino Ricardo Zunino, pur avendo fatto testare la vettura a H\u00e9ctor Rebaque.\nLa gara francese era la settima del calendario iridato, dopo l'annullamento del Gran Premio di Spagna. Terminava cos\u00ec il primo \"girone\" di gare in cui era diviso il campionato mondiale. Solo i migliori cinque risultati di queste prime sette gare contavano ai fini della classifica piloti. Nessun pilota per\u00f2 era nella condizione di dover scartare dei punti qualora fosse giunto nei primi sei in Francia, in quanto nessun pilota aveva gi\u00e0 ottenuto cinque arrivi nei punti.\nUltima gara nella quale risultano iscritte (ma non qualificate) vetture della scuderia Shadow fondata da Don Nichols nel 1973.\nQualifiche.\nResoconto.\nL'inizio delle prove del venerd\u00ec venne ritardato di un'ora per l'assenza dell'eliambulanza, come richiesto dalla FOCA.\nNella prima giornata di prove il pi\u00f9 rapido fu Jacques Laffite in 1'38\"88, che precedette i due suoi connazionali Ren\u00e9 Arnoux e Didier Pironi. La Renault, favorita dal motore turbo, tocc\u00f2 i 320\u00a0km/h, al termine del lungo rettilineo del \"Mistral\". Il tempo di Laffite fu di quasi sei secondi pi\u00f9 basso di quello fatto registrare, sullo stesso tracciato, da John Watson, nelle qualifiche dell'edizione 1978, l'ultima che si era disputata sul tracciato de Le Castellet. Le prove del venerd\u00ec videro un incidente per Patrick Depailler, che usc\u00ec di pista a oltre cento chilometri all'ora. Il francese fu costretto a utilizzare il muletto per il resto della sessione.\nAl sabato pochi riuscirono a migliorare i loro tempi, cos\u00ec Laffite conquist\u00f2 la sesta \"pole position\" della sua carriera in F1. Marc Surer fu comunque capace di passare dal ventiduesimo all'undicesimo tempo, migliorandosi di due secondi e mezzo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa Williams decise di montare pneumatici da 15 pollici sulla vettura di Alan Jones, in luogo dei tradizionali pneumatici da 13 pollici. L'Osella pot\u00e9 prendere il via noleggiando un motore Ford Cosworth DFV dall'Ensign, che non si era qualificata.\nJacques Laffite prese la testa al via, seguito da Ren\u00e9 Arnoux, Didier Pironi, Alan Jones, Carlos Reutemann, Nelson Piquet e Alain Prost. Gilles Villeneuve fu autore di un'ottima partenza che lo port\u00f2 dalla diciassettesima piazzola di partenza all'ottavo posto. Nel corso del primo giro vi fu un duello tra Pironi e Arnoux: alla \"chicane\" prima della \"curva de L'\u00e8cole\": Pironi attacc\u00f2 Arnoux e si porta subito al secondo posto, poi Arnoux, sull'interminabile rettilineo del \"Mistral\", sfrutt\u00f2 appieno la potenza del suo turbo ma Pironi fu capace di risuperarlo.\nLaffite inizi\u00f2 a guadagnare un certo margine sugli avversari mentre nel corso del secondo giro Arnoux pass\u00f2 ancora Pironi; intanto Nelson Piquet aveva passato anche Reutemann ed era quinto dietro Jones. Anche Alain Prost scavalc\u00f2 Reutemann: vi erano cos\u00ec quattro piloti francesi nei primi sei posti. Jones pass\u00f2 Didier Pironi al giro quattro mentre Prost si ritir\u00f2 per la rottura dell'avantreno. Al quinto giro, alla \"chicane\", Arnoux si vide affiancare e superare da Pironi e Jones, il pilota della Ligier pass\u00f2 secondo davanti a Jones e Arnoux.\nAlan Jones riusc\u00ec a passare Pironi all'ottavo giro e, tre giri dopo, anche Nelson Piquet salt\u00f2 Arnoux. La classifica vedeva ora, dietro a Laffite, Jones, poi Pironi, Piquet, Arnoux, Reutemann e Villeneuve. La gara del canadese della Scuderia Ferrari fu penalizzata da un cambio gomme al giro ventisette: Villeneuve ripart\u00ec undicesimo.\nJacques Laffite mantenne il comando fino al 35\u00ba giro quando venne passato da Alan Jones alla chicane. Al giro 42 anche Didier Pironi pass\u00f2 Laffite. Gilles Villeneuve, nel frattempo, fu capace di risalire in ottava posizione.\nAlan Jones vinse per la settima volta in carriera, precedendo Pironi, Laffite, Piquet, Arnoux e Carlos Reutemann. La scelta tecnica della Williams in merito al diametro delle gomme consent\u00ec all'australiano un minore degrado delle stesse, in quanto il calore veniva dissipato su una superficie pi\u00f9 ampia dello pneumatico.\nRisultati.\nI risultati del gran premio furono i seguenti:"}
{"id": "1845475", "revid": "697352", "url": "https://it.wikipedia.org/wiki?curid=1845475", "title": "Chiesa di San Leonardo (Grosseto)", "text": "La chiesa di San Leonardo era un edificio religioso situato nel centro storico di Grosseto.\nLa sua ubicazione era nell'attuale piazza dei Martiri d'Istia, nel punto in cui sorge la chiesa della Misericordia, ricostruita sulle fondamenta dell'antico edificio demolito nel 1844.\nStoria.\nLa pi\u00f9 antica testimonianza della chiesa di San Leonardo a Grosseto risale al 1152, quando la contessa Gemma della famiglia comitale degli Aldobrandeschi, fece dono all'abbazia di San Salvatore al Monte Amiata di \u00abomni ratione, quam domus Ildebrandesca habet in terratico salinarum cum canonicis Grosseti et hospitali sancti Leonardi de Grosseto, idest: quarta pars predicti terratichi\u00bb. Il fatto che sia citato un ospedale intitolato a San Leonardo, lascia supporre che la chiesa annessa dovesse gi\u00e0 esistere in quella data; le saline menzionate inoltre riconduce a San Leonardo l'appartenenza del lago del Querciolo, localit\u00e0 dove le terre della Commenda di San Leonardo sono documentate fino al XVIII secolo.\nNel testamento del conte Ildebrandino Aldobrandeschi del 1208 la chiesa di San Leonardo figura tra quelle beneficiate di un lascito. Dalle carte \u00e8 ipotizzabile che la chiesa con relativo ospedale, fosse stata fondata dagli Aldobrandeschi per i cavalieri templari: la stessa dedicazione a San Leonardo \u00e8 fattore comune agli ordini dei templari e degli ospitalieri. La chiesa \u00e8 nuovamente citata nelle \"Rationes Decimarum\" del 1303. Alla soppressione dell'ordine dei templari la chiesa pass\u00f2 ai cavalieri gerosolimitani.\nLa chiesa \u00e8 descritta nella relazione della visita apostolica del 1575, effettuata del vescovo di Perugia Francesco Bossi, come abbandonata e ridotta a uso di magazzino, assai impoverita e privata delle campane. Nel 1585 il vescovo Claudio Borghese riferiva che avevano preso ufficio della chiesa i frati di San Francesco, che vi celebravano messa una volta a settimana. Il vescovo Clemente Politi ordin\u00f2 nel 1592 il rifacimento del tetto e delle vetrate, e che ogni anno vi fosse organizzata la festa del santo titolare.\nLa chiesa venne chiusa in seguito alle soppressioni lepoldine del 1785; tuttavia, la commenda di San Leonardo rimase propriet\u00e0 dell'ordine di Malta e questa concesse nel 1793 l'uso della chiesa alla locale Confraternita della Misericordia, che non era pi\u00f9 in possesso della chiesa di San Giovanni Decollato. Nel 1827 un benefattore senese, Celso Bargagli, acquist\u00f2 la commenda con la chiesa e la don\u00f2 alla Misericordia. La confraternita predispose la sostituzione dell'ormai rovinato edificio con uno da costruirsi \"ex novo\", e la chiesa di San Leonardo venne cos\u00ec demolita nel 1844. Sul luogo dove sorgeva venne costruita la chiesa di San Giovanni Battista, o chiesa della Misericordia, su progetto dell'ingegnere Pietro Passerini e consacrata nel 1854. Per l'occasione la confraternita fu elevata al grado di arciconfraternita.\nDescrizione.\nLa chiesa sorgeva nel punto esatto dove \u00e8 stata edificata la chiesa della Misericordia; era costituita da un'unica aula rettangolare ed era conclusa da un'abside semicircolare. Originariamente, la chiesa di San Leonardo doveva presentarsi in stile romanico. Si affacciava sulla piazza alla quale conferiva il nome, come rilevato nella carta dell'ingegnere Andrea Dolcini del 1749, mentre sul lato sinistro si trovavano i due pozzi detti \"dell'acqua bona\" e \"dell'acqua cattiva\".\nGli scavi condotti nel centro storico tra il 1997 e il 2005 hanno riportato alla luce uno dei due pozzi con cisterna, lasciato visibile e protetto da un'inferriata; allo stesso modo, gli scavi hanno permesso di rintracciare sul retro della chiesa della Misericordia l'abside originario della chiesa di San Leonardo."}
{"id": "1845480", "revid": "22475", "url": "https://it.wikipedia.org/wiki?curid=1845480", "title": "Massiccio del Mercantour", "text": "Il Massiccio del Mercantour \u00e8 un massiccio montuoso delle Alpi situato a cavallo del dipartimento francese delle Alpi Marittime, delle Alpi dell'Alta Provenza sul versante francese e del Piemonte sul versante italiano. Il versante italiano \u00e8 chiamato massiccio dell'Argentera, nelle Alpi Marittime. Il nome deriva dalla Cima del Mercantour.\nGeografia.\nCaratteristiche.\nIn senso stretto il massiccio si estende lungo la linea di montagne che va dalla Rocca dei Tre Vescovi (presso il Colle della Bonette) al Colle di Tenda. In senso pi\u00f9 ampio, da un punto di vista turistico e di organizzazione geografica, comprende alcune aree estese pi\u00f9 a nord e ad ovest.\n\u00c8 compreso tra il massiccio dell'Ubaye e l'affluente \"Ubayette\" a nord-ovest; il massiccio Oronaye e la Stura di Demonte a nord; le Alpi Liguri e la Valle Vermenagna a est; le Prealpi di Nizza e la Vesubia a sud-est;\nle Prealpi di Castellane e il Varo a sud e infine il massiccio del Monte Pelat a ovest. Dal Mercantour si dipartono anche le gole della Tinea e della Cians, affluenti del Varo.\nIl parco nazionale del Mercantour comprende, tra le altre cose, la parte francese del massiccio eccetto la zona compresa tra la stazione sciistica di Isola 2000 e il lago di Rabuons.\nGeologia.\nIl massiccio \u00e8 costituito da rocce risalenti a 350 milioni di anni fa. Principalmente si trovano gneiss e affioramenti di granito. A est si incontrano rocce sedimentaree pi\u00f9 recenti come il calcare, la scisto, l'arenaria violacea della valle delle Meraviglie. A nord e ovest del massiccio, lungo le valli dell'Ubaye, della Tinea e del Varo, sono presenti depositi di rocce alluvionali."}
{"id": "1845481", "revid": "729019", "url": "https://it.wikipedia.org/wiki?curid=1845481", "title": "Castello di Rosciano", "text": "Il castello di Rosciano, chiamato anticamente \"Russanum\", \"Rescanum\", \"Recsano\" e \"Rusciano\", si trova nelle frazione Signoria del comune di Torgiano.\nIl castello, eretto su un sito etrusco e successivamente romano, fu distrutto da Totila nel 548, e veniva considerato inespugnabile nel Medioevo..\nLa prima notizia storica della localit\u00e0 risale al 18 febbraio 1038 quando Corrado II, re di Germania e imperatore, conferm\u00f2 i beni al monastero tifernate del Santo Sepolcro: tra le propriet\u00e0 elencate vi era anche la chiesa di Sant'Angelo in loco Rusciano, nel territorio di Assisi.\nFu concesso agli Scifi conti di Sassorosso da Federico II, ed in seguito pass\u00f2 successivamente ai Tancredi, ai Signorelli, ai Graziani, ai Baglioni, agli Ansidei per poi divenire possedimento dello Stato della Chiesa.\nNel 1266 il corpo di san Crispolto fu trasferito dalla badia di Passaggio di Bettona all'interno di Rosciano.\nNel 1274 il comune di Perugia, inizi\u00f2 l'erezione del castello di Torgiano per crearsi un avamposto in territorio bettonese, ci\u00f2 segn\u00f2 l'inizio di una fase di accesa rivalit\u00e0 tra gli abitanti di Rosciano e Torgiano che port\u00f2 a scontri armati tra le due comunit\u00e0 nel settembre del 1277.\nNel 1378 Urbano VI conferm\u00f2 per 20 anni la diretta giurisdizione di Perugia su Rosciano. Tello, signore del castello, rifiut\u00f2 questa sottomissione, e nel 1383 si consegn\u00f2 a Guglielmo di Carlo Fiumi, gonfaloniere di Assisi.\nBonifacio IX successore di Urbano VI concesse il castello a Tello.\nNel 1384 fu preso dai perugini che lo distrussero fino alle fondamenta\nLa chiesa di Sant'Angelo di Rosciano \u00e8 stata sede di un priorato camaldolese dipendente dall'abbazia di Sansepolcro dal XIII secolo fino al 1521."}
{"id": "1845483", "revid": "767487", "url": "https://it.wikipedia.org/wiki?curid=1845483", "title": "Rhys Taylor", "text": "Carriera.\nClub.\nCresciuto nel settore giovanile del Chelsea, milita nella squadra riserve gi\u00e0 dalla stagione 2006-2007, e nel dicembre 2007 \u00e8 stato convocato in prima squadra, rimanendo tre volte in panchina. Nella stagione 2007-2008 \u00e8 stabilmente il portiere della squadra riserve.\nIl 25 novembre il giocatore firma un contratto di prestito con la squadra di seconda divisione inglese dei Queens Park Rangers dove assume il ruolo di portiere di riserva alle spalle del titolare, il ceco Radek \u010cern\u00fd. Con i Queens Park Rangers non scende mai in campo ed il 4 gennaio 2010 fa ritorno al Chelsea.\nNazionale.\nCon la nazionale gallese ha disputato le qualificazioni per gli Europei di categoria del 2005 (come riserva) e del 2006 (titolare).\nHa esordito nella nazionale Under-21 il 21 agosto 2007 nell'amichevole Svezia-Galles 3-4, sostituendo F\u00f4n Williams nell'intervallo e senza subire gol.\nIl 20 agosto 2008 \u00e8 stato convocato per la prima volta in nazionale maggiore per la partita amichevole contro la Georgia, dove per\u00f2 non \u00e8 sceso in campo."}
{"id": "1845484", "revid": "159341", "url": "https://it.wikipedia.org/wiki?curid=1845484", "title": "Tribunale amministrativo dell'Organizzazione internazionale del lavoro", "text": "Il Tribunale amministrativo dell'Organizzazione internazionale del lavoro (TAOIL), in francese Tribunal administratif de l'Organisation internationale du travail (TAOIT), \u00e8 un organo giurisdizionale dell'Organizzazione internazionale del lavoro (OIL) con il compito di dirimere le controversie tra l'organizzazione e i suoi funzionari. \nIl tribunale \u00e8 nato dalla trasformazione, decretata dall'assemblea della Societ\u00e0 delle Nazioni nella sua ultima riunione (risoluzione n.815 del 18 aprile 1946), del Tribunale della Societ\u00e0 delle Nazioni. La Conferenza internazionale del lavoro approv\u00f2 poi lo statuto. I giudici che lo compongono sono sette, tutti di diversa nazionalit\u00e0, eletti per tre anni dalla Conferenza dell'OIL.\nLa giurisdizione.\nLe seguenti organizzazioni internazionali hanno affidato al Tribunale le controversie che potrebbero sorgere tra esse e i loro rispettivi funzionari."}
{"id": "1845485", "revid": "287204", "url": "https://it.wikipedia.org/wiki?curid=1845485", "title": "Classe Glorious", "text": "La classe Glorious fu una classe di portaerei della Royal Navy, una modifica estrema di una serie di tre incrociatori da battaglia quasi gemelli convertiti in portaerei durante la costruzione.\nProgetto.\nQueste navi vennero progettate per essere dei \"large light cruiser\" (\"grandi incrociatori leggeri\"), secondo l'idea di Jackie Fisher, Primo Lord del Mare, di un possibile sbarco anfibio sulla costa baltica della Germania durante la prima guerra mondiale. La flotta di Sua Maest\u00e0 accolse la \"Furious\" e le sue (quasi) gemelle \"Glorious\" e \"Corageous\" con un certo scetticismo fin dall'inizio, tanto che vennero loro affibbiati i nomignoli di \"Spurious\", \"Curious\" ed \"Outrageous\", gi\u00e0 nel loro ruolo iniziale di \"grandi incrociatori leggeri\".\nIn base al progetto iniziale avrebbe dovuto essere un incrociatore leggermente corazzato, ma armato con due potenti cannoni navali da 457mm montati su affusti singoli, uno a poppa e uno a prua. L'obbiettivo era di disporre di una nave pesantemente armata in grado di navigare negli stretti del Baltico al fianco di navi da guerra minori. Comunque mentre era in fase di costruzione si comprese che sarebbe stato pi\u00f9 utile in un altro ruolo. Solo uno dei due grossi cannoni venne installato, la torre di prua venne rimossa prima del varo e sostituita con un ponte aperto lungo 49 metri per il decollo di aerei, con un hangar sottostante. In seguito alle prove di fuoco del luglio 1917, che dimostrarono che lo scafo non poteva reggere l'effetto del fuoco del cannone di poppa, anche questo venne rimosso.\nDurante le prove lo sqr. cdr. Edwin Dunning atterr\u00f2 con successo a bordo della \"Furious\" pilotando un Sopwith Pup, diventando la prima persona ad atterrare con un aereo su una nave in movimento. Comunque uno pneumatico scoppi\u00f2 durante il suo secondo tentativo facendo rovesciare su un fianco l'aereo e uccidendo Dunning. La disposizione del ponte era poco soddisfacente: per poter atterrare gli aerei dovevano manovrare intorno alla sovrastruttura. La \"Furious\" ritorn\u00f2 in cantiere nel 1917 per la rimozione della torre di poppa, rimpiazzata da un alto ponte di 91 m per l'atterraggio e da un altro hangar, dandogli sia un ponte di decollo e uno di atterraggio. Vennero anche installati due elevatori al servizio degli hangar.\nServizio.\nDopo la sua entrata in servizio il 15 marzo 1918 la \"Furious\" ed i suoi aerei parteciparono a diverse importanti battaglie della prima guerra mondiale, tra cui il raid di Tondern del luglio 1918.\nNel 1939 venne nuovamente modificata: il ponte di decollo venne convertito in una piattaforma armata con diversi cannoni antiaerei e venne installata sul lato destro del ponte di volo una piccola isola contenente la stazione di direzione del tiro, i posti vedetta ed un radiofaro. Fu in questa configurazione che serv\u00ec nella seconda guerra mondiale. Nel 1941-1942 venne nuovamente allungato il ponte di volo.\nComunque con il progredire della guerra l'et\u00e0 della nave e le sue limitazioni divennero sempre pi\u00f9 evidenti e venne rimpiazzata da vascelli pi\u00f9 moderni. La \"Furious\" venne messa in riserva nel settembre 1944 e venduta nel 1948. la sua demolizione inizi\u00f2 il 15 marzo 1948, lo scafo venne demolito a Troon in luglio.\nLa \"Glorious\" venne affondata insieme ai suoi cacciatorpediniere di scorta \"Acasta\" ed \"Ardent\" dagli incrociatori da battaglia tedeschi \"Scharnhost\" e \"Gneisenau\" durante la campagna di Norvegia del 1940, mentre rientrava in Inghilterra dopo aver recuperato aerei della RAF evacuati da una base norvegese.\nLa \"Courageous\" venne affondata dal sommergibile tedesco U29 il 17 settembre 1939, mentre effettuava un pattugliamento antisommergibili."}
{"id": "1845487", "revid": "339392", "url": "https://it.wikipedia.org/wiki?curid=1845487", "title": "Illi\u010divec Mariupol", "text": ""}
{"id": "1845488", "revid": "256896", "url": "https://it.wikipedia.org/wiki?curid=1845488", "title": "TAOIT", "text": ""}
{"id": "1845489", "revid": "256896", "url": "https://it.wikipedia.org/wiki?curid=1845489", "title": "TAOIL", "text": ""}
{"id": "1845490", "revid": "404449", "url": "https://it.wikipedia.org/wiki?curid=1845490", "title": "Chiesa di San Giovanni Battista (Grosseto)", "text": ""}
{"id": "1845491", "revid": "178039", "url": "https://it.wikipedia.org/wiki?curid=1845491", "title": "Kobukson", "text": "Le navi testuggine (Kobukson o \"geobukson\", \uac70\ubd81\uc120 in coreano) erano delle navi da guerra coreane ideate e costruite dall'ammiraglio Yi Sun Sin per fronteggiare la flotta giapponese durante la guerra tenutasi in due riprese fra il 1592 ed il 1598. Questa classe di navi venne utilizzata ad intermittenza dalla marina reale coreana durante la dinastia Joseon tra il XV ed il XIX secolo, ma il suo peso bellico decrebbe in proporzione con la riduzione dell'efficienza della marina reale\nL'effettiva presenza della corazzatura in ferro \u00e8 fonte di dibattito.\nStoria.\nSebbene la Corea sia una piccola nazione, ha anch'essa una storia navale, dovuta alla necessit\u00e0 di difendersi dalle invasioni giapponesi. La prima menzione di una Kobukson si trova negli annali coreani del 1413, dove si parla del combattimento tra una di esse ed una nave giapponese. Tuttavia, tale tipologia di nave sembra essere successivamente precipitata nel dimenticatoio, finch\u00e9 non fu riscoperta e affinata da Yi Soon Sin, celebre ammiraglio ed eroe nazionale coreano.\nLa kobukson di Yi Soon Sin era una grossa nave spinta da remi e da due alberi; aveva feritoie di tiro per archi, cannoni e mortai, poteva lanciare materiale infuocato ed era dotata di un ponte con punte acuminate, come misura anti abbordaggio, oltre a dimensioni considerevolmente superiori alle sue avversarie nipponiche, peraltro sempre superiori in numero. La \"kobukson\" derivava dalla precedente \"panokseon\", lo standard coreano durante la guerra dei sette anni (1592-1598) col Giappone. Yi punt\u00f2 sulla costruzione di potenti navi in grado di distruggere i fragili vascelli nipponici, in numero soverchiante (oltre 700 in alcune fasi contro, al pi\u00f9, un centinaio di navi coreane), e spesso riusc\u00ec ad ingaggiare battaglia ponendo il nemico in condizione di non poter sfruttare questa preponderanza numerica; ad esempio nella battaglia dell'isola di Hansan Yi pose le sue potenti ma poche navi in uno stretto schierandole \"ad ala di gru\", e costrinse le pi\u00f9 numerose navi giapponesi ad affrontarle in numero limitato, quindi in momentanea parit\u00e0 numerica, distruggendole poche alla volta.\nYi Soon Sin era considerato un tattico brillante ed innovativo in mare; grazie alle sue doti, la numericamente piccola marina coreana prevalse pi\u00f9 volte contro flotte nipponiche, pi\u00f9 numerose ma di capacit\u00e0 belliche inferiori, dal punto di vista individuale. Yi mor\u00ec nell'ultima battaglia che segn\u00f2 la sconfitta definitiva del Giappone ed il suo ritiro dalla Corea.\nCaratteristiche.\nProtezioni.\nLa presenza o meno di una corazzatura sovrastante il ponte \u00e8 dibattuta. Una fonte d'epoca degli invasori giapponesi descrive le kobukson come \"ricoperte di ferro\"..\nSecondo lo storico Samuel Hawley, per\u00f2, questo non voleva significare necessariamente che esse fossero effettivamente ricoperte da una corazzatura di ferro, ma pi\u00f9 semplicemente che presentassero delle punte in ferro sul tetto per contrastare un eventuale abbordaggio nemico.\nEffettivamente, le fonti coreane dell'epoca non supportano l'affermazione che le kobukson fossero corazzate.\nLo stesso Yi Sun Sin quando parla delle kobukson nelle sue memorie riporta solo la presenza di punte di ferro sul tetto, per ferire i nemici che tentino di salire a bordo, ma non menziona alcuna copertura in ferro. Allo stesso modo il nipote di Yi Sun Sin, Yi Pun, cronista durante la guerra contro i giapponesi, nelle sue memorie parla solo di \"punte di ferro\" posizionate sul ponte.\nGli annali del re Seonjo, una raccolta completa di documenti ufficiali del periodo, non fanno menzione alcuna di navi corazzate in ferro.\nInfine, il primo ministro coreano Yu Seong-ryong descrisse esplicitamente le kobukson come ricoperte da tavole di legno.\nArmamento.\nLa nave era dotata di cannoni, in media 11, la cui portata si aggirava sui 300-500 metri, oltre ad una testa di drago dotata di zolfo, ma le aperture erano ben pi\u00f9 numerose, ed i cannoni venivano spostati alla bisogna. I tipi di cannoni erano:\nEsistevano anche cannoni portatili con gittata di 200 metri, che potevano essere utilizzati dalle feritoie di tiro alla bisogna.\nLa testa di drago posta sulla prua serviva a lanciare zolfo infuocato, ma anche come feritoia di tiro per cannoni ed armi portatili; sotto di essa vi era uno sperone in grado di devastare la fiancata delle navi avversarie, e attraverso la testa di drago si poteva poi inondare di fuoco l'interno senza protezione.\nLa nave era costruita in legno di pino, dotato di una densit\u00e0 di 0,73 ben superiore alla media degli 0,41 - 0,45 degli altri legni utilizzati nella zona, con spessori di almeno 12\u00a0cm, e questo la rendeva molto potente durante una collisione rispetto alle fragili anche se veloci navi giapponesi. Scarsamente manovrabile, poteva essere dotata di velatura, ma era sempre dotata di rematori, in quanto le vele non erano sufficienti a dotare all'imbarcazione sufficiente mobilit\u00e0, a causa della sua grande massa. Ognuno degli 8 remi posti su ciascuna fiancata era manovrato da un caposquadra e 4 rematori, che in combattimento vogavano tutti insieme, ma potevano anche essere impiegati in 2 coppie che si alternavano. La vogata veniva disciplinata dal caporemo in modo da permettere anche la rotazione della nave, che probabilmente non era dotata di timone, come si vede dalle foto delle ricostruzioni e dai disegni dell'epoca.\nL'equipaggio era costituito da 80 rematori e 50 soldati, mentre le dimensioni dell'imbarcazione oscillavano dai 30 ai 37 metri.\nUso.\nLa sua struttura rendeva la nave inadatta al mare aperto, sia per mancanza di viveri, sia per la gi\u00e0 citata scarsa mobilit\u00e0.\nEsse solitamente erano impiegate lungo le coste, mentre in battaglia s'introducevano nelle formazioni nemiche e le devastavano. Una delle tattiche utilizzate, a cominciare dalla battaglia di Hansan, prevedeva la cosiddetta \"formazione ad ala di Gru\" (coreano: Hagik-jin), nelle quali l'ammiraglia guidava le altre navi disposte a mezzaluna che finivano per circondare le navi avversarie, e secondo il giornale di storia Giapponese \u201cHistory Study\u201d (\u6b77\u53f2\u784f\u7a76, maggio 2002) avrebbe ispirato l'ammiraglio T\u014dg\u014d nella sua \"formazione a T\" utilizzata nella battaglia di Tsushima.\nIn questa battaglia avvenuta nel maggio del 1592, alcune navi di tipo inferiore, le Panakseon, vennero poste come esca davanti alla flotta giapponese che era stata inviata in una missione di ricerca e distruzione della flotta coreana che era stata individuata da Toyotomi Hideyoshi come il principale ostacolo alla conquista della Corea. Non appena la flotta nipponica si mise in caccia, le navi si ritirarono verso la costa inseguite dai giapponesi, e vennero affrontate dalla squadra coreana inferiore forte di 51 navi e numericamente inferiore alle 73 schierate dai giapponesi; la formazione coreana si dispose allora a semicerchio circondando gli avversari ed attaccandone dietro preciso ordine di Yi l'ammiraglia riuscendo nella successiva confusione ad affondare 35 navi e catturarne 14, con perdite giapponesi stimate in circa 9.000 uomini.\nUn'altra battaglia che vide impiegata la Kobukson fu la battaglia di Won Kyun nel 1596, che a causa dell'incompetenza della guida della flotta, affidata ad un altro ammiraglio dopo che Yi era caduto in disgrazia ed esonerato dal comando, si concluse con la perdita di quasi tutte le navi; su 134 se ne salvarono solo 12. Dopo aver ripreso il comando, Yi guid\u00f2 la ricostituita flotta coreana nella battaglia di Myeongnyang, terminata con una cocente sconfitta delle forze navali nipponiche che contro le 13 navi coreane persero 31 delle 130 navi che riuscirono ad impegnare la flotta coreana e ne ebbero altre 91 gravemente danneggiate; questo fu possibile grazie al fatto che Yi costrinse i giapponesi ad affrontare le sue navi in uno stretto canale costellato di scogli, non pericolosi per lo scarso pescaggio delle navi coreane con la loro carena conformata a U, ma micidiale per le profonde carene a V delle navi giapponesi, molte delle quali si incagliarono. Infine la battaglia di Noryang del 1597 vide la fine della minaccia giapponese, la cui flotta fu pesantemente sconfitta con la morte del suo comandante, il cui cadavere appeso all'albero maestro dell'ammiraglia coreana per rendere nota la sua morte. I coreani affondarono oltre 200 navi sulle 500 impegnate dai nipponici, ma Yi trov\u00f2 la morte nelle fasi finali della battaglia.\nPeriodo d'utilizzo.\nEsse furono usate durante la gi\u00e0 citata guerra, in cui ne furono prodotte dai 20 ai 40 esemplari (il primo fu varato dallo stesso Yi il 27 marzo 1592) per poi cadere lentamente in disuso, surclassate da nuove tipologie di navi."}
{"id": "1845492", "revid": "785863", "url": "https://it.wikipedia.org/wiki?curid=1845492", "title": "In questa nostra vita", "text": "In questa nostra vita (\"In This Our Life\") \u00e8 un film del 1942 diretto da John Huston.\nIl soggetto \u00e8 tratto dal romanzo omonimo scritto un anno prima da Ellen Glasgow e vincitore del premio Pulitzer.\nTrama.\nAsa e Lavinia Timberlake sono i genitori di due figlie: la dolce Joan (Roy nella versione originale), una decoratrice d'interni di successo, sposata con un medico, Piero (Peter) Kingsmill, mentre la bella e viziata Carla (Stanley) \u00e8 fidanzata con l'avvocato Giorgio (Craig) Fleming.\nAlla vigilia del matrimonio con Giorgio, Carla fugge proprio con Piero lasciando tutti sgomenti. Successivamente, Piero, ottenuto il divorzio da Joan sposa la sorella Carla stabilendosi con la stessa a Baltimora.\nIntanto Joan suggerisce a Giorgio di assumere nel suo ufficio uno studente in legge, Parry Clay, figlio della domestica dei Timberlake, Minerva.\nWilliam Fitzroy, fratello di Lavinia, unico proprietario della grande azienda della lavorazione del tabacco dopo aver sciolto la societ\u00e0 con Timberlake, non ha avuto figli dalla moglie Charlotte e ha una predilezione a dir poco morbosa per la fascinosa Carla. L'uomo \u00e8 molto ricco e l'ha ricoperta di regali, comprandole addirittura un'automobile. William propone a Giorgio di diventare suo avvocato, a patto per\u00f2 che non prenda pi\u00f9 le difese di povera gente sua antagonista in un affare. Quando Giorgio rifiuta, Joan, ammirata dal suo senso etico, accetta di sposarlo. Intanto a Baltimora il matrimonio fra Carla e Piero va presto in crisi, e il malessere di Piero \u00e8 tale che poco dopo una furibonda lite si suicida.\nCarla torna a casa e, tolto presto il lutto, trama per riconquistare Giorgio: si reca nel suo studio con un pretesto e gli chiede di cenare insieme in un ristorante della zona. Lui non le risponde ma la ragazza lo attende ugualmente per pi\u00f9 di mezz'ora; non vedendolo arrivare lascia il locale furiosa dopo aver bevuto e, guidando spericolatamente verso casa investe una donna e una bambina, ferendo gravemente la prima e la seconda. Fuggita via senza prestare soccorso, \u00e8 comunque rintracciata dalla polizia che ha individuato l'auto grazie a delle testimonianze. Carla dichiara alla polizia di aver preso la macchina molto presto e di averla poi affidata a Parry affinch\u00e9 il giovane potesse lavarla. Parry viene quindi arrestato, ma la madre Minerva informa Joan che suo figlio era rimasto a casa con lei a studiare per tutta la serata e quando Carla rifiuta di confessare l'evidenza Giorgio afferma di aver indagato presso il ristorante, dove era stata vista uscire in stato alterato proprio pochi minuti prima dell'incidente.\nL'avvocato le consiglia di costituirsi ma lei scappa e si reca nella villa degli zii per chiedere aiuto a William. L'uomo ha appena scoperto che ha solo sei mesi di vita a causa di un tumore; mentre sta dicendo alla nipote che stavolta non pu\u00f2 aiutarla si sente la sirena della polizia che sta sopraggiungendo. Carla fugge nuovamente ma durante l'inseguimento esce di strada su una curva e muore sul colpo.\nProduzione.\nIl romanzo di Ellen Glasgow, per i cui diritti la Warner Bros. aveva pagato 40.000$ descriveva anche l'esplicita passione incestuosa di William per la nipote Stanley (Carla), e diversi episodi di discriminazione razziale, due elementi che, su raccomandazione del regista Huston, lo sceneggiatore Howard Koch dovette ammorbidire, per soddisfare le richieste del Motion Picture Production Code. Bette Davis, scelta per il ruolo della scellerata Stanley Timberlake, bench\u00e9 avesse desiderato interpretare la virtuosa sorella Roy, fu insoddisfatta dell'esito finale. \"Il libro di Miss Glasgow era splendido,\" avrebbe ricordato in seguito. \"In nessun momento, la sceneggiatura era alla sua altezza\". Dello stesso parere era la Glasgow. \"Non us\u00f2 mezzi termini riguardo al film,\" raccont\u00f2 la Davis. \"Era disgustata del risultato. Non avrei potuto essere in pi\u00f9 completo accordo. Una solida storia era stata trasformata in un film inconsistente\". Per questa sua insoddisfazione congiurarono altri eventi intercorsi durante la produzione. Nel mezzo delle prove degli abiti e delle acconciature per il film, dopo che le era stato negato un periodo di riposo al termine di \"Il signore resta a pranzo\", fu comunicato alla Davis che il marito Arthur Farnsworth era stato ricoverato nell'ospedale di Minneapolis per una grave polmonite. Tra nebbia e tempeste, il viaggio in aereo, organizzato dall'amico Howard Hughes, si rivel\u00f2 ricco di insidie, richiedendo due giorni. Tra la preoccupazione per le condizioni del marito e le pressioni dello studio perch\u00e9 ritornasse al pi\u00f9 presto al lavoro, la salute della stessa Davis peggior\u00f2 al punto che le fu prescritto di tornare a Los Angeles in treno, in modo da potersi prendere qualche giorno di riposo prima di tornare al lavoro. Ancora delusa per aver dovuto interpretare la parte di Stanley, invece di quella di Roy - \"Non ero sufficientemente giovane per quel ruolo\", avrebbe ribadito la Davis - discuteva e contestava con i produttori ogni aspetto del suo personaggio. Impose a Perc Westmore volgari frangette e un'esagerata curvatura ad arco di Cupido della bocca e pretese che Orry-Kelly ridisegnasse i suoi costumi. In un solo caso, l'attrice contribu\u00ec in modo positivo al progetto. John Huston aveva contattato i pochi attori afro-americani adatti al ruolo di Parry Clay, ma nessuno di loro lo aveva soddisfatto. Un giorno, alla mensa dello studio, la Davis not\u00f2 Ernest Anderson che vi lavorava come cameriere, e intu\u00ec in lui aspetto e portamento adatti al personaggio. Convinse Huston a provarlo ed egli fu scelto per la parte. La sua interpretazione gli valse il National Board of Review Award. Tre giorni dopo l'attacco a Pearl Harbor, Huston fu costretto a lasciare la lavorazione per assumere l'incarico presso il War Department e il compito di terminare il film fu assegnato a Raoul Walsh, per quanto il suo nome non figuri nella pellicola tra i credit. Tra lui e la Davis fu subito scontro e l'attrice si rifiut\u00f2 di seguire le sue indicazioni o ripetere scene gi\u00e0 registrate. Successivamente, per una laringite, ella si assent\u00f2 dal set per diversi giorni. Al suo ritorno, a pi\u00f9 riprese il produttore Hal B. Wallis fu costretto a mediare tra la Davis e Walsh, che continuava a minacciare di andarsene. Cos\u00ec tanti furono i rinvii nella lavorazione che questa non si concluse prima di met\u00e0 gennaio 1942, ben oltre il termine prestabilito. La prima preview fu un disastro, con commenti sfavorevoli degli spettatori, concernenti in particolare pettinatura, trucco e abbigliamento della Davis. Felice di essersi lasciata alle spalle quell'esperienza, e gi\u00e0 in procinto di intraprendere la lavorazione di \"Perdutamente tua\", l'attrice non fu per nulla preoccupata da eventuali ripercussioni negative di tale accoglienza sulla sua immagine. Per quanto la riguardava, il prodotto era \"mediocre\", bench\u00e9 apprezzasse il fatto che l'immagine trasmessa da Parry Clay \"fosse quella di una persona fine. Il che fu origine di una notevole soddisfazione per la popolazione nera\". Tuttavia, quando nel 1943, prima della distribuzione all'estero, il film fu sottoposto all'esame del Office of Censorship, esso fu disapprovato in quanto \"dava per scontato il fatto che in un tribunale la testimonianza di un nero, se in conflitto con quella di un bianco, era destinata a soccombere\".\nDistribuzione.\nEdizione italiana.\nLa prima edizione italiana del film, il cui doppiaggio fu eseguito dalla C.D.C., \u00e8 caratterizzata dalla modifica dei nomi di molti personaggi, tra cui le due protagoniste (ribattezzate con nomi femminili):\nInoltre furono tagliate alcune scene per circa sette minuti, tra cui quella con Stanley e William in salotto in cui si intuisce il desiderio incestuoso dello zio per la nipote (tali scene furono reintegrate, in inglese sottotitolato, nell'edizione DVD). Il film fu poi ridoppiato negli anni 1990 per la trasmissione televisiva, con i nomi corretti e in versione integrale. Non essendo disponibile una colonna internazionale, entrambi i doppiaggi furono eseguiti sostituendo la musica e gli effetti sonori presenti durante i dialoghi.\nAccoglienza.\nCritica.\nSul \"New York Times\", Bosley Crowther lo defin\u00ec un \" film n\u00e9 divertente, n\u00e9 costruttivo.\" Coglieva che \" l'unico elemento degno di nota del film \" consisteva nella sua \" marginale, ma esplicita allusione alla discriminazione razziale... rappresentata in modo realistico, insolito per Hollywood, attraverso la rappresentazione di una personalit\u00e0 nera complessa e istruita. Per il resto il film \u00e8 una frana.\" E aggiungeva: \" Sfortunatamente, il regista John Huston non \u00e8 riuscito a conferire sufficiente originalit\u00e0 alla storia. Il racconto \u00e8 banale, lo svolgimento insopportabilmente rigido... L'interpretazione di de Havilland, nel ruolo della sorella buona che alla fine vince, \u00e8 calda e disinvolta... Ma Davis, dalla cui prestazione dipende gran parte della riuscita dell'intero prodotto, \u00e8 troppo manieristica per il gusto di questo spettatore... \u00c8, altres\u00ec, difficile individuare in lei quello stereotipo di donna passionale cui gli uomini non possono resistere. in breve, la sua malvagit\u00e0 \u00e8 cos\u00ec teatrale e cos\u00ec completamente inspiegabile che la sua abdicazione finale in un incidente automobilistico \u00e8 la parte pi\u00f9 lieta del film.\"\nPer \"Variety\" \" John Huston, al suo secondo incarico di regia, tratteggia con abilit\u00e0 i personaggi del soggetto. L'impatto drammatico di Davis \u00e8 di grande effetto, ma la protagonista \u00e8 efficacemente assistita da Olivia de Havilland, George Brent, Dennis Morgan, Billie Burke e Hattie McDaniel. La sceneggiatura riesce ad illustrare efficacemente gli oscuri moti dell'animo della protagonista e conferisce fluidit\u00e0 a dialoghi e situazioni. La regia di John Huston aggiunge intensit\u00e0 in diversi punti drammatici.\"\nCuriosit\u00e0.\nLe protagoniste Bette Davis e Olivia de Havilland avevano gi\u00e0 recitato insieme due volte e saranno ancora insieme per la quarta e ultima volta in \"Piano... piano, dolce Carlotta\" di Robert Aldrich (1964) con Joseph Cotten, mentre la de Havilland aveva gi\u00e0 recitato accanto ad Hattie McDaniel in \"Via col vento\" (1939) di Victor Fleming."}
{"id": "1845495", "revid": "131358", "url": "https://it.wikipedia.org/wiki?curid=1845495", "title": "Kryvbas Kryvyi Rih", "text": ""}
{"id": "1845504", "revid": "123759502", "url": "https://it.wikipedia.org/wiki?curid=1845504", "title": "Juan Darth\u00e9s", "text": "Il cognome \"Darth\u00e9s\" risulta dall'unione di quello di sua madre, \"Dartel\", e di suo padre, \"Fuentes\".\nBiografia.\nDi origini italiane, figlio di Leyla Dartel e di Oscar Fuentes, nacque nel 1964 in Brasile, nella citt\u00e0 di San Paolo, trasferendosi poi, all'et\u00e0 di tre anni nella localit\u00e0 di Temperley. Ha due fratelli di nome Oscar e Roberto.Si diploma presso la scuola di Arte Drammatica di Buenos Aires, studiando canto con Susana Naidich.\nDal 1994 \u00e8 sposato con l'avvocatessa Mar\u00eda del Carmen Leone, dalla quale ha avuto due bambini di nome Tom\u00e1s e Gian Franco.\nRecitazione.\nHa iniziato a recitare nel 1985 partecipando alla telenovela, \"Solo un hombre\". Dal 1989 ad oggi ha inoltre preso parte a diverse opere teatrali, tra le quali \"Nine,\" dove interpreta il protagonista Guido, ed anche, nel 1995, a \"El beso de la mujer ara\u00f1a.\" Tra gli altri ruoli in televisione si pu\u00f2 citare la telenovela \"Pasiones\", giunta in Italia nel 1990 con il titolo, \"Ti chiedo perdono,\" dove interpreta Luigi Linares, la telenovela, \"Se dice amor,\" dove interpreta il protagonista Bautista Benegas ed anche i ruoli in \"Culpable de este amor\", \"Soy gitano,\" \"099 central\" e \"Dulce Amor,\" con i quali ha ricevuto una candidatura al Premio Mart\u00edn Fierro.\nHa condotto nel 1998 l'edizione del Premio ACE insieme a Leonor Benedetto, e, nel 2000, il programma \"Tango Solo Tango\", programma candidato ad un premio Martin Fierro.\nNel 2007 ha partecipato nel ruolo di Leandro a, \"Il mondo di Patty,\" con il quale, oltre a registrare alcune canzoni ha preso parte al tour svoltosilo stesso anno fino al 2009 in tutta l'America Latina. Tra il 2010 e il 2011 \u00e8 anche protagonista dell'opera teatrale \"Arrancame la vida\" con regia di \"Chico Novarro\" dove gira gran parte dei teatri argentini. Nel 2012 \u00e8 il protagonista maschile nella telenovela \"Dulce amor\" insieme a Calu Rivero, Sebasti\u00e1n Estevanez e Carina Zampini. Nel 2014 \u00e8 protagonista nella telenovela, \"Camino al amor,\" con Mariano Mart\u00ednez, Sebasti\u00e1n Estevanez e Carina Zampini. Tra il 2015 e gli inizi del 2016 \u00e8 protagonista del telefilm, \"Los Ricos No Piden Permiso,\" per la regia di Adrian Suar Pol-ka Producciones, dove interpreta Antonio Villalba, affiancato da Araceli Gonzalez e Luciano Castro.\nMusica.\nL'attore ha pubblicato anche cinque album da solista, il primo nel 1998, intitolato \"Soledades\" per la Epsa Music con il quale si aggiudica una candidatura al Premio Gardel per il miglior album di genere tango. Nel 2000 invece pubblica il suo secondo album intitolato \"A unos ojos\" per l'etichetta Sony Music contenente undici tracce. La presentazione del CD \u00e8 stata fatta insieme al chitarrista \"Juanjo Dom\u00ednguez\".\nIl 5 ottobre 2004 ha pubblicato l'album \"As\u00ed\" per l'etichetta discografica Sony Music contenente 14 tracce e presentato al Teatro Opera di Buenos Aires. Con questo album riceve una nomination al Premio Gardel del 2005 per il miglior album di genere tango di sesso maschile. Nel 2009 registra il suo terzo lavoro in studio dal titolo, \"Promesas de amor,\" con undici pezzi.\nIn seguito ha pubblicato nel 2010 l'album, \"Arrancame la vida,\" tratto dall'omonima opera che ha interpretato Darth\u00e9s insieme a Cecilia Milone, che ha collaborato all'album. Nel 2012 ha inciso \"Canciones de amor y novelas\" con canzoni di genere tango, reinterpretazioni dei brani prodotti durante lo spettacolo \"\"Un amor de novela\", dove interpreta canzoni di diverse telenovelas. L'album \u00e8 stato presentato al teatro Nin\u00ed Marshall nella localit\u00e0 di Tigre.\nHa partecipato a diversi concerti per tutta l'Argentina, tra cui a varie presentazioni di album discografici ed alcuni festival, in compagnia anche del quintetto \"Tangoloco\" che lo accompagna nelle performance live.\nHa avuto la possibilit\u00e0 di cantare svariate volte al fianco del cantante spagnolo molto celebre in Europa e Latinoamerica Sergio Dalma, con la canzone che hanno in comune \"El Mundo\"\".\nAccuse di molestie.\nNel 2017, venne accusato di abusi sessuali dall'attrice Calu Rivero, mai seguiti da denuncia penale, per fatti che sarebbero avvenuti durante le riprese della telenovela Dulce Amor avvenuti tra il 2012 e il 2013. Le attrici Anita Coacci e Natalia Juncos si unirono anch'esse alle accuse, denunciando fatti avvenuti nel 1999. Darth\u00e8s ha immediatamente accusato le attrici di diffamazione, respingendo le accuse.\nIl 4 dicembre 2018, l'attrice Thelma Fardin ha presentato una querela contro di lui per abusi sessuali e stupri che lei avrebbe subito in Nicaragua nel 2009, durante un tour della telenovela argentina, \"Il mondo di Patty\"; ai tempi Darth\u00e8s 45enne avrebbe praticato sesso orale sull'allora 16enne attrice. Il fatto viene reso pubblico solo il 10 dicembre. Successivamente anche Griselda Siciliani, interprete di Carmen, ha accusato l'attore di averle riferito insulti verbali che l'avrebbero costretta a rinunciare al suddetto tour, poich\u00e9 le continue tensioni non la facevano sentire tranquilla sul set. Anche stavolta Darth\u00e8s ha smentito le accuse; due giorni dopo la denuncia della Fardin, in un'intervista televisiva, ha affermato che in realt\u00e0 fu la Fardin a cercare di sedurlo. A seguito della vicenda, il Ministero pubblico del Nicaragua con un comunicato stampa ha annunciato di aver avviato un'indagine su quanto accaduto. Ci\u00f2 nonostante, un'altra accusa da parte dell'attrice Gianella Neyra ha coinvolto Darth\u00e8s. Nel frattempo il 27 dicembre viene diffusa la notizia della fuga di Darth\u00e8s in Brasile, suo paese natale, che non consentendo l'estradizione gli consente di venir meno all'obbligo di essere interrogato dalla polizia nicaraguense.\nIl 16 ottobre 2019 l'ufficio del procuratore nicaraguense ha formalmente accusato l'attore di stupro e abusi sessuali; tuttavia, tramite il suo avvocato C\u00e8sar Guevara, Darth\u00e8s ha espresso la richiesta di non emettere nessun mandato di cattura e di indagare sul passato della Fardin. Ci\u00f2 nonostante, il giudice del Nicaragua Celso Urbina ha respinto la richiesta del legale dell'attore, ed ha accolto quella dell'accusa. L'8 gennaio 2020 \u00e8 stato cos\u00ec emesso un mandato di cattura internazionale nei confronti dell'attore, che viene dunque incriminato ufficialmente.\nDoppiatori italiani.\nNelle versioni in italiano dei suoi film, Juan Darth\u00e9s \u00e8 stato doppiato da:"}
{"id": "1845505", "revid": "767487", "url": "https://it.wikipedia.org/wiki?curid=1845505", "title": "Live in Japan 2002 (Simple Plan)", "text": "Live in Japan 2002 \u00e8 il primo album dal vivo dei Simple Plan, pubblicato in Giappone nel 2003 e in una differente versione in Canada nel 2004."}
{"id": "1845506", "revid": "121724489", "url": "https://it.wikipedia.org/wiki?curid=1845506", "title": "Number 9 Dream", "text": "Il brano.\nPubblicata anche come singolo, il 16 dicembre del 1975 dalla Apple Records e con \"What You Got\" come b-side, il disco raggiungse la posizione numero 9 della classifica americana Billboard Hot 100 e la numero 23 nella Official Singles Chart, la classifica dei singoli inglesi.\nScritta e arrangiata dallo stesso Lennon, il titolo del brano rispecchia la fascinazione che il numero 9 esercitava sull'artista nato, tra le altre cose, il 9 ottobre. Il brano \u00e8 contenuto anche nel suo nono album da solista \"Walls and Bridges\", uscito nel 1974.\nComposizione.\nL'ispirazione per \"#9 Dream\" venne a Lennon in sogno. Egli raccont\u00f2 che la canzone gli giunse al risveglio gi\u00e0 \"completa\" e che non ebbe bisogno di lavorarci sopra.\nSecondo quanto riferito da May Pang sul suo sito internet, il brano ebbe due titoli provvisori in fase di lavorazione: \"So Long Ago\" e \"Walls &amp; Bridges\". La Pang afferma inoltre che la frase ripetuta nel ritornello, \"\u00abAh! b\u00f6wakawa pouss\u00e9, pouss\u00e9\u00bb\", erano parole senza senso che erano arrivate in sogno a Lennon. Infine, racconta che Al Coury della Capitol Records inizialmente protest\u00f2 contro l'utilizzo della parola \"pussy\" (\"figa\") nel ritornello, ma la cosa si risolse quando Lori Burton, moglie dell'ingegnere del suono Roy Cicala, sugger\u00ec di pronunciarla \"pouss\u00e9\", come se fosse in una lingua straniera.\nLa canzone era una delle favorite di Lennon, nonostante successivamente egli stesso la liquid\u00f2 come un \"brano usa e getta\". La Pang disse a proposito: \u00abQuesta era una delle canzoni preferite da John, perch\u00e9 gli arriv\u00f2 letteralmente in sogno. Si svegli\u00f2 e scrisse il testo avendo in mente la melodia. Non aveva idea di cosa significasse, ma pensava che suonasse benissimo\u00bb.\nCover.\nNel corso degli anni, il brano \u00e8 stato reinterpretato da diversi artisti. Le versioni pi\u00f9 celebri furono quelle degli A-ha e dei R.E.M., entrambe pubblicate nel 2007.\nVersione dei R.E.M..\nNel 2007, il gruppo musicale statunitense R.E.M. ha reinterpretato una cover di \" #9 Dream\", contenuta nell'album tributo \"\" e in seguito pubblicata anche come singolo."}
{"id": "1845509", "revid": "121035184", "url": "https://it.wikipedia.org/wiki?curid=1845509", "title": "Significativit\u00e0", "text": "In statistica la significativit\u00e0 \u00e8 la possibilit\u00e0 rilevante che compaia un determinato valore. Ci si riferisce anche come \"statisticamente differente da zero\"; ci\u00f2 non significa che la \"significativit\u00e0\" sia rilevante, o vasta, come indurrebbe a pensare la parola. Ma solo che \u00e8 diversa dal numero limite.\nLivello di significativit\u00e0.\nIl livello di significativit\u00e0 di un test \u00e8 dato solitamente da una verifica del test d'ipotesi. Nel caso pi\u00f9 semplice \u00e8 definita come la probabilit\u00e0 di accettare o rigettare l'ipotesi nulla.\nL'utilizzo nella pratica.\nI livelli di significativit\u00e0 sono solitamente rappresentati con la lettera greca \u03b1 (alfa). I livelli pi\u00f9 usati sono 5% (\u03b1=0,05) e 1% (\u03b1=0,01); nel caso di ipotesi a carattere prevalentemente esplorativo \u00e8 consuetudine adoperare un livello di significativit\u00e0 al 10% (\u03b1=0,1). Se il test di verifica d'ipotesi d\u00e0 un valore p minore del livello \u03b1, l'ipotesi nulla \u00e8 rifiutata.\nTali risultati sono informalmente riportati come 'statisticamente significativi'. Per esempio se si sostiene che \"c'\u00e8 solo una possibilit\u00e0 su mille che ci\u00f2 possa accadere per coincidenza,\" viene usato un livello di significativit\u00e0 dello 0,1%. Pi\u00f9 basso \u00e8 il livello di significativit\u00e0, maggiore \u00e8 l'evidenza. In alcune situazioni conviene esprimere la significativit\u00e0 statistica con 1\u00a0\u2212\u00a0\u03b1. In generale, quando si interpreta una significativit\u00e0 stabilita, bisogna stare attenti nell'indicare che cosa, precisamente \u00e8 stato testato statisticamente.\nDifferenti livelli di \u03b1 hanno differenti vantaggi e svantaggi. \u03b1-livelli pi\u00f9 bassi danno maggiore confidenza nella determinazione della significativit\u00e0, ma corrono maggiori rischi di errore di non rigettare una falsa ipotesi nulla (un errore di tipo II, o \"falsa determinazione negativa\"), e cos\u00ec hanno maggiore potenza statistica. La selezione di un \u03b1-livello inevitabilmente implica un compromesso fra significativit\u00e0 e potenza, e di conseguenza, fra errore tipo I ed errore tipo II.\nIn alcuni campi, per esempio nella fisica nucleare ed in quella delle particelle, si usa esprimere la significativit\u00e0 statistica in unit\u00e0 di \"\u03c3\" (sigma), la deviazione standard di una distribuzione gaussiana. Una significativit\u00e0 statistica di \"formula_1\" pu\u00f2 essere convertita in un valore di \u03b1 usando la funzione errore:\nL'uso di \u03c3 \u00e8 motivato dalla onnipresenza della distribuzione gaussiana nella \nmisura delle incertezze. Per esempio se una teoria prevede che un parametro abbia un valore, ad esempio 100, e ad una misurazione indica che il parametro \u00e8 100 \u00b1 3, allora bisogna riportare la misura come una \"deviazione 3\u03c3\" dalla previsione teorica. in termini di \u03b1, questa situazione \u00e8 equivalente al dire che \"supponendo vera la teoria, la possibilit\u00e0 di ottenere che il risultato sperimentale coincida \u00e8 dello 0,27%\" (poich\u00e9 1 \u00a0\u2212\u00a0erf(3/\u221a2) = 0.0027).\nFissati i livelli di significativit\u00e0 come quelli menzionati in seguito possono essere considerati come utili nelle analisi di dati esploratorie. Comunque, la moderna statistica \u00e8 dell'avviso che, dove il risultato di un test \u00e8 essenzialmente il risultato finale di un esperimento o di altro studio, il p-valore deve essere considerato esplicitamente. Inoltre, ed \u00e8 importante, bisogna considerare se e come il p-valore \u00e8 significativo o meno. Questo consente di accedere al massimo delle informazioni che devono essere trasferiti da un riassunto degli studi nelle meta-analisi.\nTrappole.\nUn errore comune \u00e8 ritenere che un risultato statisticamente significativo sia sempre di significativit\u00e0 pratica, o dimostri un largo effetto nella popolazione. Sfortunatamente, questo problema si incontra diffusamente negli scritti scientifici. Dato un campione sufficientemente grande, per esempio, si pu\u00f2 scoprire che differenze estremamente piccole e non visibili sono statisticamente significative, ma la significativit\u00e0 statistica non dice niente di una significativit\u00e0 pratica di una differenza.\nUno dei problemi pi\u00f9 comuni nel testare la significativit\u00e0 \u00e8 la tendenza delle comparazioni multiple a tendere a significative differenze spurie anche dove l'ipotesi nulla \u00e8 vera. Per esempio, in uno studio di venti comparazioni, usando un \n\u03b1-livello del 5%, una comparazione pu\u00f2 effettivamente riportare un risultato significativo nonostante sia vera l'ipotesi di nullit\u00e0. in questi casi i p-valori sono corretti al fine di controllare o il valore falso o l'errore familiare.\nUn problema addizionale \u00e8 che si ritiene che le analisi frequentiste dei p-valori esagerino la \"significativit\u00e0 statistica\". Si veda il fattore di Bayes per i dettagli.\nJ. Scott Armstrong, negli articoli \"Significance Tests Harm Progress in Forecasting,\" e \"Statistical Significance Tests are Unnecessary Even When Properly Done,\" espone la sua posizione secondo cui in alcuni casi, seppure eseguiti correttamente, i test di significativit\u00e0 statistica non sarebbero utili. A suo parere, un certo numero di tentativi ha fallito nel trovare prove empiriche che sostenessero l'uso di test di significativit\u00e0, ed i test di significativit\u00e0 statistica usati da soli potrebbero essere nocivi allo sviluppo della conoscenza scientifica perch\u00e9 distrarrebbero i ricercatori dall'uso di metodi statistici in alcuni casi pi\u00f9 adatti. \nArmstrong suggerisce quindi che secondo lui i ricercatori dovrebbero evitare i test di significativit\u00e0 statistica, e dovrebbero piuttosto fare uso di strumenti di area di effetto, intervalli di fiducia, ripetizioni/estensioni, e meta-analisi.\nConcettualizzazione della significativit\u00e0 nell'ambito del rumore e del segnale.\nLa significativit\u00e0 statistica pu\u00f2 essere considerata come la fiducia che si ha in un dato risultato. In uno studio di comparazione, essa dipende dalla differenza relativa tra i gruppi confrontati, la quantit\u00e0 delle misurazioni e il rumore associato alle misurazioni. In altre parole, la fiducia che si ha che un dato risultato sia non casuale (cio\u00e8 non una conseguenza di un caso) dipende dal rapporto segnale-rumore (SNR) e misura campione. Esprimendosi matematicamente, la fiducia che un risultato non sia casuale \u00e8 dato dalla seguente formula di Sackett:\nPer chiarezza, la succitata formula \u00e8 rappresentata tabularmente qui di seguito.\nDipendenza della fiducia con rumore, segnale e misura campione (forma tabulare)\nIn parole la dipendenza di una fiducia \u00e8 maggiore se il rumore \u00e8 basso o la misura campione \u00e8 estesa o l'ampiezza effettiva (del segnale) \u00e8 larga. La fiducia di un risultato (e l'associato intervallo di fiducia) \"non\" dipende dagli effetti della sola ampiezza effettiva del segnale. Se la misura campione \u00e8 grande e il rumore \u00e8 piccolo, un'ampiezza effettiva di segnale pu\u00f2 essere misurata con grande fiducia. Sebbene un'ampiezza effettiva viene considerata importante essa dipende nel contesto degli eventi comparati.\nIn medicina, piccole ampiezze effettive (riflesse da piccoli aumenti di rischio) sono spesso considerate clinicamente rilevanti e sono frequentemente usati per guidare decisioni di trattamento (se c'\u00e8 una grande fiducia in essi). Sebbene un dato trattamento \u00e8 considerato un giusto tentativo esso dipende dai rischi, dai benefici e dai costi."}
{"id": "1845514", "revid": "1048993", "url": "https://it.wikipedia.org/wiki?curid=1845514", "title": "Carmen Scivittaro", "text": "Biografia.\nPrima di entrare nel cast di \"Un posto al sole\" \u00e8 stata drammaturga di atti unici trasmessi da Radio 2 ma ha soprattutto recitato in svariate opere teatrali, tra cui \"Mestiere di padre\" di Raffaele Viviani, \"La gatta Cenerentola\" di Roberto De Simone, \"Ceneri di Beckett\" di Lello Serao. In \"Un posto al sole\" \u00e8 stata Teresa Diacono dalla puntata 420 alla puntata 5007; nel 2007 \u00e8 stata tra i protagonisti di \"Un posto al sole d'estate\" e nel 2008 \u00e8 apparsa in un cameo sempre nella stessa serie. Nel corso della sua carriera \u00e8 stata anche nel cast di numerosi lavori cinematografici come \"E lo chiamano amore\" di Ugo Gregoretti. Nel 2018 si \u00e8 ritirata dalle scene dopo un grave lutto familiare."}
{"id": "1845515", "revid": "109522351", "url": "https://it.wikipedia.org/wiki?curid=1845515", "title": "Adriana La Cerva", "text": "Adriana La Cerva, interpretata da Drea de Matteo, \u00e8 uno dei personaggi principali della serie televisiva \"I Soprano\": \u00e8 la fidanzata storica di Christopher Moltisanti, il nipote del boss Tony Soprano.\nIn italiano \u00e8 doppiata da Paola Majano.\nBiografia.\nFiglia di Liz La Cerva, Adriana \u00e8 nipote dei fratelli Aprile, Jackie e Richie, ed \u00e8 cresciuta in ambienti mafiosi italo-americani. \nNell'episodio pilota appare nel breve ruolo di una cameriera di sala di un ristorante dove Tony si reca con un'amante: successivamente, sar\u00e0 sempre mostrata come fidanzata di Christopher Moltisanti, con il quale condivider\u00e0 molte esperienze drammatiche.\nPer il fatto di essere cresciuta in ambienti mafiosi Adriana \u00e8 attratta dallo stile di vita dei \"bravi ragazzi\" e non si preoccupa mai, fino all'attentato a Christopher (ep. 21) delle azioni criminali del fidanzato e della sua banda.\nAmbiziosa, fedele e amante del lusso, Adriana tenta ripetutamente di trovare una propria dimensione d'indipendenza, prima nel mondo della musica, poi gestendo un locale affidatole da Christopher (il \"Crazy Horse\"), che diventer\u00e0 per\u00f2 un covo per le azioni criminali della banda Soprano.\nIncastrata dall'FBI durante la quarta stagione, Adriana cerca disperatamente di mantenere una situazione di equilibrio tra le sue attivit\u00e0 a fianco dei criminali e la giustizia che minaccia di arrestarla: quando al culmine della frustrazione confessa a Christopher il suo doppiogioco, il giovane si rivolge a Tony, che incarica Silvio di ucciderla (ep. 64).\nApparizioni dopo la morte.\nAll'inizio vi furono diverse speculazioni sul fatto che Adriana fosse ancora viva, principalmente date dal fatto che non viene mostrato direttamente n\u00e9 il momento dell'uccisione n\u00e9 il suo cadavere, ma si sente solo lo sparo e Silvio esce dal campo visivo della telecamera. Inoltre, la De Matteo risultava ancora sotto contratto con la HBO per stagione 6.\nInfatti Adriana appare in un paio di occasioni, in sequenze oniriche di Carmela, durante l'ultima stagione (oltre a ricorrere pi\u00f9 volte nei dialoghi):"}
{"id": "1845521", "revid": "1086846", "url": "https://it.wikipedia.org/wiki?curid=1845521", "title": "Societ\u00e0 Sportiva Calcio Napoli 2008-2009", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2008-2009.\nStagione.\nLa stagione 2008-2009 del Napoli \u00e8 stata la 63\u00aa in Serie A e la 67\u00aa complessiva in massima serie. La sede del ritiro precampionato \u00e8 la citt\u00e0 austriaca di Jennersdorf dove la squadra resta dal 2 al 22 luglio. Il ritiro fu anticipato di diverse settimane rispetto alle altre squadre di serie A per consentire al Napoli di partecipare alla Coppa Intertoto, il cui esordio sarebbe avvenuto il 18 luglio. Vengono acquistati diversi giocatori per preparare il ritorno in Europa dopo 14 anni: Christian Maggio dalla Sampdoria, Germ\u00e1n Denis dall'Independiente, Andrea Russotto dal Bellinzona, Leandro Rinaudo dal e Salvatore Aronica dalla . Ceduti invece Maurizio Domizzi, Emanuele Calai\u00f2 e Roberto Sosa.\nNelle amichevoli estive, il Napoli si impone per 10-0 sullo Jennersdorf. perde a Spalato contro l'Hajduk per 1-0, batte 5-0 l'Uebelbach, e impatta per 1-1 contro il Zalaegerszeg Il 18 luglio vince nell'andata del 3\u00ba turno di Intertoto contro il Panionios per 1-0, stesso punteggio nel ritorno al San Paolo. Eliminati i greci, il Napoli accede ai preliminari di Coppa UEFA, dove liquida facilmente gli albanesi dell'Vllaznia: 0-3 a Scutari e 5-0 a Napoli. L'inizio di campionato \u00e8 favorevole al Napoli: forti di una maggior preparazione atletica dovuta al ritiro iniziato per tre settimane prima degli altri, gli azzurri partono con l'acceleratore, vincendo e convincendo. Infatti, alla nona giornata, gli azzurri si ritrovarono in testa alla classifica in compagnia con l'Udinese con 6 vittorie, 2 pareggi e una sola sconfitta. Inoltre, batterono grandi squadre come la Fiorentina, la Juventus e la Lazio.\nLa stessa eliminazione dalla Coppa UEFA, dovuta a una squadra di maggior esperienza come il Benfica, non demoralizza pubblico e squadra, che alla fine del girone d'andata chiude al 4\u00ba posto con 33 punti, in lotta per un posto in Champions League. Ma il girone di ritorno spegner\u00e0 tutti i sogni azzurri: il calo fisico, che in molti avevano annunciato proprio per avere iniziato gli allenamenti un mese prima di tutti gli altri, i problemi interni allo spogliatoio tra argentini e italiani e infine il comportamento poco professionale di alcuni giocatori fuori dal campo (su tutti il portiere Navarro), condurranno il Napoli in un tunnel senza uscita: tre mesi e mezzo senza vittorie con soli due punti ottenuti, e la squadra scivola fuori anche dalla lotta per un posto in Coppa UEFA. Il prezzo pi\u00f9 alto lo paga Edy Reja che viene esonerato a campionato in corso: al suo posto arriva Roberto Donadoni, che raccoglie pochi punti, ma pi\u00f9 considerazioni per il campionato che verr\u00e0, tra cui un successo a Napoli contro i futuri campioni d'Italia l'Inter (1-0). Il Napoli chiuder\u00e0 alla fine al 12\u00ba posto con 46 punti, risultando la peggiore squadra del girone di ritorno a pari merito con il Lecce ultimo in classifica.\nMaglie e sponsor.\nVengono confermati sia lo sponsor tecnico (Diadora), sia lo sponsor principale (Acqua Lete): per entrambi \u00e8 il terzo anno di contratto con la societ\u00e0.\nOrganigramma societario.\nArea direttiva\nArea comunicazione\nArea marketing\nArea organizzativa\nArea tecnica\nArea sanitaria\nStatistiche.\n\"Statistiche aggiornate al 30 giugno 2009\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nArea tecnica"}
{"id": "1845523", "revid": "2039709", "url": "https://it.wikipedia.org/wiki?curid=1845523", "title": "Glory hole", "text": "Con l'espressione glory hole (\"il foro della gloria\") ci si riferisce a un buco praticato in una parete o in un qualsiasi divisorio, ad esempio in bagni pubblici maschili o in altri luoghi particolari, attraverso il quale \u00e8 possibile infilare il proprio genitale e compiere atti di origine sessuale o osservare altri impegnati in esse, mantenendo tuttavia l'anonimato.\nUtilizzo.\nUn tipico utilizzo del \"glory hole\" \u00e8 quello che prevede l'inserimento del pene all'interno dello stesso, in modo che la persona che si trova dall'altra parte, uomo o donna, possa masturbare o praticare sesso orale o ricevere una penetrazione sessuale, senza che i due partner possano vedersi in volto.\nI \"glory hole\" sono spesso presenti all'interno di sex club, dark room, club priv\u00e9 o altri luoghi d'incontro per adulti."}
{"id": "1845524", "revid": "729019", "url": "https://it.wikipedia.org/wiki?curid=1845524", "title": "Girolamo Ardizzone", "text": "Biografia.\nLetterato e attento osservatore del fermento giornalistico della seconda met\u00e0 dell'ottocento, fonda due giornali a carattere scientifico divulgativo, \"\"L'Osservatore\" e \"Il Poligrafo\".\nNel 1860 d\u00e0 vita al \"Giornale Officiale di Sicilia\", che il 1\u00ba agosto 1863 assume il nome di \"Giornale di Sicilia\"\".\nAutore di novelle e poesie, \u00e8 stato anche traduttore dal greco alla lingua siciliana."}
{"id": "1845529", "revid": "44627", "url": "https://it.wikipedia.org/wiki?curid=1845529", "title": "Gruppo di Dedekind", "text": ""}
{"id": "1845530", "revid": "1315817", "url": "https://it.wikipedia.org/wiki?curid=1845530", "title": "Pompa manuale", "text": "La pompa manuale \u00e8 una macchina semplice, azionata a mano, ovvero utilizzando la motricit\u00e0 umana. Detta anche pompa a braccio, \u00e8 simile per principio di funzionamento alle pompe a pedale, che per\u00f2 sono azionate coi piedi.\nSono normalmente pompe idrauliche, ovvero destinate alla veicolazione di acqua, ma il loro utilizzo si estende anche all'uso con altri tipi di liquidi o fluidi, come l'aria.\nLa pompa manuale pi\u00f9 antica, sinora ritrovata fu ideata da Ctesibio, nel III secolo a.C. La macchina \u00e8 descritta da Vitruvio, che ne attribuisce la paternit\u00e0 a Ctesibio, e da Erone, che omette di citare l'autore. I reperti sono oggi custoditi in un museo londinese."}
{"id": "1845533", "revid": "709565", "url": "https://it.wikipedia.org/wiki?curid=1845533", "title": "Episodi di Stargate SG-1 (terza stagione)", "text": "La terza stagione della serie televisiva di fantascienza Stargate SG-1 \u00e8 composta da 22 episodi e fu trasmessa per la prima volta negli Stati Uniti dal 25 giugno 1999 sulla rete televisiva Showtime; nel corso della stagione la serie fu trasmessa anche sulla rete inglese Sky One che trasmise l'ultimo episodio il 10 febbraio 2000.\nIn Italia fu trasmessa su Fox a partire dal 7 ottobre al 4 novembre 2003.\nIl cast stabile della terza stagione \u00e8 rimasto inalterato e comprende Richard Dean Anderson nella parte del colonnello dell'Aviazione Jack O'Neill, Michael Shanks nei panni del dottor Daniel Jackson, Amanda Tapping nel ruolo del capitano Samantha Carter e Christopher Judge che interpreta l'alieno Teal'c. La squadra dell'SG-1 \u00e8 comandata dal generale George Hammond, interpretato da Don S. Davis.\nNel fuoco.\nTrama.\nO'Neill, Carter e Jackson sono prigionieri sul pianeta di Hathor, mentre su Chulak, Teal'c sta cercando di organizzare una nuova armata di jaffa. L'unica speranza di salvezza per gli uomini dell'SG-1 \u00e8 l'intervento di Hammond.\nSeth.\nTrama.\nL'SG-1 viene mandata alla ricerca del Signore del Sistema Seth, che ha trovato rifugio nello Stato di Washington ed \u00e8 a capo di un nuovo culto religioso. La squadra cade per\u00f2 vittima del Nish'ta, un agente biologico virale, ipnotizzante.\nBersaglio facile.\nTrama.\nI Signori del Sistema goa'uld stanno pianificando un attacco alla Terra e Thor offre il suo aiuto per negoziare un trattato di non aggressione. Vengono inviati Yu, Nirrti e Cronus ma Nirrti sabota il negoziato. Sam viene promossa a maggiore.\nL'eredit\u00e0.\nTrama.\nAl ritorno da una missione Daniel mostra segni di squilibrio mentale, con allucinazioni uditive e visive a causa della tecnologia anti-Goa'uld progettata da Ma'chello. Per caso vengono infettati anche la dottoressa Fraiser, Carter e O'Neill.\nCurva di apprendimento.\nTrama.\nSul pianeta Orban i bambini sono molto intelligenti a causa della nanite, una nanotecnologia che viene iniettata loro alla nascita. I bambini vengono strumentalizzati per acquisire e condividere la conoscenza ma non conoscono nessun tipo di svago o gioco e O'Neill rischia la corte marziale per portare una di loro, Merrin con lui fuori dalla base, per insegnarle i giochi dei bambini e i loro disegni.\nPunto di vista.\nTrama.\nCarter e Kawalsky di una realt\u00e0 alternativa fuggono dal loro universo, dove la Terra \u00e8 invasa dai Goa'uld e tramite lo specchio quantico si ritrovano nell'Area 51 di questa realt\u00e0. L'SG-1 offre loro il suo aiuto per far s\u00ec che nella loro realt\u00e0 essi possano contattare gli Asgard e da essi farsi aiutare contro i Goa'uld.\nCacciatore di taglie.\nTrama.\nUn cacciatore di taglie alieno, Aris Boch, che deve catturare un goa'uld di nome Kel'tar, per ordine del malvagio Signore del Sistema Sokar, chiede l'aiuto della squadra SG-1. In realt\u00e0 Kel'tar \u00e8 un Tok'ra di nome Korra.\nDemoni.\nTrama.\nL'SG-1 arriva su un pianeta simile alla Terra dell'epoca cristiano-medievale e salva Mary, una donna lasciata incatenata ad un palo nella piazza del villaggio, offerta in sacrificio a Sokar attraverso il suo \"demone\" Unas. L'SG-1 deve convincere gli indigeni a ribellarsi e liberare per sempre il villaggio dai demoni.\nRegole di combattimento.\nTrama.\nL'SG-1 arriva in un campo d'addestramento militare in cui alcuni soldati si addestrano a combattere con armi terrestri nell'attesa del ritorno di Apophis. In realt\u00e0 Apophis \u00e8 morto, ma i soldati non lo sanno ancora. Per errore iniziano ad usare le armi confiscate all'SG-1.\nPer sempre in un giorno.\nTrama.\nDurante una missione di salvataggio, Teal'c uccide Amonet per salvare la vita del dottor Jackson, che non crede alla morte di sua moglie Sha're finch\u00e9 non ne vede il corpo privo di vita, e, infuriato, d\u00e0 le dimissioni dal Comando Stargate. La donna continua a fargli visita in sogno e lo sprona a perdonare Teal'c e tornare al Programma Stargate allo scopo di ritrovare suo figlio: l'Harcesis.\nPassato e presente.\nTrama.\nSul pianeta Vyus gli abitanti sono stati colpiti dal \"Vorlix\", un'amnesia retrograda di massa, causata da un filtro per l'eterna giovinezza ideato da una scienziata pazza di nome Linnea. La donna \u00e8 una vecchia conoscenza dell'SG-1 ma come tutti gli altri ha perso la memoria e finisce con l'innamorarsi del dottor Jackson.\nI ricordi di Jolinar.\nTrama.\nJacob Carter e il suo simbionte Selmak, sono prigionieri di Sokar, e portati su una luna-prigione chiamata Ne'tu, l'Inferno. L'SG-1, guidata dal Tok'ra Martouf, tenta di infiltrarsi nella prigione per liberarli, ma solo Jolinar riusc\u00ec a scappare da quell'inferno Sam si trova a doversi confrontare con quel triste e ben nascosto ricordo.\nDominazioni.\nTrama.\nSu Ne'tu la squadra viene catturata da Apophis, redivivo con il sarcofago. Apophis \u00e8 determinato ad uccidere Sokar e riprendere il potere. I Tok'ra riescono per\u00f2 a distruggere Ne'tu uccidendo Sokar. La vita della squadra \u00e8 salva, ma anche quella di Apophis.\nBase d'appoggio.\nTrama.\nIl comando SG \u00e8 invaso da alieni, che, per mezzo di un disco elettronico, diventano sosia dei militari. Teal'c \u00e8 il primo ad accorgersene e risveglia il maggiore Carter per cercare aiuto fuori della base. I membri dell'SG-1 devono riporre le loro speranze sull'unica persona di cui non si fidano affatto, il colonnello Maybourne.\nInganno.\nTrama.\nIl Tollan Narim informa l'SG-1 che il simbionte goa'uld Klorel \u00e8 precipitato con un aliante della morte sul pianeta, e che verr\u00e0 processato per mezzo di un'antica cerimonia di giustizia, la Triad, che giudicher\u00e0 quale personalit\u00e0 avr\u00e0 per sempre il controllo del corpo di Skaara. Per far valere le proprie ragioni Skaara chiama in aiuto il suo amico O'Neill.\nImpianto.\nTrama.\nDopo essere partiti nell'esplorazione di un pianeta, P4X-884, i membri dell'SG-1 ritornano senza alcun ricordo della loro permanenza sul pianeta. Vengono controllati e si scopre che hanno ricevuto alcuni impianti mentali; successivamente le loro menti vengono invase da un essere bizzarro e curioso, Urgo, il quale rivela loro che, se disattivati erroneamente, gli impianti potrebbero causare la loro morte. La squadra viene sollevata dagli incarichi e messa in isolamento, finch\u00e9 non ricontatta il pianeta dove ha ricevuto gli impianti.\nCento giorni.\nTrama.\nL'SG-1 si trova sul pianeta Edora per assistere all'annuale spettacolo della \"pioggia di fuoco\". Il fenomeno \u00e8 per\u00f2 al culmine della sua intensit\u00e0 e lo spettacolo in breve si trasforma in dramma. Una meteora colpisce lo stargate seppellendolo sottoterra prima che O'Neill abbia il tempo di tornare sulla Terra. Jack si rassegna a passare il resto della sua vita su quel pianeta con Laira. Dopo molto tempo, proprio quando comincia ad ambientarsi, la ricetrasmittente comincia a diffondere la voce di Teal'c. L'SGC \u00e8 riuscito a trovare un modo per salvare il Colonnello.\nOmbre di grigio.\nTrama.\nIl colonnello O'Neill viene costretto a lasciare il Programma Stargate per aver sottratto tecnologia ai Tollan. Il colonnello Maybourne gli propone di collaborare con una squadra segreta che ha il compito di impadronirsi di tecnologia aliena, e parte per la sua prima missione. Ma non \u00e8 tutto come sembra.\nNuova terra.\nTrama.\nL'SG-1 si reca sul pianeta Bedrosia, dove due culture, Optricani e Bedrosiani, si combattono per motivi religiosi ed ideologici. O'Neill, Carter e Daniel vengono fatti prigionieri da Rigar, capo di un gruppo di Bedrosiani che credono nel dio Nefertu. Teal'c e Nyan, uno scienziato bedrosiano, riescono a fuggire.\nIstinto materno.\nTrama.\nChulak \u00e8 stato attaccato da Apophis alla ricerca di suo figlio, l'Harcesis. Il bambino \u00e8 per\u00f2 al sicuro sul pianeta Kheb, sotto la protezione di Oma Desala. Qui un monaco zen illumina Jackson sull'uso del potere della mente. Intanto \u00e8 arrivato anche Apophis.\nIl teschio di cristallo.\nTrama.\nL'SG-1 si reca su un pianeta per esplorare un'enorme piramide ma Daniel scompare misteriosamente dopo aver toccato un inquietante teschio di cristallo. Per scoprire che fine ha fatto i suoi compagni di viaggio chiedono la collaborazione del nonno dello scienziato, un noto archeologo ricoverato presso un ospedale psichiatrico.\nNemesi.\nTrama.\nO'Neill viene teletrasportato sul Beliskner di Thor, dove si trovano migliaia di minacciosi \"insetti metallici\", chiamati Replicatori, che minacciano l'intero vascello nutrendosi della sua tecnologia. Thor, inerme e spaventato, \u00e8 sul punto di morte, e il vascello, ormai sotto il controllo dei Replicatori, sta per schiantarsi sulla Terra, preparandola ad una nuova invasione."}
{"id": "1845536", "revid": "729019", "url": "https://it.wikipedia.org/wiki?curid=1845536", "title": "Guy Shepherdson", "text": "Biografia.\nNei Brumbies fin dall'et\u00e0 di 15 anni, milit\u00f2 a livello internazionale con le selezioni scolastiche, U-19 e U-23 dell'Australia.\nEsord\u00ec nel Super 12 nel 2004 contro gli Auckland Blues e si laure\u00f2 campione SANZAR a fine stagione; nel 2006 esord\u00ec negli \"Wallabies\", in un \"test match\" contro l' a Perth.\nUn anno pi\u00f9 tardi fu convocato per la in Francia, in cui disput\u00f2 quattro incontri, tra cui quello dei quarti di finale perso contro l', a tutto il 2010 il pi\u00f9 recente impegno internazionale di Shepherdson.\nDella fine del Super 14 2010 \u00e8 l'annuncio che Shepherdson firm\u00f2, a partire dalla stagione successiva, un contratto per i Reds di Brisbane, con cui ha vinto il Super 15 2011."}
{"id": "1845541", "revid": "125411452", "url": "https://it.wikipedia.org/wiki?curid=1845541", "title": "Athl\u012btik\u012b En\u014ds\u012b Lemesou", "text": "LAthl\u012btik\u012b En\u014ds\u012b Lemesou (in greco: \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u039b\u03b5\u03bc\u03b5\u03c3\u03bf\u03cd), comunemente conosciuto come AEL Limassol, \u00e8 una societ\u00e0 polisportiva cipriota con sede nella citt\u00e0 di Limassol.\nTra i club pi\u00f9 blasonati del paese, \u00e8 ai vertici anche nelle sezioni di pallacanestro (Proteas EKA AEL) e pallavolo (Tranbunker Danoi AEL).\nStoria.\nEsclusa una retrocessione, avvenuta nel 1995-96 e seguita da una pronta risalita in massima serie, la squadra, nata nel 1930, \u00e8 sempre stata ai vertici del calcio cipriota, risultando tra i fondatori della federazione.\nHa vinto 6 campionati ciprioti, 7 coppe nazionali (oltre ad 8 finali perse) e 4 supercoppe nazionali, concentrate soprattutto negli anni '50 e '60 del XX secolo le prime tre mentre l'ultima \u00e8 stata vinta a maggio 2015.\nVanta numerose partecipazioni alle coppe europee, tutte concluse nei primi turni.\nIl 12 maggio 2012 l'AEL vince per la 6\u00aa volta il campionato cipriota a distanza di 44 anni grazie ai 2 punti di vantaggio sull'APOEL e sull'Omonia Nicosia.\nLa prima volta in Champions.\nNel luglio 2012, partecipa alla sua prima Champions League, partendo dal secondo turno. Elimina i nord-irlandesi del Linfield, vincendo per tre a zero la gara di andata in terra cipriota e pareggiando zero a zero al ritorno. Nel terzo turno trova i campioni serbi del Partizan Belgrado, riuscendo a vincere sia a Limassol per una rete a zero che a Belgrado con lo stesso punteggio. Arrivati ai play-off l'AEL vince la gara di andata con i belgi dell'Anderlecht per due a uno, ma poi perde a Bruxelles e retrocede in UEFA Europa League.\nLa seconda volta in Champions.\nNel terzo turno preliminare l'AEL vince clamorosamente la gara di andata con i russi dello per uno a zero con gol di \u0141ukasz Gikiewicz, ma al ritorno perde 3-0 e retrocede in UEFA Europa League.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2020-2021.\n\"Aggiornata al 28 settembre 2020.\""}
{"id": "1845543", "revid": "6923", "url": "https://it.wikipedia.org/wiki?curid=1845543", "title": "Malaguti", "text": "La Malaguti \u00e8 stata una casa motociclistica italiana presente sul mercato dal 1930 e che, sin dalla fondazione, mantenne il carattere di un'azienda a conduzione familiare. Ancora nel 2010 era gestita dai nipoti del fondatore. Aveva sede a La Campana (frazione di San Lazzaro di Savena), con due ulteriori stabilimenti nel comune di Castel San Pietro Terme, entrambe localit\u00e0 della provincia di Bologna. Il 31 ottobre 2011 l'azienda ha definitivamente terminato l'attivit\u00e0 di costruttore motociclistico, dopo aver sospeso la produzione in aprile.\nStoria.\nDalle bici ai Mosquito.\nNata nel 1930 a Bologna come rivendita e officina riparazioni per biciclette grazie a Antonino Malaguti, un ventiduenne che a met\u00e0 degli anni venti era stato una giovane promessa del ciclismo, la Malaguti divenne ben presto costruttrice di velocipedi con una produzione apprezzata, anche se limitata all'ambito felsineo.\nScampata ai bombardamenti della seconda guerra mondiale, l'azienda riprese immediatamente la produzione e, data l'enorme richiesta di mezzi di locomozione del dopoguerra, nel 1949 inizi\u00f2 a costruire un economico bicimotore con telaio a trave centrale di chiara derivazione ciclistica, dotato di trazione a rullo con motore Mosquito. In una lenta e costante evoluzione, lo stesso telaio venne dotato di sospensioni anteriori e posteriori, freni a tamburo, capiente serbatoio e motore a due tempi 49\u00a0cm\u00b3 della tedesca Espress Werke, completando la metamorfosi con i ciclomotori \"Express\" ed \"Express Sport\", messi in vendita nel 1957.\nFino alla prima met\u00e0 degli anni sessanta la produzione Malaguti era diretta esclusivamente a ciclomotori economici destinati al trasporto di cose e persone, ma il boom economico e la motorizzazione di massa imposero la costruzione di ciclomotori per uso ludico, da parte dei quattordicenni.\nNel 1963, dopo aver concluso un contratto di fornitura con la \"Motori Franco Morini\", viene presentato il ciclomotore sportivo \"50 Gransport\" che ottiene un buon successo di vendite, particolarmente sul mercato francese dove \u00e8 proposto con la denominazione \"50 Olympique\". Nella seconda met\u00e0 degli anni sessanta alla rinnovata versione del \"50 Gransport\", dotata di vistoso doppio tubo di scarico bilaterale, viene affiancato il modello \"50 Roncobilaccio\", uno dei primi ciclomotori italiani da fuoristrada.\nNei decenni successivi videro la luce altri modelli dal buon successo commerciale come il Fifty del 1974, uno dei tuboni di maggior successo; nel 1985 venne presentato il Malaguti Runner 125 una motocicletta enduro.\nGli scooter con Phantom.\nNegli anni successivi la produzione venne spostata verso il settore degli scooter; nel 1994 venne presentato quello di maggior successo, il Phantom, la cui vendita continu\u00f2 per tredici anni, concludendosi a fine 2007 sostituito dalla nuova versione \"R\". Per molti anni ha avuto uno stretto rapporto di collaborazione con l'azienda motoristica Tedesca Sachs e ha stretto rapporti di collaborazione anche con la Yamaha per la fornitura dei motori destinati agli scooter di maggior cilindrata.\nNei primi anni duemila investe massicciamente nel settore degli scooter medio-grandi portando in produzione numerosi modelli dai compatti Ciak e Centro fino ai pi\u00f9 grandi Madison, Blog, Password e SpiderMax con motore 500.\nI ciclomotori della produzione attuale montano propulsori di produzione Yamaha, Piaggio, Minarelli e Keeway Motors.\nLa sinergia presente ormai da molti anni tra Ducati e Malaguti, in cui da tempo lavorano anche il figlio Learco (nome imposto in onore di un grande amico di Antonino, Learco Guerra,) e i nipoti Marco e Antonino (stesso nome del nonno), \u00e8 testimoniata dal fatto che questa azienda spesso produca modelli e repliche griffate Ducati Corse.\nTra gli ultimi modelli in produzione si registra il ritorno alla produzione di motociclette stradali di concezione classica come il Drakon.\nLa chiusura.\nL'azienda, da tempo in difficolt\u00e0, ha annunciato il 10 ottobre 2011 la chiusura dell'attivit\u00e0 entro novembre dello stesso anno.\nIn effetti l'azienda di Bologna -dopo aver rescisso i contratti coi fornitori- termina gli assemblaggi dei pezzi residui idonei a esprimere esemplari completi, e, in una sequenza programmata, chiude definitivamente l'attivit\u00e0 nel mese di febbraio 2012; il precedente 19 dicembre 2011 era stata abbattuta anche la storica insegna posta sul capannone dell'azienda, per non dover pagare la tassa sulla pubblicit\u00e0.\nLo stabilimento n\u00b03 (confinante con l'area di servizio autostradale Sillaro) verr\u00e0 successivamente acquistato dalla Robopac, azienda attiva nel settore degli imballaggi; resta inutilizzato il n\u00b02.\nRiutilizzo del marchio.\nL'attivit\u00e0 di una sparuta parte dei dipendenti, una volta smantellato lo stabilimento di Castel San Pietro Terme, si era inizialmente concentrata sul settore ricambi ancora per qualche tempo, al fine di onorare le obbligazioni contratte in tal senso (fornitura pezzi fino a esaurimento e assistenza garanzia e post vendita). In seguito Malaguti ha cominciato a occuparsi di assistenza e ricambi per tutte le marche di scooter e moto poi ha avviato la commercializzazione di biciclette elettriche e kit di trasformazione \"e-bike\".\nNel 2017 si tenta di ridare vita al marchio, da parte di esterni, non trovando riscontri della famiglia Malaguti detentrice dei diritti sul marchio.\nNel 2018 la famiglia Malaguti ha concesso la licenza di utilizzo del marchio al gruppo austriaco KSR Group, proprietario anche del marchio Lambretta, e annuncia all'EICMA una nuova gamma di veicoli destinati alla produzione con motore di origine Piaggio.\nNel 2019 entrano in produzione gli scooter Mission e Madison; quest\u2019ultimo non \u00e8 altro che il vecchio Gilera Nexus di cui la KSR ne aveva comprato la licenza di produzione dal gruppo Piaggio una volta uscito di scena. Il nuovo Madison \u00e8 frutto di una operazione di rebadge ovvero differisce dall\u2019originale Nexus per il logo frontale e per la strumentazione completamente digitale nonch\u00e9 per il motore 300, di origine Piaggio e omologato Euro 4. Sia il motore che l\u2019intero scooter sono prodotti in Cina.\nCompetizioni.\nDal 2003 l'azienda ha anche preso parte alle gare del motomondiale nella classe 125 (Malaguti reparto corse) con vari piloti tra i quali G\u00e1bor Talm\u00e1csi e Tomoyoshi Koyama, mentre il team \u00e8 gestito dalla Engines Engineering, cos\u00ec come la motocicletta, ma senza riportare risultati di rilievo e ritirandosi al termine del Motomondiale 2006.\nMiglior risultato : 6\u00b0Tomoyoshi Koyama, GP Portogallo 2006"}
{"id": "1845545", "revid": "2130303", "url": "https://it.wikipedia.org/wiki?curid=1845545", "title": "Monastero della Santissima Annunziata (Grosseto)", "text": "Il monastero della Santissima Annunziata era un complesso religioso situato nel centro storico di Grosseto.\nLa sua ubicazione era nella parte occidentale del centro, nell'area compresa tra il bastione Molino a Vento e il bastione Garibaldi delle mura di Grosseto. Al monastero sarebbe da riferirsi anche la vicina chiesa di San Benedetto.\nStoria.\nLa presenza di una comunit\u00e0 di monache benedettine \u00e8 documentata a Grosseto in epoca alto-medievale. In una lettera del 21 maggio 1180 che il vescovo Martino ricevette da papa Alessandro III, si legge la raccomandazione ad agevolare le monache di Sant'Ambrogio di Montecellesi, intenzionate a stabilirsi presso il poggio di Montecurliano, in un pi\u00f9 ampio quadro di permuta territoriale tra la mensa diocesana e i conti Aldobrandeschi.\nIn seguito agli interventi militari di Siena per il controllo della citt\u00e0 di Grosseto alla met\u00e0 del XIII secolo, che videro le fortificazioni della citt\u00e0 demolite e ricostruite, il monastero and\u00f2 incontro ad un forte degrado, finch\u00e9 non risultava gi\u00e0 abbandonato nel 1270, con le monache riparate a Siena presso il convento di Santa Margherita a Porta Tufi. A lungo disabitato, soltanto all'inizio del XV secolo \u00e8 nuovamente documentata la presenza di una comunit\u00e0 monastica, quando divenne sede delle monache terziarie francescane, secondo la regola di santa Chiara. A cominciare dal 1421 fu prevista negli statuti comunali grossetani un'offerta da lasciare ogni anno all'oratorio delle suore di Santa Chiara per il 25 marzo, festa della Santissima Annunziata. La comunit\u00e0 non ebbe tuttavia una solida continuit\u00e0, a giudicare dallo scarso numero di monache e dalla testimonianza di periodi in cui il convento risultava disabitato; ad esempio, nel 1479 il convento risultava abbandonato e papa Sisto IV assegn\u00f2 il possesso dell'edificio, con rescritto del 2 maggio, al Capitolo della cattedrale di Grosseto, salvo poi ritornare sede dell'ordine di Santa Chiara pochi decenni pi\u00f9 tardi.\nIl monastero venne infine demolito nel 1577, durante i lavori per l'edificazione della nuova cinta muraria voluta dai Medici, precisamente il tratto di cortina muraria tra il baluardo di San Michele e il baluardo delle Monache, cos\u00ec denominato proprio in ricordo del perduto convento. Le poche suore rimaste furono trasferite in case in affitto, prima di ricevere una sistemazione presso un nuovo convento da costruirsi nel \"Prato di San Francesco\", di fronte all'omonima chiesa. Il nuovo edificio fu abitato a partire dal 1585, quando venne concluso il piano terra di quello che diventer\u00e0 poi il convento delle Clarisse."}
{"id": "1845547", "revid": "599013", "url": "https://it.wikipedia.org/wiki?curid=1845547", "title": "Richarlyson", "text": "Vita privata.\nHa un fratello, Alecsandro, che ha giocato per lo Sporting Lisbona. Suo padre Reinaldo Felisbino ha giocato nel Coritiba negli anni ottanta.\nCarriera.\nRicharlyson esce dalle giovanili dell'Ituano nel 2001, aggregandosi al Santo Andr\u00e9; dopo un prestito al Fortaleza viene gi\u00e0 chiamato all'esperienza europea in Austria, al Red Bull Salisburgo. Nel 2005 fa ritorno in Brasile, entrando a far parte della rosa del San Paolo. Con il \"Tricolor Paulista\" ha vinto due campionati brasiliani e la Coppa del Campionato del Mondo per club FIFA 2005.\nIl 22 dicembre 2010 firma un biennale per l'Atletico Mineiro."}
{"id": "1845549", "revid": "179980", "url": "https://it.wikipedia.org/wiki?curid=1845549", "title": "Richarlyson Barbosa Felisbino", "text": ""}
{"id": "1845552", "revid": "278954", "url": "https://it.wikipedia.org/wiki?curid=1845552", "title": "Erbe aromatiche", "text": ""}
{"id": "1845553", "revid": "278954", "url": "https://it.wikipedia.org/wiki?curid=1845553", "title": "Erba aromatica", "text": ""}
{"id": "1845563", "revid": "122552623", "url": "https://it.wikipedia.org/wiki?curid=1845563", "title": "Sergio Vuskovic", "text": "Di origini croate e spagnole, durante il governo di Unidad Popular fu nominato sindaco di Valpara\u00edso. Dopo il colpo di stato cileno dell'11 settembre 1973 per due anni e otto mesi fu tenuto in stato d'arresto e sub\u00ec torture nella nave \"L'Esmeralda\", presso l', nella Prefettura di investigazione di Santiago, nei campi di concentramento di Ritoque, Puchuncav\u00ed, Tres Alamos e, infine, nel carcere presidio di Valpara\u00edso.\nL'amministrazione comunale di Bologna, che nel 1974 celebr\u00f2 con le autorit\u00e0 della citt\u00e0 di Valpara\u00edso in esilio un \"patto di amicizia\" (gemellaggio), promosse in quegli anni una campagna internazionale per la scarcerazione dell'ex sindaco di Valpara\u00edso in collaborazione con l'Universit\u00e0 cittadina, che gli offr\u00ec un corso presso l'Istituto di Filosofia, cui aderirono le universit\u00e0 di Heidelberg e della California.\nDal 1976 al 1984 Vuskovic risiedette a Bologna, dove strinse duraturi rapporti con l'allora sindaco Renato Zangheri e con molte personalit\u00e0 legale al Partito comunista italiano, insegnando nell'ateneo cittadino e svolgendo attivit\u00e0 politica nelle organizzazioni dell'esilio cileno (in particolare l'Associazione \"Italia-Cile\" e Chile democr\u00e1tico).\nNel 1988 gli fu conferita la cittadinanza onoraria di Martignano, in provincia di Lecce, in Italia."}
{"id": "1845565", "revid": "1345938", "url": "https://it.wikipedia.org/wiki?curid=1845565", "title": "Jimmy Jump", "text": "A causa di questa abitudine \u00e8 stato soprannominato Jimmy Jump, da \"jump\" , \"saltare\" in inglese, inteso nell'accezione di fare irruzione, piombare dentro, e da Jimmy, diminutivo molto diffuso di nome proprio inglese molto simile a Jaume.\nBiografia.\nDi professione fa l'agente immobiliare nella citt\u00e0 di Sabadell.\nAlcune delle sue invasioni.\nIl salto che lo fece balzare agli onori della cronaca lo comp\u00ec il 4 luglio 2004, durante la finale di Euro 2004 tra Portogallo e Grecia, quando lanci\u00f2 una bandiera del al portoghese Lu\u00eds Figo, allora giocatore del Real Madrid Club de F\u00fatbol.\nDurante lo svolgimento del Gran Premio di Spagna di Formula 1 del 2004, salt\u00f2 nella pista automobilistica, mettendo a rischio la sua vita e quella dei piloti.\nInvase il campo durante la partita della Primera Divisi\u00f3n spagnola tra il Real Madrid Club de F\u00fatbol e l' del 19 novembre del 2005.\nDurante la semifinale di UEFA Champions League 2005-2006 tra il Villarreal Club de F\u00fatbol e l', corse al centro del campo prima dell'inizio del secondo tempo e lanci\u00f2 una maglietta del Barcellona col nome di Thierry Henry ed il numero 14 impressi sulla parte posteriore. Fu arrestato e messo in prigione e pi\u00f9 tardi ricevette una multa di 60.100 \u20ac da parte della Commissione contro la violenza nello sport. Curiosamente Thierry Henry indosser\u00e0 proprio quella maglia e quel numero dalla stagione 2007-2008.\nIn occasione della finale della UEFA Champions League 2006-2007 tra e , corse verso il campo sventolando una bandiera della Grecia, ma le immagini dell'invasione di campo non furono mandate in onda nella diretta.\nDurante la finale della Coppa del Mondo di rugby tra l'Inghilterra ed il Sudafrica, invase il campo all'inizio del secondo tempo.\nIn occasione della semifinale dell'Euro 2008 tra la Germania e la Turchia Jimmy Jump effettu\u00f2 l'ennesima invasione di campo, non trasmessa dalla diretta, sventolando la bandiera del Tibet per protestare contro l'occupazione cinese.\nNel corso della finale di tennis del Roland Garros 2009, disputata tra Roger Federer e Robin S\u00f6derling, fece nuovamente ingresso sul terreno di gioco, agitando una sciarpa della squadra di calcio di Barcellona e una \"barretina\" (tradizionale cappello catalano), causando una breve interruzione della gara.\nIl salto che fece pi\u00f9 clamore per\u00f2 riguarda un evento non sportivo: fece irruzione durante l'esibizione della Spagna all'Eurovision Song Contest 2010. In tale occasione ha improvvisato una coreografia con i ballerini e il cantante Daniel Diges impegnati alla Telenor Arena, prima di scappare alla vista della security del festival. A causa di ci\u00f2, l'EBU ha concesso la ripetizione dell'esibizione dopo la Danimarca, e lui \u00e8 poi stato espulso dal paese e multato.\nL'11 luglio 2010, durante la finale mondiale, entra in campo (pur non essendo inquadrato dalla regia internazionale) prima dell'entrata dei giocatori cercando di infilare la sua \"barretina\" sulla Coppa del Mondo, ma viene placcato dalla security a mezzo metro dall'obiettivo.\nDurante la 25\u00aa edizione dei Goya (premio del cinema spagnolo), celebrata il giorno 13 febbraio 2011 nel teatro reale di Madrid, Jimmy Jump riesce ad entrare e a salire sul palco, mettendo la sua barretina sulla statuetta che rappresenta il busto del pittore Francisco Goya in bronzo. Questo accade subito prima che venga pronunciato il nome del vincitore della categoria miglior attore protagonista. La stessa statuetta viene poi consegnata a Javier Bardem, vincitore di categoria per il film \"Biutiful\".\nIl 3 maggio, similmente a quanto fatto in Sudafrica, invade il Camp Nou tentando di infilare la sua barretina a Cristiano Ronaldo, che riesce a evitarlo.\nIl 16 luglio si rende protagonista di una nuova invasione, stavolta allo Stadio Brigadier General Estanislao L\u00f3pez, durante i quarti di finale della Copa Am\u00e9rica 2011, riesce a infilare il suo berretto rosso a Sergio Ag\u00fcero."}
{"id": "1845568", "revid": "73843", "url": "https://it.wikipedia.org/wiki?curid=1845568", "title": "Pierre de Rigaud de Vaudreuil-Cavagnal", "text": "Biografia.\nFiglio di Philippe de Rigaud de Vaudreuil, governatore della Nuova Francia, e di Louise-\u00c9lisabeth de Joybert de Soulanges et de Marson, Pierre die Rigaud era discendente da una nobile famiglia della Linguadoca.\nVaudreuil ebbe una carriera folgorante nell'amministrazione civile e militare del Nordamerica in mano francese grazie alle posizioni acquisite dal padre, ma anche alle sue innate capacit\u00e0 personali. Nel 1733 divent\u00f2 governatore di Trois-Rivi\u00e8res e dal 1743 al 1753 della Louisiana francese. Durante il suo mandato di governatore in Louisiana, Vaudreuil dimostr\u00f2 le sue abilit\u00e0: infatti cap\u00ec da subito che il suo compito era difficoltoso poich\u00e9 aveva la responsabilit\u00e0 di mantenere la sovranit\u00e0 francese in un territorio scarsamente popolato.\nNel 1753 si trov\u00f2 in Francia, qui ricevette da Re Luigi XV l'incarico di governatore della Nuova Francia, proprio nel momento in cui scoppi\u00f2 la guerra franco-indiana. Nel 1755 incaric\u00f2 l'ingegnere militare francocanadese Michel Chartier de Lotbini\u00e8re di erigere sul Lago Champlain il Fort Carillon.\nVaudreuil era il primo governatore della Nuova Francia ad essere nato in America e la sua \"leadership\" fu messa in discussione: i suoi comandi venivano spesso ignorati dagli ufficiali dell'esercito francese, tra i quali Louis-Joseph de Montcalm, che lo giudicava di essere troppo canadese. Sebbene Vaudreuil detenesse la carica della pi\u00f9 alta autorit\u00e0 civile in Nuova Francia e fosse comandante in capo delle truppe francesi, si scontrava spesso con Montcalm. I due uomini finirono per odiarsi, il che and\u00f2 a danno dello sforzo militare dei francesi. Vaudreuil ebbe ottime relazioni con le truppe francocanadesi, nonch\u00e9 con i nativi, mentre Montcalm, invece, le guardava dall'alto in basso, preferendo fare assegnamento sulle truppe regolari provenienti dalla Francia.\nDopo la sconfitta di Montcalm contro le forze britanniche, comandate dal maggiore generale James Wolfe a Qu\u00e9bec, nella battaglia delle Piane di Abraham, Vaudreuil tent\u00f2 un appello alla resistenza dall'occupazione, ma senza successo. Fu obbligato di arrendersi a Montr\u00e9al l'8 settembre 1759 al generale inglese Jeffrey Amherst.\nIl marchese si imbarc\u00f2 per la Francia sotto custodia britannica e fu, per un breve periodo, imprigionato nella Bastiglia nel 1762 per il ruolo avuto nella sconfitta in Canada. Dopo un processo nel 1763, venne radiato. Si ritir\u00f2 nella sua tenuta familiare nei pressi di Rouen.\nIl suo nipote ebbe un ruolo di primo piano nella guerra d'indipendenza americana."}
{"id": "1845573", "revid": "247672", "url": "https://it.wikipedia.org/wiki?curid=1845573", "title": "Massiccio dell'Argentera", "text": ""}
{"id": "1845580", "revid": "339392", "url": "https://it.wikipedia.org/wiki?curid=1845580", "title": "Pierre Francois de Rigaud, Marchese di Vaudreuil-Cavagnal", "text": ""}
{"id": "1845583", "revid": "205250", "url": "https://it.wikipedia.org/wiki?curid=1845583", "title": "Carlo Menon", "text": "Carlo Menon fu un fabbro ferraio, figlio di Luigi Menon (1822-1891) e Tommasa Schiavon (1821-1899).\nCarlo Menon fu il fondatore della \"Ditta Carlo Menon\", officina di fabbro ferraio e di velocipedi in acciaio su commissione, che nacque nel 1875 nel centro di Roncade (Provincia di Treviso).\nBiografia.\nGiovanissimo intraprese l'occupazione di garzone di un fabbro ferraio e cominci\u00f2 ad interessarsi di meccanica applicata alla siderurgia e ai metalli. Apprese anche i principi della cromatura dei metalli per dare loro maggiore resistenza e protezione dall'ossidazione. A soli diciassette anni decise di mettersi in proprio, fondando la ditta. Agli inizi si specializz\u00f2 come armaiolo, confezionando i precisi meccanismi dei fucili da caccia.\nDal 1875 si interessa alla costruzione dei velocipedi. I primi avevano ruote in legno, costruite dal falegname Fausto Vianello, ma Carlo le dot\u00f2 di cerchiatura in metallo. Via via vennero sostituite le parti in legno con parti in ferro e acciaio. Pass\u00f2 quindi alla costruzione di bicicli e biciclette con ruote gommate piene e le adatt\u00f2 a tutti i possibili utenti e acquirenti: uomo, donna, ragazzo e corridori ciclisti per il \"Veloce club roncadese\", sodalizio sportivo che si present\u00f2 a diverse competizioni regionali e nazionali.\nDal 1890, affermata gi\u00e0 la produzione delle biciclette, Carlo si dedic\u00f2 al sogno del volo progettando un velivolo leggero: alcuni tentativi di prototipo per\u00f2 non portarono risultati apprezzabili e il progetto viene abbandonato per mancanza di risorse economiche per lo sviluppo. In seguito i fratelli Wright fecero volare il primo prototipo di aereo il 17 dicembre 1903 nella Carolina del Nord.\nIl fallimento del sogno aereo non spense l'ingegno e cos\u00ec Carlo si dedic\u00f2 al progetto di una carrozza mossa da motore a scoppio. Nel 1895 il progetto divenne realt\u00e0 e una quadriciclo a motore mosse i primi passi tra gli incuriositi e scandalizzati del paese di Roncade. Impieg\u00f2 un motore francese da 2,5 HP, e la vetturetta venne chiamata \"carrozza senza cavalli\". Passo dopo passo risolse in modo autonomo i problemi dello sviluppo del mezzo: accensione, raffreddamento, cambio, frizione e differenziale. Grazie all'esperienza maturata nel campo delle biciclette, e di l\u00ec a poco anche delle motociclette, Carlo realizz\u00f2 ruote in acciaio con raggi, con pneumatici forniti dalla Pirelli.\nIn quegli anni Carlo Menon enucle\u00f2 tre principi fondamentali della sua filosofia aziendale: in primis i mezzi Menon dovevano essere leggeri, resistenti ed economici; in secondo luogo le vetturette, ed in particolare quelle con ruote eguali e differenziale, per manovrabilit\u00e0 e sicurezza potevano essere guidate anche da ragazzi per semplicit\u00e0 d'uso; infine i mezzi a motore a scoppio potevano utilizzare come combustibili l'alcool, al posto della benzina, al tempo di importazione estera, costosa e particolarmente impura a quel tempo.\nDopo l'improvvisa morte di Carlo, la sua ditta prosegu\u00ec l'attivit\u00e0 per decenni, lavorando anche per conto delle ferrovie e dell'esercito (durante il secondo conflitto mondiale).\nGli eredi, in ideale continuit\u00e0 con l'operato del proprio avo, hanno fondato, nel 1971, la Titanium S.r.l., azienda specializzata in particolari motoristici inerenti alla distribuzione e in particolar modo nella produzione di valvole per motori da competizione."}
{"id": "1845592", "revid": "486946", "url": "https://it.wikipedia.org/wiki?curid=1845592", "title": "Apamea allo Zeugma", "text": ""}
{"id": "1845605", "revid": "281901", "url": "https://it.wikipedia.org/wiki?curid=1845605", "title": "Pesce gatto punteggiato", "text": ""}
{"id": "1845606", "revid": "281901", "url": "https://it.wikipedia.org/wiki?curid=1845606", "title": "Channel catfish", "text": ""}
{"id": "1845608", "revid": "281901", "url": "https://it.wikipedia.org/wiki?curid=1845608", "title": "Channel", "text": ""}
{"id": "1845615", "revid": "62004", "url": "https://it.wikipedia.org/wiki?curid=1845615", "title": "Ugo Bianchi", "text": "Biografia.\nLaureato in Lettere alla Sapienza - Universit\u00e0 di Roma (1944), prese il \"diploma di perfezionamento\" in studi storico-religiosi nella stessa Universit\u00e0 nel 1947.\nLibero docente di Storia delle religioni nel 1954, divenne professore straordinario nel 1960 e poi a partire dal 1963 al 1971 ordinario di Storia delle religioni all'Universit\u00e0 degli Studi di Messina.\nSi trasfer\u00ec all'Universit\u00e0 di Bologna nel 1971 e, dal 1974 fino alla morte, alla Sapienza - Universit\u00e0 di Roma.\nFu professore incaricato della stessa disciplina nell'Universit\u00e0 Cattolica del Sacro Cuore di Milano dal 1972, e \"visiting professor\" di Etnologia religiosa nell'Pontificia Universit\u00e0 Urbaniana di Roma dal 1977.\nPresidente della \"Societ\u00e0 italiana di storia delle religioni\", presidente della \"International Association for the History of Religions\" (IAHR, dal 1990), gi\u00e0 consultore del \"Segretariato vaticano per i non cristiani\", membro delle Accademie di Messina e di Bologna, membro del gremium per i \"Griechische Christliche Schriftsteller der ersten Jahrhunderte\" e per i \"Texte und Untersuchungen\" dell'Accademia delle scienze di Berlino, dottore \"honoris causa\" delle Universit\u00e0 Cattolica di Louvain-la-Neuve (Belgio) e di Uppsala (Svezia) nel 1980.\nUgo Bianchi \u00e8 scomparso il 14 aprile 1995 poche settimane dopo essere divenuto \"professore emerito\".\nIl pensiero.\nFu allievo diretto di Raffaele Pettazzoni (1883-1959) e convinto assertore dell'approccio storico al fenomeno religioso. La religione per Bianchi \u00e8 contenuto della cultura anche se conserva delle caratteristiche di creativit\u00e0 nella diversificazione della stessa. Esperto della religiosit\u00e0 del mondo classico e del Vicino Oriente antico Ugo Bianchi ha anche affrontato con grande rigore lo Gnosticismo e il Manicheismo.\nPer quanto attiene lo Gnosticismo sono note le sue comunicazioni al Convegno di Messina del 1966 dove raggrupp\u00f2 intorno a dieci temi le 64 comunicazioni tese a circoscrivere le aree di diffusione e le caratteristiche del movimento gnostico.\nLe opere.\nFu autore di numerosi volumi e di rinomate pubblicazioni scientifiche. Si occup\u00f2 di metodologia della ricerca storico-religiosa, di religioni della Grecia, dell'Ellenismo e di Roma, di culti misterici, di gnosticismo, di religioni iraniche, dei temi legati al dualismo nelle religioni, di cosmogonie e di etnologia religiosa.\nDiversi suoi studi sono stati pubblicati sulla rivista \u2018Augustinianum\u2019 tra cui: \nOrganizz\u00f2 numerosi convegni nazionali e internazionali su tematiche storico-religiose.\n\u00c8 suo il concetto di \"Dio in vicenda\", un dio che conosce una crisi e un recupero, come un uomo.\nBibliografia.\nUna disamina completa del pensiero e delle opere (la bibliografia completa \u00e8 collocata alle pagg. 17-32) di Ugo Bianchi la si riscontra in:\nTra gli altri:"}
{"id": "1845620", "revid": "125609401", "url": "https://it.wikipedia.org/wiki?curid=1845620", "title": "Stelle e sistemi planetari nella fantascienza", "text": "La nascita e lo sviluppo del genere letterario della fantascienza, a partire dai primi anni del XX secolo, ha ridestato nel pubblico l'interesse per le stelle; alcune delle tematiche principali della narrazione fantascientifica sono infatti l'esplorazione dello spazio, la sua colonizzazione e la realizzazione di viaggi interstellari alla ricerca di mondi abitabili in sistemi planetari orbitanti intorno a stelle differenti dal Sole. Quella che segue \u00e8 una lista delle stelle e dei sistemi planetari che hanno caratterizzato i racconti fantascientifici.\n\"Per un elenco dei singoli pianeti vedi invece Pianeti immaginari.\"\nPanoramica generale.\nLa questione se esistano altri mondi o universi abitabili (pluralit\u00e0 dei mondi) \u00e8 stata dibattuta a livello filosofico fin dall'antichit\u00e0. Durante il Medioevo l'idea generale era tuttavia che le stelle e i pianeti - che apparivano come semplici punti luminosi fissati nel firmamento - non fossero veri e propri corpi fisici. L'idea che intorno ad altre stelle potessero orbitare dei pianeti risale almeno a Giordano Bruno, che, nel suo \"De l'infinito universo et mondi\" (1584), aveva dichiarato che esistessero \"innumerevoli Soli, attorno ai quali orbitavano un gran numero di Terre, le quali erano abitate da numerose forme di vita\".\nAllusioni o riferimenti a possibili abitanti di sistemi planetari extrasolari furono estremamente rari nella letteratura per molti secoli, almeno fino all'invenzione del telescopio. Il concetto che i pianeti fossero veri corpi fisici infatti non venne preso seriamente fino alle scoperte di Galileo dei primi anni del XVII secolo. In seguito la possibilit\u00e0 di vita extraterrestre divenne un luogo comune del discorso dotto e il numero di teologi che si occuparono della questione divenne significativo a partire dal Settecento, specie in ambito anglosassone. Voltaire nel 1752 scrisse l'opera filosofica \"Micromega\", che narra di un viaggio immaginario verso la stella Sirio. Nel corso della rivoluzione scientifica e della conseguente Et\u00e0 dei lumi la pluralit\u00e0 dei mondi divenne una possibilit\u00e0 considerata dall'opinione generale.\nDurante l'Ottocento i costanti miglioramenti della tecnologia dei telescopi lasciavano presagire importanti scoperte sulla vita negli altri pianeti, sia a livello accademico sia nell'opinione pubblica.\nL'astronomo e scrittore di fantascienza francese Camille Flammarion fu uno dei principali sostenitori di tale idea durante la seconda met\u00e0 del XIX secolo. Egli fu anche tra i primi a proporre l'idea che gli esseri extraterrestri fossero davvero alieni, e non semplicemente variazioni delle creature terrestri.\nCon lo sviluppo del genere fantascientifico - a partire dai romanzi scientifici di Verne e Wells e poi con l'epoca d'oro della fantascienza negli anni trenta-quaranta del Novecento - destinazioni come la Luna, Marte, Venere o altri pianeti del sistema solare divennero stereotipate. Gli autori iniziarono allora ad immaginare delle tecnologie che consentissero di intraprendere viaggi intestellari a velocit\u00e0 superiori a quella della luce ed ambientarono le loro storie su immaginari sistemi extrasolari, il che consent\u00ec loro liberamente di elaborare temi ed ambientazioni pi\u00f9 esotiche. Questa tendenza divenne predominante quando l'esplorazione del sistema solare mostr\u00f2 che era altamente improbabile che potesse esistere nel nostro sistema planetario qualche forma evoluta di vita extraterrestre.\nUna delle serie fantascientifiche pi\u00f9 note, ambientata tra le stelle della nostra Galassia, \u00e8 \"Star Trek\"; si tratta di un lungo ciclo di serie televisive e film ambientati in un futuro in cui l'uomo ha raggiunto un livello tale di tecnologia da poter intraprendere viaggi nello spazio interstellare ed intragalattico ed entrare in contatto con civilt\u00e0 aliene, riunendosi con loro in un corpo amministrativo chiamato Federazione Unita dei Pianeti. Nella prima serie televisiva (1967-1969), al comando della grande nave stellare \"Enterprise\", un gruppo multietnico e multiculturale di esploratori si spinge in un viaggio di cinque anni alla scoperta di angoli remoti della Via Lattea. A questa serie sono seguite altre produzioni per il piccolo e grande schermo, nonch\u00e9 una serie animata.\nSebbene buona parte delle stelle nominate dagli autori fantascientifici siano puramente frutto della loro immaginazione, un discreto numero di scrittori ed artisti ha preferito servirsi dei nomi di stelle realmente esistenti e ben noti agli astronomi, o poich\u00e9 si tratta di alcune delle stelle pi\u00f9 brillanti del cielo notturno o perch\u00e9 sono alcune delle pi\u00f9 vicine al sistema solare. Alcune di esse tuttavia non sembrano essere, effettivamente, molto favorevoli al sostentamento di forme di vita complesse, assumendo come esempio la Terra. Infatti, il sistema solare esisteva gi\u00e0 da un miliardo di anni quando, sul nostro pianeta, comparvero le prime forme di vita, e sono trascorsi altri tre miliardi di anni prima che si evolvessero le forme di vita pi\u00f9 complesse, con l\"esplosione cambriana\". Stelle molto luminose, come Sirio e Vega, possono contare su una vita pi\u00f9 breve rispetto al Sole, della durata di circa un miliardo di anni, dunque un tempo che gli astrobiologi ritengono insufficiente per consentire lo sviluppo di forme di vita complesse. Le giganti rosse non sono ugualmente adatte a supportare la vita, poich\u00e9 si tratta di una fase instabile, che dura per un tempo piuttosto breve, nell'evoluzione di una stella di massa media, durante la quale l'astro diviene centinaia di volte pi\u00f9 luminoso che durante la sequenza principale. Ad eccezione di alcune, le stelle pi\u00f9 vicine, in buona parte deboli nane rosse, possiedono una luminosit\u00e0 intrinseca cos\u00ec poco elevata che risultano invisibili ad occhio nudo; per tale motivo risultano prive di nomi propri, che le renderebbero appetibili agli autori di opere fantascientifiche.\nSignificati allegorici.\nI nomi delle stelle fanno la loro comparsa nelle diverse opere letterarie non solo come ambientazione di episodi fantascientifici, ma anche con intenti allegorici o per i loro richiami mitologici.\nAd esempio, nella tragedia di Sofocle \"Edipo re\", il pastore corinzio si riferisce al \"sorgere di Arturo\" come un marcatore temporale, mentre cerca di far ricordare al pastore tebano degli episodi precedenti l'affidamento del piccolo Edipo al pastore corinzio, da parte del tebano, il quale, nel rispetto degli ordini del re Laio, avrebbe dovuto uccidere il neonato.\nAncora in \"La stella polare\", di H. P. Lovecraft, \u00e8 descritta una perduta civilt\u00e0 polare sulla quale risplende sempre la Stella Polare, mentre in \"Le rocce dell'impero\", di Roger Zelazny, sono menzionate Phecda (\u03b3 Ursae Majoris) ed altre stelle dell'Orsa Maggiore mentre il protagonista visita i campanili della Vecchia Europa. Frank Herbert chiama Fomalhaut (\u03b1 Piscis Austrini) \"Foum al-Hout\", \"la Stella polare del Sud\", nel suo romanzo \"I figli di Dune\", mentre in \"Caccia notturna\", scritto da Patrick O'Brian, Jack Aubrey determina la longitudine della sua nave nell'Oceano Pacifico determinando la distanza angolare tra la Luna e Fomalhaut.\nLista dei sistemi planetari.\nDelta Pavonis.\nNel romanzo \"The Voices of Heaven\", di Frederik Pohl, il protagonista \u00e8 ibernato e inviato sul pianeta Pava nel sistema di Delta Draconis."}
{"id": "1845621", "revid": "183666", "url": "https://it.wikipedia.org/wiki?curid=1845621", "title": "Phil Leotardo", "text": "Phil Leotardo, interpretato dall'attore Frank Vincent, \u00e8 uno dei personaggi della serie televisiva \"I Soprano\".\nAppartenente alla famiglia mafiosa di New York dei Lupertazzi, Phil viene introdotto nella serie a partire dalla stagione 5.\nBiografia.\nLeotardo \u00e8 stato un capitano della Famiglia Lupertazzi prima di essere imprigionato a met\u00e0 degli anni ottanta e rilasciato dopo vent'anni nel 2004: con l'accusa di 27 omicidi alle spalle, in breve tempo ritorna ad essere uno degli uomini pi\u00f9 spietati della Famiglia newyorkese.\nCon Tony Soprano, che fatica a riconoscere come boss, Phil entra subito in conflitto per questioni finanziarie, ma deve sottostare al suo capo, Johnny Sack, scendere a compromessi e limitarsi ad obbedire, andando contro la propria natura feroce e vendicativa.\nQuando il vecchio boss Carmine Lupertazzi muore (ep. 54) e inizia lo scontro fra le due bande di Johnny Sack e \"Little\" Carmine Lupertazzi, Phil diviene l'esecutore per conto di Johnny Sack, sbarazzandosi di alcuni pezzi grossi e intimidendo cos\u00ec l'insicuro Little Carmine.\nMa quando fa fuori Angelo Garepe, amico fraterno di Tony Blundetto col quale aveva trascorso vent'anni di galera, anche la banda Soprano entra in un cruento gioco di faide: Tony B. uccide Billy Leotardo, amato fratello di Phil, che giura vendetta nonostante gli ammonimenti di Johnny Sack e le bugie di Tony per proteggere il cugino.\nNella sesta stagione, Phil, cugino di Marie Spatafore, moglie di Vito, non riesce a sopportare il \"disonore\" dell'omosessualit\u00e0 di Vito, quando questa diviene di pubblico dominio (ep. 71). \nPi\u00f9 volte tenta di convincere Tony ad eliminare Vito, ma il boss del New Jersey non ne vuole sapere: quando Vito torna dalla sua momentanea fuga, Phil lo rintraccia e lo massacra barbaramente.\nDi fatto crea cos\u00ec un motivo di scontro totale fra le due Famiglie, ma anche stavolta Tony soprassiede.\nDopo l'incriminazione di Johnny Sack e le sue confessioni, Phil diviene il boss di New York disseminando cadaveri. Giunto al potere, decide di vendicarsi finalmente con la Famiglia DiMeo per l'uccisione del fratello Bill: scoppia cos\u00ec la guerra di bande che porter\u00e0 alla conclusione della serie.\nOrdina l'eliminazione dei vertici dei Soprano (ep. 85): Bobby Baccalieri viene assassinato e Silvio Dante finisce in coma. Il resto del gruppo si d\u00e0 alla macchia cos\u00ec come lo stesso Phil.\nGrazie all'intercessione dell'agente Harris, Tony riesce a localizzare Phil (ep. 86): in una stazione di servizio, davanti a sua moglie e ai suoi nipotini, Phil Leotardo viene ucciso a sangue freddo, con un colpo in testa ed uno al torace, da Walden Belfiore, soldato dei Soprano.\nOmicidi commessi da Phil Leotardo.\nDi Phil Leotardo si sono visti sullo schermo due omicidi, il secondo dei quali commesso con l'aiuto di suoi uomini.\nCome boss provvisorio, e successivamente effettivo, della Famiglia gli vanno tuttavia attribuiti tutti gli altri omicidi ordinati ed eseguiti dai suoi uomini, durante l'arco della sesta stagione.\nAnche l'ordine dell'uccisione di Tony Blundetto va attribuita a Phil (assetato di vendetta per la morte del fratello) anche se poi materialmente venne fatto fuori direttamente da Tony Soprano."}
{"id": "1845624", "revid": "731511", "url": "https://it.wikipedia.org/wiki?curid=1845624", "title": "Red Pollard", "text": "Membro fondatore della \"Jockey's Guild\" del 1940, Pollard ha partecipato ad alcune tra le competizioni pi\u00f9 importanti degli Stati Uniti, ma \u00e8 famoso principalmente per essere stato il fantino del leggendario Seabiscuit.\nBiografia.\nInizio carriera.\nJohn \"Red\" Pollard nasce nel 1909 ad Edmonton, Alberta (Canada). Figlio di immigrati irlandesi, Pollard deve il suo soprannome (red=rosso) proprio a questa discendenza dalla quale eredita i capelli rossi. Secondo di sette figli, cresce in una casa chiassosa, dato il numero di fratelli e sorelle. Da ragazzo, si appassiona all'atletica e specialmente alla boxe. Oltre allo sport, un'altra sua grande passione sono la letteratura e la poesia. Questo suo amore verso i libri lo porta a sfidare molte volte la sorella Edie su chi dei due sia pi\u00f9 bravo a memorizzare brani tratti dai libri. Ma tra tutti questi interessi, spicca fortemente il pi\u00f9 grande: il suo cavallo Forest Dawn.\nAlla fine degli anni venti, a causa della Grande depressione, la fabbrica di mattoni del padre Michal Pollard, fallisce e Red aiuta il bilancio familiare facendo consegne per un grossista di alimenti per cavalli. Questo suo stretto contatto con questi animali, lo porta a decidere, nonostante la sua giovane et\u00e0, di voler intraprendere il mestiere di fantino.\nAll'et\u00e0 di 15 anni, per problemi di soldi, i genitori di Red, decidono di affidarlo ad un tutore che si prenda cura di lui. Questo allontanamento dai suoi affetti, finir\u00e0 per ritardare l'avverarsi del suo sogno. Un anno dopo, il suo tutore lo abbandona durante alcune gare che si svolgono in Montana e da quel momento, il ragazzo rimane solo a prendersi cura di s\u00e9. Passa un paio d'anni a girovagare per il paese, frequentando piccoli ippodromi in cerca di un lavoro come fantino. Una sua peculiarit\u00e0 negativa era il fatto di essere sopra la media per un fantino. Infatti, la sua altezza si aggirava intorno al 1,73 m, mentre la media per un fantino professionista \u00e8 di 1,60 m. Partecipa a parecchie corse, senza mai vincerne una. Decide allora, per arrotondare, di partecipare a degli incontri di boxe notturni con il soprannome di \"Cougar\" (puma), ma gli spettatori lo incitano chiamandolo principalmente con il soprannome di \"Red\".\nLa compagnia dei libri.\nEssendo le corse dei cavalli degli avvenimenti stagionali, Pollard era sempre in movimento per sbarcare il lunario. Viaggiava verso il Canada in estate e in California in autunno e primavera. In inverno si recava a Tijuana (Messico). I suoi unici compagni di viaggio erano i libri che portava sempre con s\u00e9, in tasca. Tra i suoi preferiti c'erano Shakespeare e una collezione di Ralph Waldo Emerson. Nonostante guadagnasse il minimo per mangiare, e passasse le sue notti a dormire nelle stalle dei cavalli, sua sorella Edie dichiar\u00f2 in seguito che \"\"Red era felice come pochi\".\nCavalli difficili.\nNel 1927 Pollard viene venduto (i fantini sono considerati di propriet\u00e0 della squadra, al pari dei calciatori) ad un cavaliere di nome Freddie Johnson che lo porta dal suo allenatore Russ McGirr. Durante questa esperienza, Pollard vinse alcune delle gare alle quali partecip\u00f2 e il suo modo di fare coi cavalli, impression\u00f2 molto McGirr che si rese conto di avere tra le mani un talento ed una promessa futura dei circuiti ippici. La cosa che pi\u00f9 lo colp\u00ec, era il suo approccio con i cavalli che non era dettato dalla forza ma dalla dolcezza. Pollard riusciva a calmare e a cavalcare cavalli molto difficili e nevrili, con il semplice uso della calma, avendo avuto esperienza nei peggiori circuiti del paese, era arrivato a comprendere che il maltrattamento andava sostituito con la pazienza, per poter ottenere dei risultati in pista.\nPerdita dell'occhio destro.\nNonostante questo dono, Pollard continuava ad avere una carriera mediocre. Alcuni dei suoi fallimenti in pista erano dovuti principalmente alla perdita della vista dall'occhio destro causato dal calcio di un cavallo, durante una gara su una pista affollata all'inizio della sua carriera e non, come suggerisce il film del 2003 \"Seabiscuit - Un mito senza tempo\", per colpa di un colpo subito ad un incontro di pugilato. L'incidente successe principalmente per lo scarso uso, all'epoca, di caschi di sicurezza e questa parziale cecit\u00e0 lo condizion\u00f2 molto in pista. Infatti, non avendo la facolt\u00e0 di una vista bifocale, non poteva avere una percezione precisa delle distanze degli altri cavalli. Pollard, cavalc\u00f2 sempre alla cieca verso destra, questo perch\u00e9 aveva un temperamento coraggioso e non conosceva la paura. La sua condizione rimase un segreto per paura di non poter pi\u00f9 essere assunto come fantino, fino al 1937.\nL'incontro con Seabiscuit.\nNell'estate del 1936, dopo dodici anni di sfortuna e di fallimenti, Pollard si ritrov\u00f2, come molti altri dopo la depressione, ad esser un senzatetto. Durante il mese di agosto, Pollard si rec\u00f2 alla fiera di Detroit, in cerca di un lavoro e incontr\u00f2 per la prima volta Tom Smith, che a sua volta cercava un fantino per il cavallo che stava allenando, il leggendario Seabiscuit, di propriet\u00e0 del magnate dell'automobile Charles S. Howard.\nAppena Pollard e Seabiscuit si incontrarono, il cavallo, che aveva gi\u00e0 dimostrato di avere un carattere nevrile, cerc\u00f2 di spaventare il fantino ma lui, dolcemente, gli si avvicin\u00f2 e gli offr\u00ec una zolletta di zucchero, cosa che Pollard portava sempre nelle tasche dei pantaloni, dato il suo mestiere. Seabiscuit accett\u00f2 il premio e si avvicin\u00f2 alla spalla del fantino, arrendendosi alle sue carezze in un raro gesto d'affetto. Tom Smith, cap\u00ec che fantino e cavallo si erano scelti e da quel momento cominci\u00f2 una delle storie di coraggio e speranza pi\u00f9 famose della cultura americana.\nIl tormento degli incidenti.\nPer un lungo periodo di tempo, Red Pollard e Seabiscuit, illuminarono i circuiti della costa occidentale d'America vincendo alcuni dei pi\u00f9 prestigiosi concorsi ippici. Nel 1937, parteciparono alla Santa Anita Handicap in California. La gara inizi\u00f2 senza problemi e Pollard si piazz\u00f2 davanti al gruppo dopo soli 800 metri. Inspiegabilmente, in dirittura d'arrivo, Pollard sembr\u00f2 rallentare Seabiscuit e al traguardo venne battuto per la lunghezza di un muso da un altro cavallo di nome Rosemont. La stampa si accan\u00ec su questo risultato, dato che sembr\u00f2 evidente che il fantino aveva smesso di spronare Seabiscuit proprio al taglio del traguardo. I giornalisti specularono sulla cattiva gestione del cavallo e sulla poca esperienza di Pollard ma la vera spiegazione fu proprio che Rosemont, aveva rimontato alla destra di Pollard e lui, essendo completamente cieco da quell'occhio, non aveva visto l'avversario e di conseguenza non aveva continuato a tirare il cavallo, convinto di poter tagliare il traguardo in tutta sicurezza.\nDopo aver reso pubblico l'handicap di Pollard, fu presa la decisione di tenerlo come fantino di Seabiscuit e i due rimasero insieme, per volere del proprietario e dell'allenatore del cavallo che considerarono comunque il loro affiatamento, qualcosa che non era facile da sostituire. Ma la sfortuna sembrava perseguitare Pollard. Durante una gara con un cavallo di nome Far Knightess, nel febbraio del 1938, Pollard rimase gravemente ferito. Rischi\u00f2 la vita, dato che il cavallo gli rovin\u00f2 addosso due volte schiacciandogli la cassa toracica e rompendogli un braccio. Il suo ricovero in ospedale fu lungo e difficoltoso, date le lesioni. Dopo mesi di fisioterapia, Pollard si riprese e il 23 giugno del 1938, gli venne chiesto di montare in un giro di prova, un nuovo puledro di nome Modern Youth.\nDurante il giro di pista, il cavallo si spavent\u00f2 per un forte rumore e si diresse verso le scuderie. Pollard venne scaraventato sul fienile e si ruppe la gamba in pi\u00f9 punti, sotto il ginocchio. La frattura era talmente grave che in un primo momento l'unica soluzione parve l'amputazione, decisione che venne poi accantonata dai medici che tentarono comunque di salvargliela. Questo incidente, fece svanire a Pollard la possibilit\u00e0 di montare Seabiscuit nel match del 1\u00ba novembre 1938, denominato il \"duello del secolo\"\", contro War Admiral, il campione indiscusso della costa orientale. Il suo posto, per questa gara, venne preso da George Woolf, un fantino molto quotato all'epoca e, soprattutto, grande amico di Pollard.\nDurante la sua degenza ospedaliera, a Pollard venne riferito dai medici che sicuramente non avrebbe pi\u00f9 potuto montare a cavallo e questa notizia gett\u00f2 nello sconforto il fantino che in quel periodo, divenne alcolizzato per la depressione che lo aveva colto. In suo aiuto, arriv\u00f2 un'infermiera privata di nome Agnes Conlon. I due si innamorarono e presto Pollard la chiese in moglie. Il loro matrimonio non fu ben visto dalla famiglia di lei, che era di una levatura pi\u00f9 alta di quella del fantino ma questo non scoraggi\u00f2 la coppia che, durante la loro unione durata circa 40 anni, vissero felicemente ed ebbero 2 figli.\nIl ritorno.\nDopo essere stato dimesso dall'ospedale, Pollard e sua moglie, vennero invitati a trasferirsi per la degenza alla tenuta dei signori Howard. Nello stesso periodo, anche Seabiscuit sub\u00ec un grave incidente in pista, rompendosi il legamento della zampa anteriore sinistra. Il veterinario che gli prest\u00f2 le prime cure, rifer\u00ec al proprietario che la carriera del cavallo era decisamente finita.\nPollard e Seabiscuit si ritrovarono cos\u00ec insieme nella disgrazia di non poter pi\u00f9 partecipare alle competizioni e passarono mesi in compagnia l'uno dell'altro, al ranch, facendosi coraggio a vicenda. Il medico che periodicamente visitava Pollard, vista la sua depressione, cerc\u00f2 di aiutare il fantino consigliandogli di provare a montare in sella, magari in passeggiata, con l'ausilio di un tutore particolare infilato nello stivale. Il tentativo di ricominciare venne fatto in sella a Seabiscuit, anche lui pronto per provare una fisioterapia. Insieme, a poco a poco i due si ripresero e, soprattutto, ritrovarono la fiducia nel provare ad allungare sempre di pi\u00f9 il loro lento allenamento, concedendosi oltre alle passeggiate, qualche passo di trotto.\nLa grande gara.\nQuesto miglioramento, sugger\u00ec ad Howard di ritentare a partecipare alla Santa Anita Handicap, gara che per la terza volta avrebbero provato a vincere. Howard non voleva per\u00f2 che a montare Seabiscuit fosse di nuovo Pollard, considerando questo ennesimo tentativo un suicidio da parte sua. Infatti, se il fantino avesse avuto un altro incidente, avrebbe perso per sempre l'uso della gamba. Pollard convinse Howard ricordandogli che tra lui e Seabiscuit c'erano in tutto 4 gambe che funzionavano perfettamente, sufficienti per affrontare una competizione.\nNel 1940 Red Pollard in sella a Seabiscuit, vinse la Santa Anita Handicap di una lunghezza e mezza, dopo il terzo tentativo, portandosi a casa il montepremi di $ 121.000. All'interno del circuito furono 78.000 le persone che assistettero al rientro del fantino e del cavallo, sostenendo il grande evento che dette coraggio e speranza al popolo americano terribilmente provato dallo stato di povert\u00e0 che affliggeva il paese dopo il crollo di Wall Street dovuto alla Grande depressione del '29.\nIl ritiro.\nSeabiscuit venne ritirato dalle corse subito dopo la Santa Anita per la meritata pensione e Pollard fece lo stesso poco dopo. Ma non riusc\u00ec a rimanere a lungo lontano dai circuiti ippici. Ritorn\u00f2 in sella e rimase vittima di altri due incidenti, rompendosi un'anca in un'occasione e lesionandosi la schiena in un'altra. Dopo questi altri due ricoveri, Pollard ricominci\u00f2 a frequentare le gare minori alle quali partecipava ad inizio carriera ma, senza Seabiscuit, la sua carriera non ebbe molto successo. Si ritir\u00f2 definitivamente dalle corse nel 1955, all'et\u00e0 di 46 anni. Lavor\u00f2 per un periodo di tempo ad un ufficio postale, fece il cameriere e si ritrov\u00f2 in seguito di nuovo nel mondo dei cavalli come preparatore di cavalli e di nuovi fantini.\nIl 7 marzo del 1981 Pollard mor\u00ec per cause non del tutto chiarite. Sua moglie Agnes, malata di cancro da tempo, lo segu\u00ec due settimane pi\u00f9 tardi. Nel 1982 fu inserito nella \"Hall of Fame del Canadian Horse Racing\". Nel 2003 la storia di Red Pollard e Seabiscuit fu portato sullo schermo e il fantino fu interpretato da Tobey Maguire nel film di Gary Ross \"Seabiscuit - Un mito senza tempo\"."}
{"id": "1845626", "revid": "287204", "url": "https://it.wikipedia.org/wiki?curid=1845626", "title": "Juan Darth\u00e8s", "text": ""}
{"id": "1845630", "revid": "204012", "url": "https://it.wikipedia.org/wiki?curid=1845630", "title": "Luogo dei punti", "text": ""}
{"id": "1845640", "revid": "161374", "url": "https://it.wikipedia.org/wiki?curid=1845640", "title": "Strada Regionale 11 Padana Superiore", "text": ""}
{"id": "1845643", "revid": "1318658", "url": "https://it.wikipedia.org/wiki?curid=1845643", "title": "Movimento esperantista", "text": "Il movimento esperantista (in esperanto Esperanto-movado) \u00e8 un movimento internazionale e transculturale, presente nella quasi totalit\u00e0 degli Stati, che ha come obiettivo primario la promozione dell'esperanto.\nDescrizione.\nLa sua rappresentanza internazionale per eccellenza \u00e8 fornita dalla Associazione universale esperanto (\"Universala Esperanto-asocio\", UEA), che raggruppa e confedera le diverse associazioni esperantiste nazionali. La sezione giovanile della UEA \u00e8 la Tutmonda Esperantista Junulara Organizo (TEJO).\nGli obiettivi del movimento, considerato nel suo insieme, sono esclusivamente di natura culturale e sociale; eventuali interessi di tipo politico non sono mai perseguiti direttamente dall'Associazione universale esperanto, che in ossequio al proprio statuto \u00e8 politicamente neutrale, n\u00e9 dalle sue sezioni locali). Nel movimento esperantista convivono tuttavia numerose altre associazioni, che, libere dal vincolo di neutralit\u00e0, possono perseguire i pi\u00f9 disparati interessi: \u00e8 il caso della Esperanta Civito, ispirata al raumismo, che si pone come obiettivo il raggiungimento dello status di soggetto di diritto internazionale.Si deve poi al movimento esperantista la diffusione dell'ideale, puramente etico, di democrazia linguistica.\nClassificazione ed evoluzione.\nSecondo la classificazione dei movimenti sociali operata da Melucci, il movimento esperantista pu\u00f2 essere inquadrato come uno di quei movimenti rivendicativi che si adoperano per favorire mutamenti di norme, di ruoli, di procedure d'assegnazione di risorse socioeconomiche. Nello specifico, l'esperantismo mira a fornire una proposta di innovazione delle politiche linguistiche a vari livelli: \nComunit\u00e0.\n Tuttavia non sempre i due aspetti sono facilmente distinguibili: negli incontri esperantisti (ovvero quando la comunit\u00e0 si incontra) i corsi di lingua, il servizio stampa ed alcune conferenze sono pi\u00f9 facilmente assimilabili all'aspetto caratteristico di un movimento."}
{"id": "1845646", "revid": "1444886", "url": "https://it.wikipedia.org/wiki?curid=1845646", "title": "Codice di commercio italiano del 1882", "text": "Il codice di commercio italiano del 1882 and\u00f2 a sostituirsi al Codice di commercio del 1865 il quale era per\u00f2 una semplice estensione del Codice del commercio del Regno di Sardegna all'intero territorio del Regno d'Italia. In un certo senso pu\u00f2 quindi definirsi il \"vero\" primo codice commerciale della storia dell'Italia unita.\nI contenuti.\nIl Codice stabil\u00ec innanzitutto la \"prevalenza\" delle norme commerciali su quelle civili, un'introduzione \"rivoluzionaria\" se si considera che il diritto civile era considerato la branca pi\u00f9 importante dello \"ius\". Altra novit\u00e0 fu la subordinazione alla sua disciplina dei cd. \"negozi unilateralmente commerciali\", vale a dire quei negozi ove anche una sola delle parti negoziali era da considerarsi commerciante o comunque sottoposto alla disciplina del Codice del commercio.\nL'impostazione.\nLa pi\u00f9 importante novit\u00e0 concerne la minor attenzione verso il modello francese (fino a quel momento dominante) sostituita dal riferimento pi\u00f9 intenso verso il modello germanico."}
{"id": "1845659", "revid": "547034", "url": "https://it.wikipedia.org/wiki?curid=1845659", "title": "Hanshagen", "text": ""}
{"id": "1845662", "revid": "124729942", "url": "https://it.wikipedia.org/wiki?curid=1845662", "title": "Mario Borsa", "text": "Biografia.\nAppartenente ad una famiglia di piccoli proprietari terrieri della Bassa Lodigiana (precisamente tra Somaglia e Guardamiglio), studia al Liceo \u00abManzoni\u00bb di Milano. Ha le prime esperienze nel giornalismo. Si iscrive alla Facolt\u00e0 di Lettere dell'Universit\u00e0 di Milano, dove si laurea nel 1893. Successivamente entra come critico teatrale nel quotidiano liberale moderato \"La Perseveranza\". Borsa cur\u00f2 la critica teatrale fino a tutto il 1897. Ma gi\u00e0 a partire dal 1896 il direttore Landriani gli chiese di realizzare anche dei servizi come inviato all'estero. All'inizio del 1896 Borsa fu in Montenegro per il fidanzamento dell'erede al trono, il futuro Vittorio Emanuele III, con la principessa Elena. Gli articoli piacquero ai lettori; Borsa fu invitato a rimanere. Invi\u00f2 altri servizi dalla Bosnia e dall'Erzegovina, pieni di informazioni e anche di notizie curiose. L'anno successivo and\u00f2 in Scandinavia. Anche questo secondo viaggio ebbe un prolungamento: Borsa si ferm\u00f2 a Cristiana (l'odierna Oslo) e poi a Copenaghen. Gli articoli inviati mostrarono le sue grandi capacit\u00e0 di scrittore e di commentatore. Borsa ricevette due importanti proposte di assunzione: una dal Corriere della Sera e una dal \"Secolo\". Scelse quest'ultima, non solo perch\u00e9 Il Secolo era all'epoca il primo quotidiano italiano, ma per il fatto che la linea del Secolo era quella che corrispondeva maggiormente alle sue idee. Per quanto riguarda il trattamento economico, Sonzogno diede a Borsa quello che gli aveva offerto il giornale concorrente.\nPochi mesi dopo il suo arrivo a Londra, si svolsero i moti di Milano (6-9 maggio 1898). Il Secolo, accusato di cospirazione, dovette sospendere le pubblicazioni fino a nuovo ordine del governo. Per il fatto di trovarsi all'estero, Borsa sfugg\u00ec alla repressione messa in opera dalle autorit\u00e0. Per\u00f2, non potendo lavorare per diversi mesi, rischi\u00f2 di rimanere senza mezzi. \nNel gennaio 1899 firm\u00f2 il suo primo editoriale. Vivendo nella capitale britannica, Borsa cominci\u00f2 a prendere coscienza di cos'\u00e8 una democrazia liberale. Gli anni londinesi furono importanti per la sua maturazione intellettuale. Innanzitutto pot\u00e9 apprezzare il liberalismo, cos\u00ec distante dalla sua concezione, che prevedeva invece il primato del proletariato industriale sulla borghesia. Il liberalismo inglese, comunque, era diverso dalla concezione che ne aveva Borsa prima di arrivare a Londra. Borsa pensava che il liberalismo si opponesse nettamente al socialismo. Invece in Inghilterra l'intervento dello Stato era ammesso e \u2013 in alcuni casi \u2013 era considerato anche benefico. La seconda lezione che Borsa apprese dal suo soggiorno londinese fu una profonda fiducia per le istituzioni democratiche: il civile dibattito tra cittadini e istituzioni, il confronto aperto, portano sempre al raggiungimento della soluzione migliore.\nNel 1901 Borsa si spos\u00f2 a Londra con un'italiana, Elide Strazza. Alla loro prima figlia diedero il nome Itala. In pochi anni Borsa divent\u00f2 una delle firme di punta del giornale. Dal 1905 un suo articolo venne pubblicato due volte al mese in prima pagina, di spalla all'articolo di fondo. Nel 1907 Il Secolo avvi\u00f2 una collaborazione esclusiva con il quotidiano radicale inglese \"Daily News\" per avere notizie di prima mano dall'estero. Borsa inizi\u00f2 a lavorare nel quotidiano come redattore; scrisse articoli sull'Italia e sulla questione balcanica.\nNel 1906 Borsa fu scelto dal Secolo come inviato alla Conferenza di Algeciras. L'esperienza londinese fu descritta in un famoso saggio: \"Il giornalismo inglese\" (1910).\nNell'ottobre 1910 Borsa rientr\u00f2 in Italia. Assunse l'incarico di caporedattore con funzioni direttoriali, affiancando il direttore Edoardo Pantano. Valorizz\u00f2 la Terza pagina del giornale chiamando a collaborare personaggi come Luigi Capuana, Giovanni Bertacchi e Trilussa.\nDurante la prima guerra mondiale venne mandato al fronte come inviato di guerra; oltre che per il \"Secolo\", scrisse anche per giornali inglesi e americani. Al termine del conflitto, Borsa torn\u00f2 a Milano a rivestire il ruolo di inviato speciale. Dal 1919 fu corrispondente da Milano per il prestigioso quotidiano londinese \"The Times\" (la collaborazione si protrasse per vent'anni).\nNel 1922 Borsa festeggi\u00f2 i 25 anni di lavoro al \"Secolo\". Quell'anno Benito Mussolini prese il potere. All'ascesa del fascismo, Borsa si schier\u00f2 immediatamente contro il movimento. Ma nel luglio 1923 il suo quotidiano venne fascistizzato, con l'insediamento di un nuovo direttore vicino al regime. Borsa lasci\u00f2 immediatamente Il Secolo. Continu\u00f2 ad essere presente nel mondo giornalistico italiano come membro dell'Associazione Lombarda dei Giornalisti. Redasse l'ordine del giorno del Congresso Nazionale dell'associazione nel 1924. Firm\u00f2 il \u00abManifesto degli intellettuali antifascisti\u00bb, pubblicato il 1\u00ba maggio 1925 sul quotidiano romano \"Il Mondo\".\nNel 1925 Borsa venne chiamato da Luigi Albertini al \"Corriere della Sera\", uno dei pochi quotidiani ancora indipendenti. Scrisse editoriali di politica estera, ma nel novembre dello stesso anno Albertini fu estromesso ed anche il grande quotidiano milanese venne \"normalizzato\".\nBorsa fu cancellato dagli organi professionali, insieme ad altri centoventi colleghi. Escluso dai giornali, scrisse il saggio \"Libert\u00e0 di stampa\" (1925), un'opera in cui espose la sua concezione di libert\u00e0 di stampa e di libert\u00e0 di manifestazione del pensiero. Dal 1927 ogni suo movimento venne controllato dalla polizia politica (OVRA).\nPer anni non fu trovata una prova contro di lui. Solo nel 1935 venne arrestato per la prima volta, con l'accusa di disfattismo. Condotto in carcere il 12 gennaio, vi rimase un solo giorno. L'intervento dell'ambasciata inglese consent\u00ec la sua immediata scarcerazione nell'indomani. Dal novembre 1936 per\u00f2 non gli fu pi\u00f9 consentito di recarsi all'estero.\nIl 10 giugno 1940 l'Italia entr\u00f2 in guerra contro Francia e Gran Bretagna. Il 19 luglio Borsa fu arrestato. Venne trasferito nel carcere di Como, poi fu internato nel campo di concentramento di Istonio Marina, presso Vasto, in Abruzzo. Grazie all'interessamento della famiglia, fu liberato il 5 settembre, rimanendo comunque sottoposto a sorveglianza.\nDopo la caduta di Mussolini, Borsa torn\u00f2 a scrivere sul \"Corriere della Sera\" fino all'8 settembre 1943.\nQuell'anno venne ripubblicato il suo saggio sulla libert\u00e0 di stampa. Borsa ebbe a scrivere:\nDurante la Resistenza si schier\u00f2 con il Partito d'Azione.\nDopo la Liberazione venne scelto come nuovo direttore del \"Corriere\" dal maggiore Michael Noble, responsabile del Comando alleato per le pubblicazioni nel Nord Italia. \nMario Borsa assunse la direzione nel maggio 1945.\nNel 1946, quando la famiglia Crespi rientr\u00f2 in possesso della testata, emerse l'incompatibilit\u00e0 tra la propriet\u00e0 e la direzione. Borsa lasci\u00f2 l'incarico nell'agosto di quell'anno. Successivamente pubblic\u00f2 i suoi editoriali sulle colonne de \"La Stampa\".\nRitiratosi nella sua casa di via Caronti a Milano (e in estate a Barzio, paese della Valsassina nei pressi di Lecco), continu\u00f2 il suo lavoro di giornalista e scrittore.\nHa avuto tre figli, Itala (1902-2000), Guido (1905-1987) e Giorgio (1912-2002). Giorgio Borsa \u00e8 stato uno dei maggiori orientalisti italiani."}
{"id": "1845672", "revid": "123567", "url": "https://it.wikipedia.org/wiki?curid=1845672", "title": "Test F di Fisher-Sn\u00e9decor", "text": ""}
{"id": "1845673", "revid": "28592", "url": "https://it.wikipedia.org/wiki?curid=1845673", "title": "Utenti", "text": ""}
{"id": "1845681", "revid": "122608345", "url": "https://it.wikipedia.org/wiki?curid=1845681", "title": "Franco Di Bella", "text": "Biografia.\nFiglio di un maresciallo di polizia originario di Tropea e di una signora amalfitana, nasce a Milano.\nStudente di Giurisprudenza, esordisce nel giornalismo su \"L'Italia del Popolo\", quotidiano del Partito Repubblicano lombardo. Nel 1947 passa a \"Il Tempo\" di Milano, edizione lombarda del quotidiano romano. La svolta nella sua carriera avviene nel 1952, quando Mario Missiroli lo assume al \"Corriere della Sera\", il primo quotidiano d'Italia per tiratura. Emerge per la sua capacit\u00e0 di raccontare e interpretare la cronaca e i sentimenti popolari. Nella sua lunga carriera considerer\u00e0 sempre la cronaca la spina dorsale di un quotidiano. \u00c8 Di Bella a coniare il soprannome \"solista del mitra\" per il criminale Luciano Lutring.\nL'attivit\u00e0 giornalistica nella cronaca nera porta Di Bella a scrivere vari racconti, ispirati a storie realmente accadute e pubblicati sul \u00abCorriere dei Piccoli\u00bb, settimanale del \"Corsera\". Negli anni sessanta \u00e8 capo cronista, poi redattore capo sotto la direzione di Giovanni Spadolini (1968-1972). Piero Ottone (1972-1977) lo nomina vicedirettore.\nDopo una parentesi alla direzione del bolognese \"il Resto del Carlino\" (dall'8 marzo al 25 ottobre 1977), il 30 ottobre 1977 diventa direttore del \"Corriere della Sera\". Di Bella rende pi\u00f9 vivace il giornale arricchendolo con l'inserto settimanale sull'economia, con l'avvio della corrispondenza da Pechino affidata a Piero Ostellino e con alcune interviste clamorose di Oriana Fallaci. Durante la sua direzione avviene il passaggio dalla fusione a piombo alla fotocomposizione: la nuova tecnologia viene inaugurata il 26 settembre 1978. Nello stesso anno decide di pubblicare una notizia di cronaca in prima pagina: \u00e8 la prima volta nella storia del quotidiano. Si tratta della missiva di una lettrice che affronta il tema del matrimonio e del divorzio.\nIl 17 marzo 1981 vengono rinvenuti gli elenchi degli iscritti alla Loggia massonica P2 di Licio Gelli. Il 21 maggio vengono svelate le identit\u00e0 degli affiliati, Di Bella \u00e8 tra loro (tessera n. 1887). Il quotidiano \u00e8 manipolato da anni dalla propaganda occulta della P2. Rimane famigerata l'intervista esclusiva che Maurizio Costanzo - allora direttore della \"Domenica del Corriere\", anch'egli piduista - fece a Gelli sul \"Corriere\" (5 ottobre 1980), nel quale annunciava il suo piano di \"rinascita nazionale\". 13 giugno 1981 Di Bella deve lasciare la direzione del \"Corriere\". Dichiara: \"Con il cuore gonfio di amarezza, ma con coscienza serena, me ne vado per evitare ripercussioni sulla testata alla quale ho dedicato trent'anni della mia vita\". Non lavorer\u00e0 pi\u00f9 per la grande stampa.\nNato e morto a Milano per una malattia, Di Bella venne sepolto nel locale cimitero di Greco, dove anni dopo i resti sono stati tumulati in una celletta.\nFranco Di Bella \u00e8 il padre del giornalista Rai Antonio Di Bella."}
{"id": "1845688", "revid": "767487", "url": "https://it.wikipedia.org/wiki?curid=1845688", "title": "Rachel Stevens", "text": "Divenuta famosa come membro del gruppo britannico S Club 7, fondato dal manager Simon Fuller della Spice Girls, intraprende nel 2003 la carriera da solista pubblicando due album in studio, esordendo dall'inizio della sua carriera tredici volte nella top10 classifica britannica e vendendo oltre 11 milioni di copie in tutto il mondo. Grazie al successo ottenuto \u00e8 stata nominata sette volte ai BRIT Award vincendo due premi assieme al gruppo, tra cui British Single of the Year per \"Don't stop monin'.\"\nParallelamente alla carriera musicale, Stevens \u00e8 stata protagonista di numerosi docu-serie e speciali televisivi tra il 1999 e il 2002, tra cui \"Miami 7 , L.A.7\" e \"Viva S Club,\" assieme ai S Club 7. Successivamente recita in alcuni film, tra cui \"Suzie Gold\" (2004), ed entra a far parte del programma tv \"Strictly Come Dancing\" (2008-2014). \u00c8 stata inoltre mentore e giudice a \"The X Factor New Zeland\" (2013) e \"The Voice of Ireland\" (2015-2016).\nCarriera.\nNasce a Southgate, quartiere di Londra, da una famiglia di origine ebraica, fi da dimostr\u00f2 immediatamente una passione per la musica e la moda tanto da decidere dopo le scuole medie di andare a studiare moda alla London School Of Fashion e si laure\u00f2 in pubbliche relazioni. Nel 1993, per la prima volta ha attirato l'attenzione mondana vincendo un concorso di modelle sponsorizzato dalla rivista britannica per adolescenti \"Just 17.\"\n1998-2003: S Club 7 e il successo internazionale.\nInizi\u00f2 ad interessarsi alla musica fin da ragazza, quando accompagn\u00f2 suo fratello a dei provini organizzati dallo storico produttore delle Spice Girls, Simon Fuller, per creare un gruppo pop nel 1998. L\u00ec, il produttore si accorse di lei e le chiese di fare un provino che le fece ottenere un posto nel nuovo gruppo denominato S Club 7. Il gruppo, formato dalla Stevens, Bradley McIntosh, Hannah Spearritt, Jo O'Meara, Jon Lee, Paul Cattermole e Tina Barrett, \u00e8 diventato rapidamente famoso nel Regno Unito, Irlanda, Canada e Stati Uniti, sostenuti dal alcune docu-serie e speciali televisivi, tra cui \"Miami 7 , L.A.7\" e \"Viva S Club,\" prodotti dalla BBC e ABC. Il 4 ottobre 1999 viene pubblicato il loro primo album \"S Club,\" tratto dalle canzoni realizzate nel corso della serie \"Miami 7,\" che riscuote ampio successo nelle classifiche di Regno Unito, Irlanda, Canada, vendendo oltre 2 milioni di copie. Il singolo \"Bring It All Back\" esordisce alla prima posizione della classifica britannica e nelle top10 di Germania, Spagna, Paesi Bassi.\nNel 2000 rilasciano il secondo album, \"7\", con il quale ottengono la prima posizione nel Regno Unito ed esordiscono per la prima volta nella classifica Billboard 200 statunitense, dove viene certificato disco d'oro, venendo globalmente oltre 3 milioni di copie. Il singolo \"Never Had a Dream Come True\" diviene il secondo ad esordine alla prima posizione della UK Singles Chart ed esordisce alla decima posizione della Billboard Hot 100. I successivi progetti discografici \"Sunshine\" (2001) e \"Seeing Double\" (2002) ottengono un successo inferiore rispetto ai precedenti album, generando allo stesso tempo ulteriori cinque singoli esordenti nelle top5 britannica, tra cui \"Don't Stop Movin\"' quarto numero uno della band, che ottiene il BRIT Award come singolo britannico dell'anno.\nNel 2003 viene pubblicato la raccolta \"Best: The Greatest Hits of S Club 7,\" che sebbene esordisca alla seconda posizione della classifica britannica dove ottiene il doppio disco di platino, diviene l'ultimo progetto discografico della band che annuncia lo scioglimento durante un concerto tenuto poche settimane dopo.\n2003-2007: \"Funky Dory e Come and Get It\".\nSubito dopo la rottura, la Polydor le offr\u00ec un contratto che prevedeva la registrazione di 4 album da solista e lei accett\u00f2 immediatamente. Nel settembre dello stesso anno, pubblic\u00f2 il suo primo singolo da solista intitolato \"Sweet Dreams My L.A. Ex\", scritto da Cathy Dennis, autrice per Britney Spears e Kylie Minogue, che riscosse successo commerciale in tutta Europa, raggiungendo la settima posizione nella \"Eurochart Singles Hot 100\" e la seconda posizione della classifica britannica e irlandese.\nIl suo album di debutto da solista, Funky Dory, debutta alla posizione numero 9 in Regno Unito, ma le scarse vendite portarono la Polydor a decidere di ritirare dal mercato l'album e di registrarne una riedizione con dei nuovi brani. Inoltre il secondo singolo che da nome all'album, \"Funky Dory\", riscosse un successo inferiore nelle classifiche internazionali dando sostegno alla scelta presa dalla casa discografica.\nLa riedizione fu rilasciata nell'estate del 2004 con 2 nuovi brani, entrambi divenuti poi singoli: \"Some Girls\" e \"More, More, More\". Entrambi i singoli furono un vero e proprio successo, raggiungendo la top 3 britannica. Le due versioni dell'album ottennero la certificazione di disco d'oro dalla BPI.\nInizi\u00f2 cos\u00ec ad apparire su moltissimi programmi e ad esibirsi in molte citt\u00e0 differenti stabilendo inconsciamente il 9 settembre 2004 il record della popstar con pi\u00f9 esibizioni live in pi\u00f9 citt\u00e0 differenti in 24 ore, con 7 esibizioni in 7 citt\u00e0 inglesi differenti.\nLa Stevens, rientr\u00f2 in studio per registrare il suo secondo album. Quest'ultimo fu pubblicato nell'estate del 2005 e fu intitolato \"Come And Get It\". A causa dello scarso successo del primo singolo estratto, \"Negotiate With Love\", che raggiunse basse posizioni in Europa, l'album esordice solamente nella classifica britannica alla posizione 28.\nVennero estratti, in seguito, \"So Good\" e \"I Said Never Again (But Here We Are)\", non riuscendo, anche questi, a lanciare del tutto il disco, cos\u00ec si decise di non pubblicare il quarto singolo.\nLa Stevens non \u00e8 pi\u00f9 rientrata in studio dopo il flop del suo secondo album, ma ha detto alla stampa inglese che la sua carriera musicale \u00e8 ancora aperta e ha annunciato nel 2008 di avere dei piani per la\nLa sua ultima apparizione al cinema risale al 2005, nel film campione d'incassi \"Deuce Bigalow - Puttano in saldo\", dove interpretava una sensuale ragazza di nome Louisa. Nel 2008 partecipa come concorrente al programma televisivo Strictly Come Dancing (versione inglese di Ballando con le Stelle): ha collaborato con il ballerino professionista\n2008-2012: progetti televisivi e \"Strictly Come Dancing\".\nVincent Simone e insieme sono riusciti a battere i vincitori Alesha Dixon e Tom Chambers. Nel 2009, durante il tour del programma, ha ballato un Tango e una Rumba con Vincent Simone ed \u00e8 riuscita a vincere anche qui.\nIl 15 novembre 2011 Stevens ha fatto un'apparizione ospite su \"ITV1 Lorraine\" per parlare con Lorraine Kelly di essere madre e registrare un album per i pi\u00f9 piccoli.\n2013-presente: R\u00e9union S Club 7 e progetti televisivi e teatrali.\nNel marzo 2013 ha rivelato che lei e gli altri membri stavano parlando di una possibile riunione con S Club. Nel 2013 Stevens \u00e8 stata mentore della versione neozelandese di\"The X Factor\" aiutando Melanie Blatt nella categoria gruppi. Il 6 ottobre 2014, l'emittente statale irlandese RT\u00c9 ha confermato che Stevens far\u00e0 parte di \"The Voice of Ireland\" come quarto coach. Nel dicembre 2014, Stevens ha partecipato allo speciale natalizio \"Strictly Come Dancing\" e allo \"Strictly Tou\"r, uno spettacolo di danza nel Regno Unito.\nNel maggio 2015 tutti e sette i componenti originari dell\"'S Club 7\" si sono riuniti in un tour, intitolato \"Bring It All Back 2015,\" tra Inghilterra, Galles e Scozia. Nel dicembre 2017, Stevens ha partecipato al programma televisivo \"Celebrity Mastermind\" e partecipa come concorrente a Celebrity MasterChef UK\".\" Nel 2019 recita nel nuovo spettacolo teatrale \"Rip It Up The 70s\" al fianco di Louis Smith, Melody Thornton and Lee Ryan.\nProgrammi televisivi.\n1 come membro dei S Club 7."}
{"id": "1845690", "revid": "712828", "url": "https://it.wikipedia.org/wiki?curid=1845690", "title": "Avall\u00f3n\u00eb", "text": ""}
{"id": "1845691", "revid": "1534511", "url": "https://it.wikipedia.org/wiki?curid=1845691", "title": "Catena di decadimento", "text": "In fisica nucleare il termine catena di decadimento indica una serie di decadimenti radioattivi di diversi prodotti di decadimento legati tra loro in una serie di \ntrasformazioni. La maggior parte degli elementi radioattivi non decade direttamente in un nucleo stabile, ma passa piuttosto attraverso una serie di decadimenti successivi fino a raggiungere un nuclide derivato stabile.\nDescrizione.\nOgni stadio della catena \u00e8 individuato dalle sue relazioni con gli stadi precedenti e seguenti . A volte si parla di \"isotopo genitore\" per indicare quello che va incontro ad un decadimento radioattivo per formare quello che si dice \"isotopo figlio\". L'isotopo figlio pu\u00f2 essere stabile o decadere a sua volta.\nIl tempo impiegato da un singolo isotopo genitore per decadere in un nucleo del suo isotopo figlio pu\u00f2 variare di molto, non solo per diverse coppie genitore-figlio, ma anche per coppie genitore-figlio identiche. Mentre il decadimento di un singolo atomo accade casualmente, il decadimento di una popolazione iniziale in funzione del tempo, \"t\", segue una distribuzione esponenziale, \"e-\u03bbt\", dove il parametro \u03bb \u00e8 chiamato costante di decadimento. A causa di questa natura esponenziale, una propriet\u00e0 caratteristica di ogni isotopo \u00e8 il suo tempo di dimezzamento, ossia il tempo in cui met\u00e0 degli originari radioisotopi genitori decadono. \nI tempi di dimezzamento sono stati determinati in laboratorio per migliaia di radioisotopi (o radionuclidi). Questi variano da minime frazioni di secondo (decadimenti pressoch\u00e9 istantanei) fino a 1019 anni o pi\u00f9.\nSpesso gli stadi intermedi emettono pi\u00f9 radioattivit\u00e0 che il radioisotopo originario: una volta raggiunto l'equilibrio, un isotopo della catena \u00e8 presente in una quantit\u00e0 proporzionale alla sua emivita; ma poich\u00e9 la sua attivit\u00e0 \u00e8 inversamente proporzionale alla sua emivita, ogni nuclide della catena risulta in definitiva contribuire all'attivit\u00e0 quanto il capostipite della catena. Ad esempio, l'uranio naturale non \u00e8 particolarmente radioattivo, ma campioni di pechblenda, un minerale che contiene uranio, risultano essere 13 volte pi\u00f9 radioattivi, a causa del radio e degli altri isotopi figli che contengono. Gli isotopi del radio non solo sono significative sorgenti di radiazioni, ma generano anche il gas radon come stadio successivo della catena di decadimento. Dunque il gas radon \u00e8 una sorgente naturale di radioattivit\u00e0, causa di tumore al polmone anche nei non fumatori.\nTipi.\nI quattro modi di decadimento radioattivo pi\u00f9 comuni sono: il decadimento alfa, il decadimento \u03b2- e il \u03b2+ (considerato sia come emissione di positroni che come cattura elettronica) e la transizione isomerica. Di questi processi di decadimento, solo il decadimento alfa produce un cambiamento del numero di massa del nucleo, diminuendolo di quattro unit\u00e0 (corrispondenti al nucleo di elio che costituisce la particella alfa). Per questo motivo ogni prodotto di decadimento derivante da un determinato nucleo avr\u00e0 un numero di massa con lo stesso \"mod 4\", dividendo in questo modo tutti i nuclidi in quattro classi. Tutti i membri di ogni possibile catena di decadimento devono pertanto appartenere ad una di queste quattro classi.\nIn natura si osservano tre principali catene di decadimento (o famiglie), chiamate comunemente serie del torio, serie del radio (e non serie dell'uranio) e serie dell'attinio, che rappresentano tre di queste quattro classi e terminano in tre diversi isotopi stabili del piombo. Il numero di massa di ciascun isotopo in queste catene pu\u00f2 essere rappresentato rispettivamente come \"A\"=4\"n\", \"A\"=4\"n\"+2 e A=4\"n\"+3. Gli isotopi al lunga vita media 232Th, 238U e 235U, punti di partenza da cui si generano queste serie, esistono sin dalla formazione della Terra e il capostipite della famiglia del torio \u00e8 tra tutti i radioisotopi naturali quello pi\u00f9 abbondante; anche il precursore 244Pu \u00e8 stato trovato in minime dosi sulla terra. La quarta catena, la serie del nettunio con \"A\"=4\"n\"+1, a causa della emivita piuttosto breve del suo isotopo di partenza 237Np, risulta gi\u00e0 estinta se si eccettua il suo passaggio finale. L'isotopo terminale di questa catena \u00e8 il 205Tl. Alcune fonti pi\u00f9 vecchie individuano la fine della catena nel 209Bi ma si \u00e8 scoperto recentemente che il 209Bi \u00e8 in realt\u00e0 esso stesso radioattivo, con un'emivita di 1.9\u00d71019 anni.\nIn tutte e tre le catene \u00e8 sempre presente un radionuclide che si trova allo stato gassoso: il 220Rn, chiamato anche Thoron, il 222Rn e il 219Rn, chiamato anche Attinon.\nEsistono anche numerose catene pi\u00f9 corte, ad esempio quella del carbonio-14. Sulla terra la maggior parte degli isotopi di partenza di queste catene pi\u00f9 corte sono generati dalla radiazione cosmica.\nCatena di decadimento alfa degli attinoidi.\nNelle tabelle qui sotto sono omessi i \"rapporti di ramificazione\" di decadimento minori inferiori allo 0.0001%). Il rilascio di energia include l'energia cinetica totale di tutte le particelle emesse (elettroni, particelle alfa, fotoni gamma, neutrini, elettroni Auger e raggi X), nonch\u00e9 il rinculo del nucleo genitore, assumendo che in origine fosse a riposo.\nNelle tabelle qui sotto vengono forniti anche i nomi storici dei nuclidi che si possono trovare in natura. Questi nomi furono usati al tempo in cui le catene di decadimento sono state scoperte e studiate. Da questi nomi \u00e8 possibile risalire alla particolare catena alla quale il nuclide appartiene. \nSerie del torio.\nLa catena 4n del Th-232 \u00e8 comunemente chiamata \u201cserie del torio\u201d.\nSerie del radio (o serie dell'uranio).\nLa catena 4n+2 dell'U-238 \u00e8 comunemente chiamata \"serie del radio\" (talvolta \"serie dell'uranio\").\nSerie dell'attinio.\nLa catena 4n+3 del U-235 \u00e8 comunemente chiamata \u201cserie dell'attinio\u201d. \nSerie del nettunio.\nLa catena 4n+1:\nCatene di decadimento beta.\nPoich\u00e9 i nuclei pi\u00f9 pesanti hanno un rapporto tra numero di neutroni e numero di protoni maggiore, i prodotti della loro fissione risultano avere quasi sempre un rapporto neutroni/protoni pi\u00f9 grande di quanto previsto dalla curva di stabilit\u00e0 per il loro range di massa; per questo motivo questi vanno incontro ad una serie di decadimenti beta in sequenza, in ciascuno dei quali un neutrone viene convertito in un protone. Il primo decadimento ha in genere una maggiore energia di decadimento e una minore emivita; gli ultimi decadimenti tendono ad avere una bassa energia di decadimento e/o una lunga emivita.\nPer esempio, l'uranio-235 ha 92 protoni e 143 neutroni. La fissione richiede uno o pi\u00f9 neutroni e ne produce due o tre o pi\u00f9; assumiamo che siano disponibili per i due nuclei prodotti dalla fissione 92 protoni e 142 neutroni. Supponendo che questi abbiano massa 99 con 39 protoni e 60 neutroni (ittrio-99), e massa 135 con 53 protoni e 82 neutroni (iodio-135) si avranno le catene di decadimento:"}
{"id": "1845699", "revid": "838137", "url": "https://it.wikipedia.org/wiki?curid=1845699", "title": "Addetto all'accettazione", "text": "L'addetto all'accettazione \u00e8 una figura professionale che si trova all'interno degli aeroporti. \u00c8 in realt\u00e0 un addetto di scalo ed \u00e8 inserito nella mansione di impiegato.\nHa il compito di registrare i passeggeri all'accettazione, controllare la validit\u00e0 dei loro documenti e visti, emettere le carte di imbarco, registrare ed etichettare i bagagli da imbarcare. Inoltre si occupa anche dell'imbarco dei passeggeri all'uscita ed \u00e8 dotato di uno speciale tesserino (lasciapassare) che gli consente di entrare nelle zone sterili dell'aeroporto per compiere il suo lavoro (soprattutto al gate e sul piazzale nel caso di assistenze particolari).\nL'addetto all'accettazione \u00e8 un dipendente della societ\u00e0 che effettua i servizi di movimentazione all'aeromobile. Per poter svolgere questa mansione si richiede il possesso di un diploma di scuola media superiore e la padronanza della lingua inglese oltre che una propensione per la comunicazione e le relazioni con il pubblico/passeggeri.\nDi solito la persona frequenta il corso base per addetto all'accettazione, alcuni corsi sulla sicurezza aeroportuale (obbligatori per ottenere il tesserino/lasciapassare) e corsi di assistenza ai clienti."}
{"id": "1845700", "revid": "6923", "url": "https://it.wikipedia.org/wiki?curid=1845700", "title": "Lampade di Dendera", "text": "Le cosiddette lampade di Dendera sono dei bassorilievi con geroglifici scoperti dall'archeologo francese Auguste Mariette (Boulogne-sur-Mer, 11 febbraio 1821 \u2013 Bulaq, 18 gennaio 1881) nel 1857 a circa 70\u00a0km da Tebe, nel tempio di Hathor a Dendera, situato nell'omonima localit\u00e0 dell'Egitto, sulla riva occidentale del Nilo.\nSotto il tempio vennero rinvenute ampie cripte che, ripulite dalla sabbia, mostrarono stanze con pareti ricoperte da lastre di pietra scolpite. Le stanze apparterrebbero al primo nucleo del tempio, risalente al XV secolo a.C., mentre l'attuale costruzione che ad esse si \u00e8 sovrapposta \u00e8 di epoca tolemaica e romana. Le lastre scolpite si riferiscono ad una decorazione della fase tolemaica. Le immagini raffigurano Harsomtus, sotto forma di serpente, che emerge da un fiore di loto che di solito \u00e8 attaccato alla prua di una chiatta. La cosiddetta \"lampada di Dendera\" \u00e8 una variazione di questo motivo, mostrando Harsomtus in un contenitore ovale chiamato \"hn\", che potrebbe rappresentare l'utero della dea Nut. A volte un pilastro \"Djed\" sostiene il serpente o il contenitore. Un motivo strettamente correlato \u00e8 \"dio che riposa sul fiore di loto\". Alcuni studiosi hanno invece interpretato le raffigurazioni come antiche lampade a incandescenza.\nNegli anni settanta gran parte delle lastre vennero trafugate e rimasero solo le pareti di una delle stanze.\nQui si trovano raffigurati alcuni sacerdoti del tempio nell'atto di officiare riti intorno ad un oggetto, probabilmente un fiore di loto.\nInterpretazioni dei bassorilievi.\nGli egittologi interpretano i bassorilievi come simbologia integrata nella mitologia egiziana: il serpente primordiale che nasce da un fiore di loto \u00e8 un mito egizio conosciuto e anche il sostegno \u00e8 un simbolo ricorrente nell'arte egiziana, collegato con Osiride e raffigurante la sua spina dorsale. La scena dovrebbe pertanto rappresentare la costruzione di due santuari primordiali. A questo stesso ambito riporta il significato dei geroglifici iscritti.\nLe raffigurazioni sono invece state interpretate dai sostenitori della cosiddetta archeologia misteriosa o pseudoarcheologia come degli antichi tubi di Crookes, apparecchi in grado di emettere radiazioni (un dispositivo che venne inventato circa dieci anni dopo la pubblicazione dei disegni di Dendera da parte del suo scopritore Auguste Mariette).\nIl gambo del fiore di loto \u00e8 stato interpretato come un cavo elettrico di alimentazione; un sostegno che rappresenta parte della colonna dorsale del dio Osiride verrebbe invece interpretato come un avvolgimento elettrico e dei serpenti raffigurerebbero le serpentine che si trovano all'interno dei tubi di Crookes. Infine, un dio tiene in mano due pugnali, e questo viene interpretato come un segnale di pericolo che si troverebbe proprio in corrispondenza del punto in cui dal tubo di Crookes escono i raggi X.\nInfine i due Djed, oggetti di culto rinvenuti in molti disegni e bassorilievi egizi ma la cui funzione \u00e8 tuttora incerta e dibattuta, uniti a ciascuna delle (presunte) lampade, svolgerebbero la stessa funzione dei nostri moderni isolatori elettrici."}
{"id": "1845703", "revid": "287204", "url": "https://it.wikipedia.org/wiki?curid=1845703", "title": "Paradosso asiatico (cardiologia)", "text": "Con paradosso asiatico (dall'inglese \"Asian Paradox\") ci si riferisce al basso tasso di cardiopatie e tumori che si registra in Asia orientale, nonostante l'alto numero di forti fumatori.\nLa ricerca di Yale.\nNel maggio 2006 alcuni ricercatori della Facolt\u00e0 di Medicina dell'Universit\u00e0 Yale pubblicarono un articolo relativo a oltre 100 studi condotti sui benefici arrecati alla salute dal t\u00e8 verde. Essi teorizzarono che i 1,2 litri di tale bevanda, che molti asiatici consumano in media al giorno, forniscono al fisico un alto tasso di polifenoli ed altre sostanze antiossidanti. Queste molecole agiscono in molti modi nel migliorare le funzionalit\u00e0 cardiovascolari, prevenendo l'aggregazione piastrinica, e migliorando i livelli del colesterolo. Questo effetto anticoagulante \u00e8 alla base della preoccupazione, da parte di molti medici, che i loro pazienti evitino l'assunzione di t\u00e8 verde prima di procedure correlate alla capacit\u00e0 di coagulazione. Nello specifico il t\u00e8 verde \u00e8 in grado di prevenire l'ossidazione del colesterolo trasportato dalle lipoproteine a bassa densit\u00e0, il cosiddetto \"colesterolo cattivo\", contribuendo quindi a ridurre la formazione di placche nelle arterie."}
{"id": "1845704", "revid": "767487", "url": "https://it.wikipedia.org/wiki?curid=1845704", "title": "Non sei mai stata cos\u00ec bella", "text": "Non sei mai stata cos\u00ec bella (\"You Were Never Lovelier\") \u00e8 un film del 1942 diretto da William A. Seiter.\nTrama.\nMaria Acu\u00f1a \u00e8 la figlia del ricco imprenditore del mondo dello spettacolo Eduardo Acu\u00f1a, il quale, preoccupato perch\u00e9 la figlia \u00e8 refrattaria all'idea di fidanzarsi, cerca di scioglierle il \"cuore di ghiaccio\" mandandole orchidee e messaggi d'amore in forma anonima. Il cuore della ragazza si apre all'amore, fino a che, per una fatalit\u00e0, Robert Davis si sostituisce all'usuale fattorino e le consegna le orchidee, venendo scambiato da Maria per il misterioso innamorato segreto. Robert in realt\u00e0 \u00e8 un ballerino disoccupato che, necessitando di un impiego, sta tentando di incontrare in ogni modo l'irascibile padre di Maria, il quale non intende per\u00f2 concedergli neppure il tempo di un'audizione.\nMaria si innamora di Robert, ma Eduardo Acu\u00f1a cerca in ogni modo di allontanare i due, tentando anche di rovinare l'immagine del ballerino agli occhi della figlia. Alla fine, Robert sar\u00e0 costretto dagli eventi a rivelare a Maria la messa in scena che ha originato il loro incontro, facendo fuggire la ragazza, delusa dalle menzogne bench\u00e9 ancora innamorata di lui. Robert sar\u00e0 costretto a dare il meglio di s\u00e9 per riconquistare Maria.\nManifesti e locandine.\nLa realizzazione per l'Italia dei manifesti e delle locandine del film fu affidata al pittore cartellonista Anselmo Ballester."}
{"id": "1845705", "revid": "212348", "url": "https://it.wikipedia.org/wiki?curid=1845705", "title": "Trigon", "text": "Il trigon \u00e8 un neuma utilizzato nella notazione del canto gregoriano.\nNella notazione vaticana, il \"trigon\" viene rappresentato graficamente come un \"punctum\" seguito da una \"clivis\". Raramente viene prolungato da una o pi\u00f9 note: diventa quindi un \"punctum\" seguito da un \"climacus\". \nLe prime due note sono sempre in posizione di ripercussione. Non deve quindi essere confuso con il \"pressus\", al quale assomiglia molto nella notazione quadrata: il \"pressus\" interviene sempre in un movimento melodico discendente, mentre il \"trigon\" \u00e8 o isolato, o preceduto da note pi\u00f9 basse. Questi due neumi corrispondono a dei grafemi corsivi molto differenti.\nNella notazione di san Gallo il \"trigon\" viene analizzato etimologicamente come una \"distropha flexa\", cio\u00e8 prolungato verso il basso. Invece nella grafia di Laon, il \"trigon\" assume la forma di una \"stropha\" seguita da una \"clivis\". Le due interpretazioni sono particolarmente simili.\nCome la \"distropha\" e la \"tristropha\", il \"trigon\" \u00e8 praticamente sempre situato al di sopra del semitono. Inoltre la terza nota discende alla terza inferiore, contrariamente al \"pressus\" che generalmente non discende che alla seconda.\nIl \"trigon\" pu\u00f2 essere episemato, ma mai sulle sue prime due note. L'episema non \u00e8 visibile che nella notazione corsiva e non appare nella notazione di Solesmes se non raramente, sotto forma di \"punto mora\" finale. Nella maggioranza dei casi per\u00f2, questi episemi si situano alla fine di un inciso per poter ristabilire un ritmo corretto.\nIl \"trigon\" \u00e8 sempre leggero: i soli accenti che possa ricevere sono i due piccoli attacchi delle due \"strophae\" iniziali che devono restare rapide e di una intensit\u00e0 non accentuata. La sua terza nota \u00e8 una nota di rilassamento, di intensit\u00e0 pi\u00f9 debole, che pu\u00f2 essere un po' pi\u00f9 prolungata."}
{"id": "1845712", "revid": "1528507", "url": "https://it.wikipedia.org/wiki?curid=1845712", "title": "Wireless Internet service provider", "text": "Per wireless Internet service provider (abbreviato con WISP) si intende generalmente un fornitore di servizi internet che offra connettivit\u00e0 ad Internet realizzando l'ultimo miglio con tecnologie che sfruttino la trasmissione via radio dei dati, denominate anche Broadband Wireless Access.\nDescrizione.\nSpesso tali provider realizzano una rete radio per il trasferimento dei dati su aree ad estensione geografica (in sostanza costruendo delle dorsali), ma in alcuni casi utilizzano tecnologie radio per coprire unicamente l'ultimo miglio, collegando quindi i ripetitori destinati a servire gli utenti direttamente alla dorsale cablata. \nAlcuni WISP possiedono dei propri punti d'accesso con connessione in fibra ottica, con connettivit\u00e0 fornita da carrier e, eventualmente, collegamenti ad uno o pi\u00f9 Internet Exchange Point. WISP generalmente pi\u00f9 piccoli, si appoggiano a classiche connessioni DSL (per esempio HDSL) fornite, all'ingrosso, da altri provider. \nLe tecnologie generalmente usate dai WISP sono Wi-Fi, HIPERLAN, HIPERMAN, WiMax e Wireless Local Loop.\nCaratteristiche.\nI WISP godono generalmente di alcuni vantaggi, propri dell'infrastruttura utilizzata.\nLa possibilit\u00e0 di realizzare l'ultimo miglio con tecnologie differenti dal doppino telefonico garantisce l'indipendenza dalla compagnia telefonica che abbia il possesso della rete, ci\u00f2 si rivela particolarmente importante quando la situazione \u00e8 di sostanziale \"monopolio Telecom\". \u00c8 comunque un fattore rilevante anche in quei casi in cui il doppino non possa, per motivi tecnici, fornire un'affidabilit\u00e0 adeguata all'attivazione di una linea ADSL. Inoltre, i collegamenti radio con tali tecnologie non hanno limitazioni intrinseche rispetto a quelle del doppino telefonico, in termini di banda trasferibile, anzi possono essere pi\u00f9 performanti.\nInoltre, non essendo vincolati alla presenza di una centrale collegata con la banda larga in zona, i WISP possono risolvere il problema del divario digitale realizzando copertura, relativamente a basso costo, di zone in cui non sono attivabili linee cablate.\nL'Associazione Assoprovider, da sempre in prima linea per favorire lo sviluppo del Wi-Fi in Italia, ha avviato una mappatura dei Comuni coperti da tecnologia Wireless (Hiperlan e Radiolan) in modalit\u00e0 ultimo miglio: dai primi dati raccolti risulta che pi\u00f9 del 10% dei Comuni Italiani sono raggiunti dai wireless Internet service provider: tra i comuni coperti molti sono soggetti a divario digitale, ma vengono annoverate anche importanti aree metropolitane come Roma, Palermo, Padova.\nWISP e normativa.\nLa fornitura di servizi e le possibilit\u00e0 di espansione di un WISP sono fortemente legate alla normativa disciplinante l'utilizzo delle tecnologie in particolare per quanto riguarda la disponibilit\u00e0 delle frequenze e i limiti di emissione.\nWISP che sfruttino frequenze soggette a licenza possono offrire determinate garanzie (ad esempio latenza) grazie al fatto che i rischi di interferenza sono ridotti al minimo, non trattandosi di frequenze condivise. D'altra parte il costo delle licenze \u00e8 generalmente elevato, e questo potrebbe limitare la competitivit\u00e0 delle offerte di tali fornitori.\nWISP che sfruttino invece frequenze condivise avranno costi decisamente minori, ma potrebbero essere soggetti a problemi di interferenza non previsti e quindi non \u00e8 possibile offrire determinate garanzie, come la latenza, ed in genere viene garantita solo la banda. La convivenza di pi\u00f9 WISP utilizzanti le medesime tecnologie \u00e8 comunque possibile, purch\u00e9 vengano usati canali diversi. \nI limiti di emissione delle tecnologie utilizzate sono un fattore importante nella progettazione delle dorsali radio e nella fornitura della copertura all'utente. Ad esempio, Wi-Fi lavora a frequenze pi\u00f9 basse rispetto ad HIPERLAN e quindi ha, teoricamente, meno sensibilit\u00e0 agli ostacoli. Tuttavia i limiti di emissione sono generalmente molto pi\u00f9 bassi per il primo che per il secondo, cosa che porta HIPERLAN ad avere, nel complesso, potenzialit\u00e0 superiori. \nUn altro legame tra normativa e attivit\u00e0 dei WISP riguarda la possibilit\u00e0 di realizzare o meno le dorsali con determinate tecnologie. Ad esempio, in Italia, la normativa impedisce l'utilizzo di WiMax per la realizzazione delle dorsali e, di conseguenza, un provider che abbia la licenza per l'utilizzo di WiMax deve collegare alla rete con diversa tecnologia i ripetitori che servono gli utenti finali."}
{"id": "1845713", "revid": "123567", "url": "https://it.wikipedia.org/wiki?curid=1845713", "title": "Significativit\u00e0 statistica", "text": ""}
{"id": "1845714", "revid": "287204", "url": "https://it.wikipedia.org/wiki?curid=1845714", "title": "WISP", "text": ""}
{"id": "1845715", "revid": "599013", "url": "https://it.wikipedia.org/wiki?curid=1845715", "title": "Laura Venturini", "text": "Giocava nel ruolo di palleggiatrice.\nCarriera.\nLaura Venturini esordisce nella Serie A1 italiana durante la stagione 1993-94 con la : retrocessa in Serie A2, rester\u00e0 nella stagione successiva ancora legata al club toscano. Nella stagione 1995-96 viene ingaggiata dall', in Serie B2: in sole tre stagioni (nel 1997 la societ\u00e0 viene rifondata con il nome di Pool Piave) la squadra conquista tre promozioni consecutive dalla Serie B2 alla Serie A2.\nNella stagione 1999-00 passa all'Agil Trecate sempre in serie cadetta, con la quale conquista una Coppa Italia di categoria e la promozione nella massima serie al termine della stagione 2000-01. La squadra cambia sede a Novara e partecipa con la formazione piemontese per due anni consecutivi al campionato di Serie A1, vincendo anche una Coppa CEV nel 2003.\nNella stagione 2003-04 torna a giocare in Serie A2 con la maglia del , squadra con la quale resta legata per due stagioni. Nell'annata 2005-06 ritorna in Serie A1 ingaggiata dalla : con la squadra umbra vince una Coppa di Lega e una Champions League.\nAl termine della stagione decide di ritirarsi dall'attivit\u00e0 agonista.\nCollegamenti esterni.\nLega Volley Femminile - Scheda su Laura Venturini"}
{"id": "1845720", "revid": "251174", "url": "https://it.wikipedia.org/wiki?curid=1845720", "title": "Tuta alare", "text": "La tuta alare (o wingsuit in inglese) \u00e8 una particolare tuta da lancio che riesce ad aumentare la superficie del corpo umano conferendovi un profilo alare, trasformando la velocit\u00e0 data dalla forza di gravit\u00e0 in planata orizzontale. Le sue forme si rifanno a quelle dello scoiattolo volante.\nUtilizzata nel paracadutismo come nuova disciplina, \u00e8 oggetto di costante e rapido sviluppo: una normale tuta alare, rispetto ad una velocit\u00e0 media di caduta libera di circa , consente di rallentare fino a circa 70\u00a0km/h, con una velocit\u00e0 orizzontale di 180\u00a0km/h.\nLa tuta alare \u00e8 particolarmente usata nel Base jumping, in quanto consente di raddoppiare i tempi di caduta libera e aumenta la distanza dai possibili ostacoli, diminuendo il rischio di incidenti.\nStoria.\nDalla leggendaria figura di Icaro fino ai numerosi inventori di cui ci \u00e8 giunta testimonianza, pi\u00f9 persone hanno cercato di costruire delle protesi che consentissero all'uomo di volare come un uccello. Si trattava, perlopi\u00f9, di rudimentali ali di legno e tela da indossare prima di un salto da un dirupo o da qualche altra postazione sopraelevata, con esiti quasi sempre fatali.\nBisogna attendere gli anni trenta del Novecento perch\u00e9, con la nascita del paracadutismo, facciano la loro comparsa i cosiddetti \"birdmen\", o uomini uccello, che con le prime tute alate a malapena riuscivano a stabilizzare la caduta e compiere qualche evoluzione. I pi\u00f9 noti fra questi pionieri furono lo statunitense Clem Sohn e, negli anni cinquanta, l'italiano Salvatore Cannarozzo, lo svizzero Plinio Romaneschi e il francese L\u00e9o Valentin.\nNegli anni sessanta, a seguito dell'altissima mortalit\u00e0 dei birdmen, l'associazione dei paracadutisti statunitensi (USPA) proib\u00ec l'uso di ali negli aviolanci, divieto che sar\u00e0 revocato solo nel 1987.\nMa il merito della messa a punto della prima autentica tuta alare va attribuito al paracadutista francese Patrick de Gayardon e al suo \"team\", basandosi sul modello di tuta alare dell'italoamericano John Carta. De Gayardon intu\u00ec che, date le caratteristiche di densit\u00e0 del corpo umano, non ci si poteva ispirare alle forme degli uccelli bens\u00ec sarebbe stato pi\u00f9 utile riferirsi a quei mammiferi il cui patagio consentiva di planare. Dopo i primi studi a partire dal 1994, nel 1996 sono incominciati i primi voli sperimentali. Ma la data ufficiale di nascita della tuta alare \u00e8 il 31 ottobre 1997, quando, al cospetto di un gruppo di giornalisti italiani, Patrick de Gayardon, dopo un salto dall'elicottero a 6000\u00a0metri di quota, sfrecci\u00f2 tra le guglie del versante francese del Monte Bianco. Per la prima volta l'avanzamento supera il tasso di caduta.\nDe Gayardon sarebbe morto meno di sei mesi dopo, il 13 aprile 1998, in seguito ad un malfunzionamento del paracadute avuto in addestramento. Ma oramai il seme era stato gettato e subito si \u00e8 affacciata sulla scena una nuova generazione di piloti di tuta alare.\nI primi a riprendere il lavoro di de Gayardon furono il finlandese Jari Kuosma e il croato Robert Pe\u010dnik che gi\u00e0 nel 1998 crearono una ditta, la \"BirdMan\", con il preciso scopo di produrre e commercializzare una tuta che fosse sicura e di buone prestazioni. Oggi producono una serie completa di tute alari, adatte a diversi livelli di esperienza e situazioni di lancio. La \"BirdMan\" \u00e8 stata, inoltre, la prima societ\u00e0 ad organizzare un programma di formazione istruttori, seguita dalla \"Phoenix-Fly\" (fondata nel 2004 da Pe\u010dnik dopo l'uscita dalla \"BirdMan\") e dalla francese \"Fly Your Body\". Altri produttori di tute alari sono la ditta austriaca \"Pressurized\", la belga \"Matter\", l'ungherese \"Intrudair\", la sudafricana \"Jii-Wings\" e, soprattutto, la statunitense \"Tony Suit\", le cui tute hanno ottenuto performance straordinarie.\nIn ambito agonistico vengono svolti campionati con tuta alare in cui si gareggia per tre categorie: \"permanenza in aria\", \"distanza percorsa\" e \"velocit\u00e0\", oltre alle gare di \"figure artistiche\". La pi\u00f9 nota fra le competizioni internazionali \u00e8 la \"SkyJester\u00b4s Wings over Marl\", che si tiene ogni anno dal 2005. La prima competizione italiana fu organizzata ad Arezzo nel 2007 dall'associazione sportiva dilettantistica Freccette Tricolori (Fabrizio Fontanesi, Marco Pistolesi, Claudio Antonini), parteciparono 20 atleti tra i quali Robert Pe\u010dnik (fondatore della \"Phoenix-Fly\"), Tony Uragallo (fondatore della \"Tony Suit\") e Olav Zipser (inventore del \"FreeFly).\"\nIl 23 maggio 2012 lo stuntman britannico Gary Connery \u00e8 diventato il primo uomo ad atterrare in tuta alare senza paracadute. Dopo un salto dall'elicottero a di quota nei pressi di Henley-on-Thames e dopo aver raggiunto la velocit\u00e0 di \u00e8 atterrato incolume su di una striscia di scatole di cartone lunga larga 15 e alta 3,6.\nLa nascita del Wisbase.\nSebbene gi\u00e0 De Gayardon abbia compiuto alcuni salti con la tuta alare da postazione fissa, \u00e8 dal 2003 che ha iniziato ad essere diffuso tra i BASE jumpers l'utilizzo delle tute alari. \u00c8 nato cos\u00ec il Wisbase, da molti considerato il futuro del BASE jumping e il miglior ambito di sviluppo del volo con la tuta alare. Una tecnica rischiosa quanto spettacolare \u00e8 quella del \"Proximity flying\" che consiste nel volare radenti al costone delle montagne. Lo statunitense Jeb Corliss \u00e8 stato il primo ad attraversare una piccola cascata d'acqua utilizzando tale tecnica. Il 24 settembre 2011 Corliss ha attraversato con la sua tuta \"apache\" il foro all'interno del monte Tianmen.\nFra i luoghi principali dove si pratica il Wisbase in Europa si segnala il Kjerag e il Trollstigen in Norvegia, la zona di Chamonix (con l'altissimo \"exit point\" di Pointe Durier sul Monte Bianco) e il gruppo della Jungfrau in Svizzera, dove \u00e8 situato quello che attualmente \u00e8 considerato il pi\u00f9 alto salto BASE del mondo \u2212 l'anticima Wengen Jungfrau \u2212 non lontano dal monte Eiger, dove si trova il \"fungo\" (\"The Mushroom\"), dal 2000 una delle pi\u00f9 note piattaforme di Wisbase.\nIn Italia si segnala il Becco dell'Aquila sul Monte Brento, con atterraggio al \"campo Gaggiolo\" nel comune di Dro (TN), con oltre di dislivello utile. Nell'autunno del 1997 De Gayardon comp\u00ec da qui i primi salti con il suo prototipo di tuta alare e sempre da qui, nel maggio 2011, il maggiore Alastair Macartney del Corpo Logistico e il sergente Deane Smith del Genio militare dell'esercito britannico hanno effettuato una dimostrazione di Wisbase devolvendone in beneficenza i ricavi pubblicitari.\nDal 2009 si tiene a Lauterbrunnen (nel gruppo della Jungfrau) la \"ProBASE Wingsuit Race\", gara di velocit\u00e0 a premi.\nCaratteristiche tecniche.\nUna tuta alare \u00e8 generalmente costituita da un doppio strato tessuto di poliammidi posto tra ciascun braccio e il tronco del pilota ed un altro doppio strato posto tra le gambe. Nel momento in cui il pilota viene investito dal vento relativo - determinato dalla velocit\u00e0 dell'aeromobile o dalla velocit\u00e0 di caduta - ogni strato viene gonfiato attraverso delle bocche poste sotto le ascelle e sotto l'inguine in modo da far assumere alla tuta uno o pi\u00f9 profili alari, forme in grado di creare portanza e consentire l'avanzamento.\nL'angolo ottimale delle ali tra il busto e le braccia \u00e8 il risultato di un compromesso. Infatti, maggiore \u00e8 l'apertura delle braccia, tanto pi\u00f9 aumenta la superficie alare e maggiore \u00e8 la portanza. Allo stesso tempo, per\u00f2, pi\u00f9 grande \u00e8 l'ala, maggiore sar\u00e0 la forza necessaria per controllarla. Nel corso dello sviluppo di vari prototipi ci si \u00e8 mediamente attestati su un angolo di circa 80 gradi per le ali delle braccia e 40 gradi per le gambe.\nLa tuta alare si utilizza in combinazione con le attrezzature del paracadutismo. Uscire da un aereo con una tuta alare, tuttavia, richiede tecniche specifiche che si differenziano a seconda della posizione e le dimensioni del portellone dell'aeromobile. Queste tecniche considerano l'orientamento rispetto al velivolo e il relativo flusso d'aria al momento dell'uscita, in modo da evitare di sbattere contro parti dell'aereo o di divenire instabili a causa del forte vento relativo. Non appena viene investita dal flusso di vento generato dall'avanzamento del velivolo la tuta alare inizia immediatamente a volare. Nel caso di salti da postazione fissa, invece, il pilota dovr\u00e0 affrontare una caduta verticale di almeno 200 metri prima di poter iniziare ad avere la velocit\u00e0 necessaria a trasformare la forza di gravit\u00e0 in avanzamento.\nAd una quota dal suolo determinata in base al tipo di lancio, il pilota dovr\u00e0 aprire il paracadute e dovr\u00e0 raggiungere il punto di atterraggio desiderato utilizzando le tecniche tipiche del paracadutismo o del Base jumping.\nGeneralmente per iniziare ad usare la tuta alare si raccomanda un livello minimo di esperienza di 200 lanci in caduta libera e la partecipazione ad un corso con istruttore. Per iniziare a praticare il Wisbase, invece, si consiglia aver gi\u00e0 effettuato almeno 50 aviolanci con la tuta alare o, per chi proviene dal BASE jumping, aver fatto un minimo di 50 salti.\nIl pilota modifica la posizione del suo corpo per ottenere la combinazione desiderata di velocit\u00e0 orizzontale, velocit\u00e0 verticale ed efficienza aerodinamica. Oggi le migliori tute alari hanno un'efficienza di 3:1: ci\u00f2 significa che per ogni metro di caduta ve ne sono tre di avanzamento. Il pilota modifica la posizione del corpo - inarcandosi o piegando spalle, fianchi e ginocchia - e cambiando cos\u00ec l'angolo di attacco con cui la tuta alare vola nel vento relativo e la relativa pressione che incide sulle ali di tessuto della tuta, mediamente il corpo viene inclinato in avanti di circa 20 gradi. La mancanza di stabilizzazione pu\u00f2 portare ad un avvitamento che richiede un notevole sforzo da parte del paracadutista per essere fermato.\nUn paracadutista in posizione prona ha una velocit\u00e0 di caduta di circa , una tuta alare \u00e8 in grado di ridurre drasticamente questa velocit\u00e0: \u00e8 stata registrata una velocit\u00e0 verticale di 40\u00a0km/h.\nAttualmente i piloti sono in grado di misurare le loro prestazioni con apparecchiature GPS in grado di determinare la durata del volo, l'altitudine a cui ci si \u00e8 lanciati e quella in cui si \u00e8 aperto il paracadute, la velocit\u00e0 orizzontale, il tasso di caduta, nonch\u00e9 tracciare e registrare il percorso di volo.\nRecord.\nIl 28 maggio 2011, il paracadutista giapponese Shin Ito \u00e8 entrato nel Guinness dei primati stabilendo un record di velocit\u00e0 nei cieli di Davis, in California, avendo raggiunto la velocit\u00e0 di .\nIl 10 marzo 2012, il paracadutista svizzero Remo L\u00e4ng ha attraversato le Alpi tra Verbier e Aosta in tuta alare, percorrendo in sette minuti dopo un lancio da circa di quota. In ambito militare il record di distanza \u00e8 detenuto dal sergente statunitense Ben Borger, che il 14 aprile 2010 ha percorso dopo un lancio da \nUna performance straordinaria \u00e8 stata ottenuta il 1\u00ba giugno 2008 dallo svizzero \u00dcli Gegenschatz (1971\u00a0\u2013 2009) che, lanciandosi da un'altitudine di ha percorso, grazie a un forte vento favorevole, in 5 minuti e 45 secondi la distanza di lungo la baia di Galway.\nIl pi\u00f9 grande salto di Wisbase \u00e8 stato realizzato dalla \u201cpiattaforma estatica\u201d dell'Eiger il 2 novembre 2011 da Dean Potter. Sfruttando un dislivello di oltre Potter \u00e8 riuscito a percorrere in 3 minuti e 20 secondi la distanza record di atterrando nei pressi di Grund.\nLa pi\u00f9 grande formazione di wingsuit ha avuto luogo presso Lake Elsinore in California nel 2009 e ha coinvolto 68 paracadutisti."}
{"id": "1845728", "revid": "1573940", "url": "https://it.wikipedia.org/wiki?curid=1845728", "title": "Tylomys", "text": "Tylomys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Tylomys appartengono roditori di grandi dimensioni, con lunghezza della testa e del corpo tra 170 e 255\u00a0mm, la lunghezza della coda tra 200 e 250\u00a0mm e un peso fino a 280\u00a0g.\nCaratteristiche craniche e dentarie.\nIl cranio \u00e8 allungato con una scatola cranica appiattita, le creste sopra-orbitali notevolmente sviluppate, la bolla timpanica relativamente piccola e i fori palatali larghi. I molari hanno la corona bassa e le cuspidi ben sviluppate.\nSono caratterizzati dalla seguente formula dentaria:\nAspetto.\nIl corpo \u00e8 simile a quello di un grosso ratto ricoperto da una pelliccia lunga, densa e lanosa. Le parti dorsali possono essere fulve, grigie, bruno-grigiastre o nerastre, talvolta con una indistinta larga banda dorsale che si estende dalla nuca fino alla groppa, mentre le parti ventrali sono bianche o fulve. Il muso \u00e8 appuntito, pi\u00f9 chiaro, con una zona pi\u00f9 scura dove sorgono le lunghe vibrisse e con degli anelli nerastri intorno agli occhi. Le orecchie sono grandi, nerastre e prive di peli. Le zampe sono brunastre o rossicce con le dita biancastre, i piedi sono corti e larghi, il quinto dito \u00e8 lungo circa come le tre dita centrali, le loro piante sono fornite di sei grossi cuscinetti carnosi. Sono presenti dei ciuffi di peli alla base di ogni artiglio. La coda \u00e8 molto pi\u00f9 lunga della testa e del corpo, priva di peli ma ricoperta di grosse scaglie disposte ad anelli e con l'estremit\u00e0 spesso bianca. Le femmine hanno 2 paia di mammelle inguinali.\nDistribuzione.\nSi tratta di roditori arboricoli diffusi nel Continente americano, dal Messico meridionale all'Ecuador settentrionale.\nTassonomia.\nIl genere comprende 7 specie."}
{"id": "1845734", "revid": "123567", "url": "https://it.wikipedia.org/wiki?curid=1845734", "title": "Ipotesi alternativa", "text": ""}
{"id": "1845736", "revid": "1924342", "url": "https://it.wikipedia.org/wiki?curid=1845736", "title": "In My Own Words", "text": "In My Own Words \u00e8 l'album di debutto del cantautore R&amp;B statunitense Ne-Yo, pubblicato nel 2006.\nComposizione.\nNe-Yo inizi\u00f2 a lavorare all'album nel 2005, dopo il lancio del primo singolo \"Stay\", Ne-Yo incontra i produttori norvegesi Stargate ai Sony Music Studios e nonostante il cantante ha gi\u00e0 iniziato a lavorare al suo primo album, ma decide di affidarsi al duo norvegese dopo aver ascoltato i loro lavori, e cos\u00ec i tre si ritrovano a lavorare insieme in una sessione di registrazione che produce gi\u00e0 nel suo secondo giorno la canzone \"So Sick\", che all'inizio del 2006 arriva a sorpresa al numero 1 della Billboard Hot 100 in USA, lanciando Ne-Yo come cantante R&amp;B e il duo norvegese come nuovo e innovativo team di produttori. Dopo il grande successo del primo singolo il cantante lancia i due singoli When You're Mad e Sexy Love, quest'ultimo raggiunger\u00e0 un buon successo negli Stati Uniti vincendo il disco di platino e la settima posizione della Billboard Hot 100."}
{"id": "1845739", "revid": "164967", "url": "https://it.wikipedia.org/wiki?curid=1845739", "title": "Storia degli Europei di calcio", "text": ""}
{"id": "1845740", "revid": "767487", "url": "https://it.wikipedia.org/wiki?curid=1845740", "title": "Tylomyinae", "text": "I Tilomiini (Reig, 1984) sono una sottofamiglia di roditori della famiglia dei Cricetidi.\nDescrizione.\nDimensioni.\nLa famiglia comprende roditori di medie o grandi dimensioni, con una lunghezza della testa e del corpo tra 95 e 255\u00a0mm, la lunghezza della coda tra 85 e 250\u00a0mm e un peso fino a 280\u00a0g.\nCaratteristiche ossee e dentarie.\nLa zona inter-orbitale \u00e8 cuneiforme, le creste sopra-orbitali sono ben sviluppate e, negli adulti, si estendono posteriormente fino a formare creste temporali ben definite. Le placche zigomatiche sono relativamente strette. I molari sono brachiodonti, ovvero con una corona bassa, muniti di robuste cuspidi disposte in maniera simmetrica, il secondo molare superiore ha quattro radici, mentre il terzo \u00e8 relativamente grande e possiede una disposizione delle cuspidi simile agli altri denti masticatori. La prima costola \u00e8 articolata soltanto alla prima vertebra toracica.\nAspetto.\nL'aspetto \u00e8 quello di un ratto di medie o grosse dimensioni. La pelliccia \u00e8 talvolta lunga, le parti dorsali variano dal giallo-brunastro al fulvo, mentre quelle ventrali sono pi\u00f9 chiare, spesso bianche. Il muso \u00e8 appuntito e provvisto di lunghe vibrisse e occhi grandi. Le orecchie sono prive di peli e possono essere molto grandi in alcune specie. I piedi sono corti e larghi con il quinto dito lungo come i tre pi\u00f9 vicini, adattamento questo ad una vita arboricola, i cuscinetti plantari sono grandi e gli artigli sono nascosti da ciuffi di peli. La coda \u00e8 leggermente pi\u00f9 lunga della testa e del corpo. Le femmine hanno due paia di mammelle inguinali. In alcune forme i maschi sono leggermente pi\u00f9 robusti delle femmine. Lo stomaco ha un comparto unico, l'intestino cieco \u00e8 lungo e complesso, mentre sono privi di cistifellea. Il pene \u00e8 largo e corto, tuttavia sempre pi\u00f9 lungo dell'osso penico.\nDistribuzione.\nSi tratta di roditori prevalentemente arboricoli diffusi in America centrale e meridionale.\nTassonomia.\nComprende i seguenti generi:"}
{"id": "1845741", "revid": "87270", "url": "https://it.wikipedia.org/wiki?curid=1845741", "title": "Giulia Alberico", "text": " Attualmente vive a Roma.\nBiografia.\nInsegnante di Italiano e Storia nelle scuole superiori di Roma per trent'anni, ha esordito nel 1999 con la raccolta di racconti \"Madrigale\", pubblicato su invito dell'editrice Elvira Sellerio.\nHa pubblicato diversi romanzi con i pi\u00f9 importanti editori italiani, saggi e racconti nelle antologie \"Il silenzio del falco\" (Aragno 2003) e \"Sotto al ponte c'\u00e8 tre conche\" (Orient Express 2005)."}
{"id": "1845744", "revid": "119437355", "url": "https://it.wikipedia.org/wiki?curid=1845744", "title": "Because of You (album Ne-Yo)", "text": "Because of You \u00e8 il secondo album del cantautore R&amp;B statunitense Ne-Yo, pubblicato nel 2007."}
{"id": "1845746", "revid": "123924693", "url": "https://it.wikipedia.org/wiki?curid=1845746", "title": "Charlie Chan e la casa senza chiavi", "text": "Charlie Chan e la casa senza chiavi (\"The House Without a Key\") \u00e8 uno dei romanzi polizieschi di Earl Derr Biggers, il primo del ciclo di Charlie Chan, l'investigatore di origine cinese in forza al dipartimento di polizia di Honolulu. Chan \u00e8 noto per i suoi metodi investigativi pacati ed ispirati ai dettami di saggezza orientale.\nTrama.\nJohn Quincy Winterslip, trentenne membro di una famiglia dell\u2019alta societ\u00e0 di Boston (MA), \u00e8 incaricato dai parenti di recarsi alle Hawaii per convincere la propria zia, Miss Minerva Winterslip, a fare ritorno dalle vacanze ai tropici, che si stanno prolungando ben oltre i tempi concessi dalla buona creanza e dalle convenzioni dell\u2019epoca.\nMentre fa tappa a San Francisco (CA) John Quincy soggiorna presso un parente, Roger Winterslip, e viene raggiunto da un cablo inviato da Dan Winterslip (che a sua volta ospita miss Minerva ad Honolulu). Dan gli chiede di appropriarsi di una cassetta di legno custodita nella soffitta della sua residenza di San Francisco e di gettarla nell\u2019oceano durante la traversata per raggiungere l\u2019arcipelago.\nJohn Quincy e Roger entrano nottetempo nella residenza di Dan, ma uno sconosciuto aggredisce John e fugge con la cassetta.\nSul piroscafo per Honolulu sono imbarcati anche l\u2019estroversa ed affascinante figlia di Dan, Barbara \u201cun turbine in abito dai vivaci colori\u201d, ed il suo aitante corteggiatore, l\u2019avvocato Harry Jennison. Arrivati a destinazione, i viaggiatori apprendono che la notte precedente Dan Winterslip \u00e8 stato pugnalato a morte.\nLa non pi\u00f9 giovane Miss Minerva insiste affinch\u00e9 John Quincy segua direttamente le indagini, non avendo molta fiducia nelle capacit\u00e0 della polizia locale rappresentata dal capitano Hallet, \u201cuno yankee alto e angoloso, con una certa aria da ufficiale di marina\u201d e da un uomo molto grasso che cammina per\u00f2 con il passo leggero e delicato di una donna, il sergente-detective Charlie Chan.\nSoprattutto, Miss minerva teme per il buon nome della famiglia. Infatti, durante le indagini emergono particolari poco edificanti sul torbido e movimentato passato di Dan, in particolare sull\u2019origine della sua immensa fortuna economica.\nChi aveva un rancore cos\u00ec profondo verso l\u2019anziano uomo d\u2019affari da portarlo ad un gesto cos\u00ec estremo?\nForse James Egan, proprietario del decadente Hotel Reef and Palm e principale indiziato o Thomas Macan Brade, un ex capitano negriero riemerso dall\u2019oscuro passato di Dan? La vedova Arlene Compton, ammaliante ex attrice di Broadway che aveva una \u201ctenera amicizia\u201d con l\u2019uomo assassinato o Steve Leatherbee, il geloso amico-spasimante della conturbante vedova?\nCom\u2019\u00e8 implicato nella vicenda Dick Kaolha, giovane hawaiano che covava un profondo risentimento nei confronti di Dan?\nMentre indaga sull\u2019omicidio, sempre pi\u00f9 avvinto dall\u2019incantata atmosfera delle isole, cos\u00ec diversa da quella puritana e perbenista nella quale \u00e8 cresciuto, John Quincy dovr\u00e0 anche fare ordine nei propri sentimenti. Manterr\u00e0 fede alla promessa inespressa verso la fidanzata bostoniana Agatha Parker o seguir\u00e0 l\u2019attrazione per l\u2019allegra e vivace Carlota Maria Egan (figlia del proprietario dell\u2019Hotel Reef and Palm). E come gestire i contrastanti sentimenti verso l\u2019affascinante e mondana cugina Barbara Winterslip?\nFinalmente la matassa si dipana e Chan riesce a trovare la soluzione al caso contemporaneamente a John Quincy. Curiosamente, anche se nel titolo ne \u00e8 il protagonista, il ruolo del detective nel libro \u00e8 piuttosto piccolo. Ad esempio: egli entra in scena solo al 7\u00ba capitolo ed \u00e8 il bostoniano che ha l'onore di scontrarsi per primo con l'omicida permettendo alla polizia di sopraggiungere ed impedire un nuovo delitto."}
{"id": "1845747", "revid": "33751", "url": "https://it.wikipedia.org/wiki?curid=1845747", "title": "Atl\u00e9tico de Madrid", "text": ""}
{"id": "1845750", "revid": "287204", "url": "https://it.wikipedia.org/wiki?curid=1845750", "title": "Club Atletico de Madrid", "text": ""}
{"id": "1845752", "revid": "36426", "url": "https://it.wikipedia.org/wiki?curid=1845752", "title": "Solitudine (Chagall)", "text": "Solitudine \u00e8 un quadro di Marc Chagall, dipinto nel 1933 durante l'ascesa del partito nazista in Germania e rappresenta il preannuncio dell'imminente sofferenza del popolo ebraico e la condizione di isolamento del popolo.\nLa scena rappresenta un ebreo barbuto seduto su di un prato, che in atteggiamento pensieroso e con aria malinconica tiene nella mano sinistra il rotolo chiuso della legge di Mos\u00e8, la Torah. L'uomo sembra afflitto da malinconici pensieri immerso in una tristezza a cui non trova rimedio neanche consultando le tavole della legge che ora sono chiuse nella sua mano. Accanto all'uomo c'\u00e8 una mucca anch'essa triste e un piccolo violino che suona. Entrambe le figure sono sedute su di un prato al di fuori di una citt\u00e0, appena visibile sullo sfondo. Il luogo, la postura e l'espressione dell'uomo fanno pensare che l'ebreo si sia allontanato da casa per cercare un luogo tranquillo dove poter pensare e trovare una soluzione al grave problema che lo preoccupa.\nMa ecco che all'orizzonte si alzano delle nubi nere minacciose che stanno inghiottendo il paesaggio e dopo aver allontanano l'angelo dal paese si dirigono verso le due figure.\nLa premonizione del male viene presentato, da questi semplici elementi. La mucca e il violino insieme all'uomo barbuto simboleggiano il popolo ebraico, le minacciose nubi nere che avvolgono il paese sullo sfondo rappresentano il male che sta per abbattersi sul popolo mentre le leggi della tradizione ebraica chiuse insieme alla fuga dell'angelo segnano la perdita della protezione divina e della felicit\u00e0 che fanno posto alla tristezza e al dolore. Il dipinto inoltre rappresenta l'isolamento che viene imposto al popolo ebraico.\nL'atmosfera malinconica del quadro quindi richiama l'attenzione sui pericoli che incombevano per il pittore, sul suo popolo e su tutta l'Europa e si realizzano in questa sorta di preannuncio di sofferenza."}
{"id": "1845755", "revid": "121014680", "url": "https://it.wikipedia.org/wiki?curid=1845755", "title": "Diego Ronsisvalle", "text": "Biografia.\nDopo la maturit\u00e0 linguistica si iscrive a Scienze Politiche a la Sapienza, facolt\u00e0 che abbandona dopo breve tempo per seguire la strada del cinema, volando in America e frequentando un corso di regia e sceneggiatura alla scuola di cinema statunitense New York Film Academy del Tribeca Film Center di Robert De Niro. Di origine siciliana, \u00e8 artisticamente molto legato a queste sue radici e in particolare alla citt\u00e0 da cui proviene la sua famiglia, Messina, e la vicina Taormina.\nAutore di diversi documentari all'interno del Vaticano, ha lavorato nella fiction cinematografica e televisiva (sua la regia di alcune delle pi\u00f9 recenti puntate di Un posto al sole); tuttavia la sua vera gavetta ha avuto luogo nel mondo degli spot pubblicitari, dove ha collaborato con registi del calibro di Woody Allen, John Woo, Tony Scott e Wim Wenders (su quest'ultimo ha anche girato un film-ritratto) e dove ha acquisito solide esperienze in pi\u00f9 ruoli: regia, sceneggiatura, produzione.\nHa esordito come regista al cinema col film \"Gli astronomi\" tratto dall'omonimo libro del padre (edito da Sellerio nel 1989) e, dopo la regia di un corto ed un mediometraggio sulla casa Estense durante il primo Rinascimento, ha girato il suo secondo film dal titolo \"Un amore di Gide\", sempre tratto da un libro omonimo del padre Vanni (giornalista e scrittore che ha lavorato anche per la RAI) sull'abituale presenza dello scrittore Andr\u00e9 Gide a Taormina negli anni '50.\nDiego \u00e8 anche autore di un lavoro di critica sull'opera di Vitaliano Brancati, \"Il sesso, il lutto e il cono gioioso dell'Etna\" uscito nel 1995 per Bonanno Editore (precedentemente realizzato in forma audiovisiva) e che nel settembre 2004 \u00e8 stato oggetto di un seminario dal titolo \"Catania ieri e oggi nel 50\u00ba anniversario della morte di Vitaliano Brancati\", svoltosi nella relativa Universit\u00e0. Altre sue produzioni audiovisive legate alla Sicilia sono: \"L'Etna come set\" del 1999 e il \"Backstage del film Gli Astronomi\" del 2002.\nHa scritto, diretto e prodotto per la RAI il documentario \"Il meridiano della solitudine - Lucio Piccolo e il suo favoloso quotidiano\" tratto ancora una volta da un libro del padre Vanni e andato in onda su Rai 5 il 22 novembre 2015\nCinema.\nMediometraggi.\n1994\n2018\nAnno dopo Anno \nProduzione Ctv\nAnno 1998\nProduzione SAT2000\nAnno 1999\nCortometraggi.\nProduzione NYFA\nAnno 1996\nProduzione Grg film\nAnno 1995\nTelevisione.\nOmaggio a Vitaliano Brancati\nCon David Coco e Galatea Ranzi"}
{"id": "1845759", "revid": "125429307", "url": "https://it.wikipedia.org/wiki?curid=1845759", "title": "So Sick", "text": "So Sick \u00e8 un brano musicale del cantautore R&amp;B Ne-Yo, pubblicato come secondo singolo estratto dall'album \"In My Own Words\" del 2006.\nLa canzone \u00e8 stata generalmente bene accolta dalla critica musicale, ed ha ottenuto un inaspettato successo negli Stati Uniti, riuscendo ad arrivare alla vetta della \"Billboard Hot 100\", in Europa (primo posto nel Regno Unito, secondo in Irlanda) ed in Australia (quarto posto in classifica).\nIl singolo \u00e8 considerato essere un classico della musica R&amp;B.\nIl video.\nIl video per \"So Sick\", diretto da Hype Williams, ha avuto una massiccia programmazione su Black Entertainment Television ed MTV. Il video mostra il cantante contornato da un paesaggio nevoso.\nEsistono due versioni del video della canzone, di cui una mai pubblicata, ma comunque visibile su internet.\nCover.\nIl brano \u00e8 stato pi\u00f9 volte soggetto di cover da numerosissimi artisti tra cui Justin Bieber, LL Cool J e Jin Au-Yeung."}
{"id": "1845762", "revid": "46931", "url": "https://it.wikipedia.org/wiki?curid=1845762", "title": "Beghina", "text": ""}
{"id": "1845773", "revid": "88740", "url": "https://it.wikipedia.org/wiki?curid=1845773", "title": "Finvenkismo", "text": "Il finvenkismo \u00e8 un'ideologia legata a parte del movimento esperantista. Il nome deriva da \"Fina Venko\" (in italiano \"Vittoria finale\"), che indica il momento in cui tutte (o quasi) le persone parleranno l'esperanto come seconda lingua. Tale ideologia si contrappone al raumismo.\nMetodi per ottenere la \"Vittoria finale\".\nTra gli esperantisti si crede che esistano 2 principali modi per ottenere la Fina Venko:\nDesubismo.\nUn club esperantista locale che organizza un corso di lingua esperanto \u00e8 un classico esempio di attivit\u00e0 di desubismo. In conseguenza di ci\u00f2 il numero di parlanti esperanto probabilmente aumenter\u00e0, e quindi la comunit\u00e0 esperantista e il movimento ne saranno rafforzati.\nL'attivit\u00e0 desubista pu\u00f2 portare ottimi risultati. In alcuni periodi storici fu persino l'unica forma di azione possibile, vale a dire quando uno stato si oppose completamente all'esperanto (come nell'Unione Sovietica durante l'era post-stalinista, dal 1954 circa fino alla Perestrojka).\nIl desubismo sottolinea concettualmente il valore dell'attivit\u00e0 degli individui o di un'associazione locale, soprattutto alla base del lavoro dell'esperanto. Nel contesto del desubismo, gli esperantisti organizzano corsi e mostre, parlano alla radio locale, tengono conferenze in vari luoghi, partecipano a tour di conferenze, organizzano uno stand in una fiera della lingua, organizzano festival linguistici, invitano a uno stage di fine settimana, cercano di convincere i colleghi sull'esperanto e si uniscono a loro anche nella Universala Esperanto Asocio. L'ambito di tali attivit\u00e0 pu\u00f2 essere la citt\u00e0 e persino il quartiere, a seconda delle circostanze locali. La misura del successo \u00e8 data dal numero di persone che imparano con successo l'esperanto e poi lo usano.\nIl desubismo ha gi\u00e0 dato i suoi frutti, come hanno dimostrato gli esempi di Madrid, Berlino e Budapest negli anni ottanta e, pi\u00f9 recentemente, nei grandi festival linguistici in Francia, Russia e Cina. Intorno alla filosofia del desubismo sta l'idea che nel fare ed essere attivi in prima persona, si \u00e8 naturalmente pi\u00f9 convincenti e si attrae meglio le persone al movimento dell'esperanto. Con il desubismo, si dimostra che l'esperanto \u00e8 pi\u00f9 di una semplice idea teorica. Questa dimostrazione pu\u00f2 essere successivamente usata come argomentazione, poich\u00e9 i successi alla base sono la prova che il progetto Esperanto funziona veramente.\nDesuprismo.\nNell'ambito dell'attivit\u00e0 di desuprismo, ad esempio, gli esperantisti contattano i loro rappresentanti politici in modo che possano esplorare la possibilit\u00e0 di utilizzare l'esperanto ufficialmente. Tale aspettativa \u00e8 classicamente rivolta agli organismi sovranazionali; ad esempio nel caso dell'UE l'adozione della lingua internazionale \u00e8 promossa dal partito politico europeo Europa Democrazia Esperanto. \nIn aggiunta o in alternativa, gli attivisti locali possono contattare la scuola o gli enti scolastici in modo da poter offrire l'esperanto come (almeno) una materia ammissibile. Come risultato delle attivit\u00e0 oppresse, gli esperantisti in Cina, Croazia, Lituania e alcuni altri stati ricevono sostegno finanziario dallo stato (il pi\u00f9 delle volte per il sostegno della \"diplomazia popolare\" e degli \"scambi culturali\"). \nOpinione di Zamenhof.\nZamenhof, durante la declamazione del 1910 si espresse sull'argomento in questo modo:"}
{"id": "1845779", "revid": "59645", "url": "https://it.wikipedia.org/wiki?curid=1845779", "title": "L'angelo di New York", "text": ""}
{"id": "1845790", "revid": "767487", "url": "https://it.wikipedia.org/wiki?curid=1845790", "title": "Anywhere but Here (The Ataris)", "text": "Anywhere but Here \u00e8 l'album di debutto della band pop punk The Ataris, pubblicato nel 1997 dalla Kung Fu Records."}
{"id": "1845791", "revid": "287204", "url": "https://it.wikipedia.org/wiki?curid=1845791", "title": "Jupiter Sign", "text": "Jupiter Sign \u00e8 il quarto album in studio del gruppo pop svedese Secret Service, pubblicato nel 1984 per l'etichetta discografica Sonet Records.\nTracce.\nTutte le tracce sono state scritte da Tim Norell e Oson, eccetto dove indicato."}
{"id": "1845795", "revid": "114036591", "url": "https://it.wikipedia.org/wiki?curid=1845795", "title": "CrypTool", "text": "CrypTool \u00e8 un software libero e open source di e-learning per Microsoft Windows che illustra i concetti fondamentali della crittografia in via pratica. L'idea \u00e8 nata nel 1998 alla Technische Universit\u00e4t Darmstadt in Germania. Scritto in C++, \u00e8 disponibile in inglese, in tedesco, in spagnolo e in polacco. \u00c8 previsto un porting del programma su Linux usando Qt4. La versione scritta in Java, che prende il nome di JCrypTool, \u00e8 disponibile da agosto 2007.\nDescrizione.\nQuesto programma oltre a essere uno strumento di crittografia, permette la decrittazione, mediante metodo a forza bruta o metodi crittanalitici (es. analisi delle frequenze) di messaggi cifrati con varie tecniche di crittografia. Alcuni degli algoritmi supportati sono:"}
{"id": "1845796", "revid": "3115", "url": "https://it.wikipedia.org/wiki?curid=1845796", "title": "Lago Mis\u00e9rin", "text": "Il lago Mis\u00e9rin (pron. alla francese, \"Miser\u00e8n\" - ) si trova nell'alta valle di Champorcher alla quota di 2.577 m s.l.m..\nDescrizione.\nNei pressi del lago si trova il rifugio Mis\u00e9rin e il santuario Notre-Dame-des-Neiges. La chiesa \u00e8 meta ad inizio agosto di uno storico pellegrinaggio che riunisce fedeli provenienti sia dalla Valle Soana (in Piemonte, a sud del lago) che dalla Valle di Champorcher.\nLa zona del lago \u00e8 un buon punto di vista sulle vette della valle, tra cui la Rosa dei Banchi ed il Mont Glacier.\nDalle acque del lago prende forma il torrente Ayasse che percorre tutta la valle di Champorcher.\nAccesso.\n\u00c8 possibile raggiungere il lago attraverso un comodo sentiero partendo dalla conca di Dondena (in francese, Cuvette de Dond\u00e9naz) nei pressi del rifugio Dondena. Dalla Val Soana il lago pu\u00f2 essere raggiunto attraversando il Colle della Rosa (2.957 m s.l.m.), mentre il collegamento con la Valle di Cogne avviene tramite la Finestra di Champorcher."}
{"id": "1845797", "revid": "104458", "url": "https://it.wikipedia.org/wiki?curid=1845797", "title": "Lingue gaeliche", "text": ""}
{"id": "1845798", "revid": "1745361", "url": "https://it.wikipedia.org/wiki?curid=1845798", "title": "Clini", "text": "Nella mitologia greca, Clini era il nome di un ricco babilonese che aveva un grande rispetto per il divino Apollo.\nNella mitologia.\nClini aveva l'onore di accompagnare Apollo di Zeus nel suo paese; sua moglie si chiamava Arpe e aveva quattro figli: Licio, Ortigio, Arpaso e Artemiche.\nDurante gli incontri con Apollo soleva sacrificare in suo nome asini; una volta il dio si oppose a tale usanza, chiedendogli invece di offrire qualche altro tipo di animale e dicendogli che, se avesse disubbidito, a tale ordine lo avrebbe ucciso. In tale occasione Licio e Arpaso violarono l'ordine, portando con loro proprio un asino con l'intento di sacrificarlo: Apollo allora fece impazzire l'animale, che fece a pezzi i due figli di Clini. "}
{"id": "1845804", "revid": "38120", "url": "https://it.wikipedia.org/wiki?curid=1845804", "title": "Gaeli", "text": "I Gaeli (irlandese \"Na Gaeil\"; gaelico scozzese \"Na G\u00e0idheil\"; mannese: \"Ny Gaeil\") sono in senso generale le popolazioni tra cui \u00e8 diffusa una delle lingue goideliche, vale a dire irlandesi, scozzesi e mannesi. \nIn un senso pi\u00f9 stretto, il termine \u00e8 riservato agli scozzesi di lingua gaelica, o anche al popolo storico degli Scoti."}
{"id": "1845805", "revid": "709565", "url": "https://it.wikipedia.org/wiki?curid=1845805", "title": "Gaelici", "text": ""}
{"id": "1845807", "revid": "767487", "url": "https://it.wikipedia.org/wiki?curid=1845807", "title": "Look Forward to Failure", "text": "Look Forward to Failure \u00e8 il primo EP della band pop punk The Ataris, pubblicato nel 1998 dalla Fat Wreck Chords."}
{"id": "1845814", "revid": "287204", "url": "https://it.wikipedia.org/wiki?curid=1845814", "title": "When the Night Closes In", "text": "When the Night Closes In \u00e8 il quinto album in studio del gruppo pop svedese Secret Service, pubblicato nel 1985 per l'etichetta discografica Sonet Records.\nTracce.\nTutti i brani sono stati composti da Tim Norell e Oson."}
{"id": "1845819", "revid": "81969696", "url": "https://it.wikipedia.org/wiki?curid=1845819", "title": "Fattore di smorzamento", "text": "Il fattore di smorzamento (in inglese \"damping factor\"), \u00e8 un numero adimensionale, dato dal rapporto dell'impedenza dell'altoparlante formula_1 (carico o \"input\") diviso l'impedenza interna dell'amplificatore formula_2 (\"output\") vista ai suoi morsetti d'uscita. \nGeneralmente gli amplificatori a stato solido (Transistor, Mosfet, IGBT) presentano un fattore di smorzamento superiore rispetto agli amplificatori a valvole.\nLo svantaggio delle amplificazioni valvolari consiste nella relativa elevata impedenza d'uscita offerta dal trasformatore d'accoppiamento stadio finale/altoparlante. Anche se oggi alcuni costruttori costruiscono amplificatori a valvole di tipo OTL (\"Output Transformer Less\"), cio\u00e8 senza alcun trasformatore d'accoppiamento carico-stadio d'uscita, il fattore di smorzamento in un amplificatore valvolare \u00e8 sempre limitato, a causa dell'elevata impedenza interna dei dispositivi a vuoto.\nDal punto di vista dell'audiofilo il fattore di smorzamento \u00e8 una delle caratteristiche principali dalla quale dipende la qualit\u00e0 di un amplificatore.\nSecondo alcuni audiofili un basso fattore di smorzamento minore di \"venti\" riduce quella sensazione di violento impatto tipica di uno strumento dal suono forte su uno strumento che sta suonando ad un volume molto pi\u00f9 basso, impatto che se troppo debole allontanerebbe troppo il suono riprodotto dalla realt\u00e0.\nSecondo altri audiofili un fattore di smorzamento troppo basso va a sporcare le basse frequenze producendo la sensazione di una gamma bassa troppo presente e poco controllata tanto che due amplificatori entrambi con i tre parametri di risposta in frequenza-guadagno-potenza esattamente identici appaiono molto diversi in gamma bassa se uno dei due ha un fattore di smorzamento troppo scadente. \nQuindi la bont\u00e0 di un amplificatore \u00e8 proporzionale al suo fattore di smorzamento che per un ascolto Hi-Fi dovrebbe superare abbondantemente il valore di 40 e non scendere mai sotto 20-25.\nC'\u00e8 da considerare che alcuni tipi di diffusori acustici sono meno sensibili al fattore di smorzamento (cassa chiusa) che altri (\"bass reflex\") e che alcuni trasduttori (\"woofer\") sono soggetti a rottura se utilizzati a volume elevato con amplificatori poco smorzanti."}
{"id": "1845820", "revid": "1234826", "url": "https://it.wikipedia.org/wiki?curid=1845820", "title": "Tienanmen", "text": "Tienanmen (o Tien'anmen) (cinese ) \u00e8 uno dei pi\u00f9 celebri monumenti di Pechino, spesso usato come simbolo nazionale della Cina. Costruita per la prima volta durante la dinastia Ming, nel 1420, \u00e8 spesso, a torto, ritenuta l'ingresso principale alla Citt\u00e0 Proibita. Ufficialmente, infatti, la Porta Meridiana (\u5348\u9580, \"Wumen\") \u00e8 il vero ingresso alla Citt\u00e0 Proibita. La porta Tienanmen si trova sul lato settentrionale di piazza Tienanmen.\nStoria.\nInizialmente la porta era chiamata Chengtianmen () e nel corso della storia \u00e8 stata distrutta e costruita pi\u00f9 volte. La prima costruzione risale al 1420, ed era una replica della porta a forma di paifang del palazzo imperiale di Nanchino, dalla quale eredit\u00f2 il nome Chentianmen. La porta fu colpita da un fulmine nel luglio del 1457 e bruci\u00f2 completamente. Nel 1465, l'imperatore Chenghua ordin\u00f2 a Zi Gui (\u81ea\u572d), ministro dell'ingegneria, di ricostruire la porta e il progetto fu cambiato, passando dall'originale paifang all'attuale grandiosa porta d'accesso. Il portale ha subito un altro danneggiamento durante la guerra alla fine della Dinastia Ming, quando nel 1644 fu bruciata dai ribelli capeggiati da Li Zicheng. In seguito all'insediamento della dinastia Qing, la porta fu ricostruita nel 1645 e le venne dato il nome di Tienanmen alla fine della costruzione, sei anni dopo.\n\u00c8 stato rivelato nel 2005 da Nuova Cina che il governo cinese ha ricostruito la porta Tienanmen nel 1969-70, fingendone una ristrutturazione. La porta, ormai cinquecentenaria, era infatti molto deteriorata, anche a seguito del pesante uso degli anni sessanta, quindi il premier Zhou Enlai ordin\u00f2 di ricostruirla in segreto, dopo averla fatta ricoprire di impalcature.\nSignificato del nome.\nIl nome cinese dell'edificio, Ti\u0101n'\u0101nm\u00e9n \u5929\u5b89\u9580, \u00e8 composto rispettivamente dai caratteri cinesi \"cielo\", \"pace\" e \"porta\", che portano a tradurre solitamente il nome in \"Porta della pace celeste\". Tuttavia questa traduzione \u00e8 in qualche modo fuorviante, perch\u00e9 il nome cinese deriva dalla pi\u00f9 lunga frase \"ricevendo il mandato del cielo e stabilizzando la dinastia\" (\u53d7\u547d\u4e8e\u5929\uff0c\u5b89\u90a6\u6cbb\u570b).\nDescrizione.\nLa costruzione \u00e8 lunga 66 metri, larga 37 e alta 32. Come gli altri edifici ufficiali dell'impero, la porta presenta le tipiche decorazioni imperiali sul tetto. Ha il pi\u00f9 elevato numero di figure sulle sporgenze del tetto: 10 per ogni lato.\nDi fronte all'accesso ci sono due leoni guardiani cinesi che controllano la porta e due che controllano i ponti. Nella cultura cinese i leoni proteggono dagli spiriti malvagi.\nAnche due colonne di pietra, chiamate \"huabi\u0103o\" (\u534e\u8868) - ciascuna con un animale in cima - si ergono di fronte alla porta.\nA causa della posizione privilegiata e degli eventi che hanno avuto luogo nella piazza antistante, la porta ha assunto un grande significato simbolico. Il Governo nazionalista vi appese ritratti di Sun Yat-sen e Chiang Kai-shek. Nei primi anni della Repubblica Popolare Cinese, in occasioni speciali all'edificio venivano appesi ritratti di Mao Zedong, Marx, Engels, Lenin, e Stalin.\nDalla presa del potere da parte del Partito comunista, nel 1949, sopra l'ingresso \u00e8 stato posizionato un ritratto di Mao, mentre sulle mura orientali e occidentali campeggiano due cartelli recitanti \"Lunga vita alla Repubblica popolare cinese\" (\u4e2d\u534e\u4eba\u6c11\u5171\u548c\u56fd\u4e07\u5c81), a sinistra, mentre a destra si legge \"Lunga vita alla grande unit\u00e0 del mondo del popolo\" (\u4e16\u754c\u4eba\u6c11\u5927\u56e2\u7ed3\u4e07\u5c81). Entrambi i cartelli sono scritti in cinese semplificato, anzich\u00e9 in tradizionale. Le frasi hanno un forte significato simbolico, come il palazzo stesso, dal momento che erano tradizionalmente riservate solo all'imperatore, mentre ora sono rivolte alla gente comune. \nLa porta Tien'anmen \u00e8 rappresentata sullo Stemma della Repubblica Popolare Cinese.\nNote.\n Tiananmen"}
{"id": "1845823", "revid": "339392", "url": "https://it.wikipedia.org/wiki?curid=1845823", "title": "Porta Tiananmen", "text": ""}
{"id": "1845824", "revid": "339392", "url": "https://it.wikipedia.org/wiki?curid=1845824", "title": "Tian'anmen", "text": ""}
{"id": "1845828", "revid": "1543377", "url": "https://it.wikipedia.org/wiki?curid=1845828", "title": "Norda Prismo", "text": "Norda Prismo fu una rivista letteraria in lingua esperanto; usc\u00ec con cadenza bimestrale dal 1955 al 1975.\nSuo fondatore e primo redattore fu Ferenc Szil\u00e1gyi, alla cui morte successe William Auld fino al 1972."}
{"id": "1845836", "revid": "767487", "url": "https://it.wikipedia.org/wiki?curid=1845836", "title": "Banderas", "text": "Le Banderas sono state un duo femminile britannico dell'inizio degli anni novanta, sotto contratto con l'etichetta storica delle Bananarama, la London Records.\nStoria del duo.\nIl gruppo \u00e8 nato dalla pi\u00f9 famosa band The Communards (il secondo gruppo fondato dal cantante Jimmy Somerville dopo i Bronski Beat), di cui facevano parte la musicista Sally Herbert e la cantante Caroline Buckley, nota per la tipica testa rasata alla Sinead O'Connor.\nIl duo \u00e8 per lo pi\u00f9 ricordato per il primo e unico singolo di successo, intitolato \"This Is Your Life\", scritto insieme al compositore Roger Swallow, e per l'album \"Ripe\", entrato nella Top 40 britannica. I due singoli successivi, \"She Sells\" e \"May This Be Your Last Sorrow\", non sono invece stati all'altezza dell'exploit iniziale, e il lavoro di debutto della band, pur ricevendo il plauso della critica e nonostante le discrete vendite, non ha avuto s\u00e9guito.\n\"This Is Your Life\", uscita a un paio di anni di distanza dai due omonimi singoli di un'altra band britannica, The Blow Monkeys - \"This Is Your Life '88\" e \"This Is Your Life (Remix)\" - contiene campionamenti del brano \"Crack Attack\" di Grace Jones, tratto dal suo album del 1989, \"Bulletproof Heart\". L'inizio della canzone del duo femminile ripropone l'inizio della canzone della Jones, compreso un campionamento della sua voce, notevolmente rielaborato e alterato, a malapena udibile, sincronizzato con la traccia ritmica del singolo delle ragazze.\nLe due ragazze sono comparse sul noto programma televisivo della BBC One, Top of the Pops, il 21 marzo 1991, in una puntata che aveva come ospiti anche il duo maschile synthpop dei Pet Shop Boys e il gruppo heavy metal dei Megadeth."}
{"id": "1845841", "revid": "1386670", "url": "https://it.wikipedia.org/wiki?curid=1845841", "title": "Oriscus", "text": "L'Oriscus (termine di origine oscura, probabilmente dal latino \"aboriscor\", perire) \u00e8 un neuma che viene utilizzato nella notazione del canto gregoriano.\n\u00c8 una sorta di apostrofo che viene messo alla fine di taluni elementi neumatici e non viene fuso con ci\u00f2 che lo precede.\nL\"'oriscus\" sottolinea il concatenamento con la nota che lo segue, solitamente pi\u00f9 bassa.\nNella notazione corsiva, l\"'oriscus\" isolato ha la forma di una tilde rovesciata.\nDiversamente dalla \"stropha\", l\"'oriscus\" lo si pu\u00f2 incontrare su una sillaba isolata.\nL\"'oriscus\" gioca un ruolo assimilabile al quilisma, in quanto nota che indica un concatenamento.\nNel repertorio gregoriano, l'esempio pi\u00f9 frequente \u00e8 la formula tipo finale, che comprende un \"oriscus\" tra due torculus.\nEsecuzione di un concatenamento ritmico.\nPer ottenere un'esecuzione fluida, un legato ritmico, \u00e8 meglio interpretarlo come una nota di rilancio:"}
{"id": "1845848", "revid": "179980", "url": "https://it.wikipedia.org/wiki?curid=1845848", "title": "Johann Vonlanthen", "text": ""}
{"id": "1845850", "revid": "767487", "url": "https://it.wikipedia.org/wiki?curid=1845850", "title": "Francesco Mazzoleni", "text": "Carriera.\nGiocatore.\nHa giocato in Serie B con Atalanta e Taranto.\nAllenatore.\nDal 1950 al 1952 ha allenato la Maceratese, squadra che torn\u00f2 a guidare nella stagione 1959-1960 (sostitu\u00ec Valeriano Ottino a campionato in corso), dopo aver allenato anche il Montegiorgio."}
{"id": "1845852", "revid": "287204", "url": "https://it.wikipedia.org/wiki?curid=1845852", "title": "Dino Valls", "text": "Si \u00e8 laureato in medicina, e i suoi studi lo hanno agevolato nella sua analisi e riproduzione dell'anatomia umana e nella focalizzazione della sua psiche; ha tralasciato la professione di medico per dedicarsi all'arte. viene considerato uno dei maggiori artisti nel settore delle arti figurative in Spagna.\nLe sue realizzazioni, che rielaborano e espandono le tecniche dei maestri del passato, in particolare dei fiamminghi, sedimentati nel lavoro dell'artista, hanno come protagonista l'indagine della psiche umana in cui l'immagine \u00e8 al servizio di questa ricerca.\nValls ha allestito mostre in Europa e negli Stati Uniti, in alcune delle pi\u00f9 importanti gallerie e manifestazioni di arte contemporanea.\nNel 2005 \u00e8 stato l'unico artista vivente a essere selezionato da Vittorio Sgarbi per la mostra \"Il Male. Esercizi di pittura crudele\" alla Reale Palazzina di caccia di Stupinigi.\nBibliografia.\nLucio Giuliodori, \"Imago dei. Dino Valls tra psicanalisi, pittura e poesia\", Limina Mentis, 2014, ."}
{"id": "1845857", "revid": "1442080", "url": "https://it.wikipedia.org/wiki?curid=1845857", "title": "NBA Playoffs 1970", "text": "Gli NBA Playoffs 1970 si conclusero con la vittoria dei New York Knicks (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(1) New York Knicks - (3) Baltimore Bullets.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n(2) Milwaukee Bucks - (4) Philadelphia 76ers.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) New York Knicks - (2) Milwaukee Bucks.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) Atlanta Hawks - (4) Chicago Bulls.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Los Angeles Lakers - (3) Phoenix Suns.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Atlanta Hawks - (2) Los Angeles Lakers.\nRISULTATO FINALE: 0-4\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1970.\nNew York Knicks - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "1845862", "revid": "599013", "url": "https://it.wikipedia.org/wiki?curid=1845862", "title": "Linea Caesar", "text": "La Linea Caesar fu l'ultima linea fortificata difensiva costruita dall'esercito tedesco a protezione di Roma durante la campagna d'Italia della seconda guerra mondiale.\nSi estendeva dalla costa tirrenica, nei pressi di Ostia, fino ad arrivare sulla costa adriatica nei pressi di Pescara.\nStoria.\nIl 25 maggio il VI Corpo d'armata d'America fu aiutato dal II corpo per sostenere le battaglie che da l\u00ec a poco si sarebbero svolte, mentre Kesselring autorizzava la ritirata della 10\u00aa armata tedesca sulla Linea Caesar a nord di Anzio. \nNel 28, 29 e 30 maggio 1944 la Linea Caesar fu luogo di numerosi scontri, i tedeschi tentarono di fermare, invano (poich\u00e9 ci riuscirono solo per pochi giorni), l'avanzata degli alleati, schierando il Battaglione SS italiano Debica (dal nome del luogo polacco in cui si era formato) sulla costa tra Roma e Civitavecchia a Santa Marinella-Palo-Fiumicino, con il Barbarigo comandato dall'SS-Standertenfuehrer Karl Diebitsch. La divisione 715a tedesca venne abbattuta e la 36\u00aa Infantry Division Texas avanzava verso Monte Artemisio. Nella notte del 30 maggio la Linea Caesar, presidiata dalla XIV armata tedesca, fu sfondata dalla 5\u00aa armata statunitense (precisamente dalla 36\u00aa divisione USA), cos\u00ec il 31, dopo lo sfondamento di Anzio e la conquista di Velletri, le forze alleate avanzarono mettendo in atto la liberazione di Roma. \nLe truppe tedesche della XIV armata si ritirarono nella successiva linea Albert dove si riorganizzarono in attesa di ritirarsi sulla Linea Gotica.\nVoci.\nConvegno del quinto anno di guerra, L'ITALIA NELLA 2\u00b0 GUERRA MONDIALE, Aspetti e problemi (1944-1994), a cura di Romain H. Raniero, Renato Sicurezza Ristampa 2016 Edistampa Sud srl \u2013 Dragoni (CE)\nLA LINEA GUSTAV i luoghi delle battaglie da ortona a cassino di Gabriele Ronchetti e Maria Angela Ferrara\nhttp://www.comune.lanuvio.rm.it/home/esplorare/turismo-e-ricettivita/la-battaglia-di-campoleone/\nhttp://www.dalvolturnoacassino.it/asp/doc.asp?id=035\nhttps://valmontonealternativa.wordpress.com/2015/02/25/maggio-giugno-1944-operazione-buffalo/"}
{"id": "1845863", "revid": "767487", "url": "https://it.wikipedia.org/wiki?curid=1845863", "title": "Live at the Metro", "text": "Live at the Metro \u00e8 il primo album live della band pop punk The Ataris, pubblicato nel 2004."}
{"id": "1845864", "revid": "2184720", "url": "https://it.wikipedia.org/wiki?curid=1845864", "title": "Mario Trufelli", "text": "Biografia.\nResponsabile della redazione lucana della RAI dal 1969 al 1994 e conduttore della trasmissione nazionale Check-Up, ha svolto un'intensa attivit\u00e0 giornalistica per la quale ha vinto il \"premio Saint-Vincent\". \u00c8 stato inoltre per anni la colonna portante dell'APT Basilicata.\nLe sue poesie (\"maestro\" e grande amico di Trufelli fu Leonardo Sinisgalli) sono raccolte nel libro \"Prova d'addio\" (Scheiwiller, 1991), che gli ha fatto vincere nel 1992 il \"Premio Flaiano\" e il Premio Nazionale Rhegium Julii per la poesia. \"Lo specchio del com\u00f2\" (Alfredo Guida editore, 1990) raccoglie invece i suoi racconti.\nDa citare anche \"Amore di Lucania\" (con Giuseppe Appella) e \"L'erbavento\" (quest'ultimo pubblicato in occasione della cittadinanza onoraria concessagli dal comune di Montemurro, paese natale di Sinisgalli), rispettivamente serie di interviste sulla cultura lucana e antologia di scritti vari.\nNel 1987 gli \u00e8 stato conferito dall'Amministrazione Comunale di Pomarico (MT), il Premio LucaniaOro per il Giornalismo.\nTra gli altri riconoscimenti, il \"premio Guido Dorso\" per l'impegno meridionalistico e il \"Premio Letterario Carlo Levi\" di Aliano.\nLa sua opera pi\u00f9 famosa resta comunque \"L'ombra di Barone - Viaggio in Lucania\", viaggio appunto nella poetica e nella poesia della sua terra.\nPoesia.\nIl 23 novembre 1980, un paio d'ore dopo l'avvenuto terremoto che sconvolse l'Irpinia e la Lucania, come giornalista si rec\u00f2 a Balvano in provincia di Potenza, dove il crollo della Chiesa Santa Maria Assunta fece una strage di fedeli, in particolare bambini e adolescenti partecipanti alla messa. Giunto sul posto si trov\u00f2 di fronte ad uno scenario apocalittico, con urla e imprecazioni dei sopravvissuti che cercavano i propri cari sotto le macerie della chiesa. Tra questi un pap\u00e0 disperato che cercava la sua bambina di nome Rosetta. La concitazione di quei tragici momenti unitamente alla disperazione dei genitori toccarono il suo animo da ispirargli il giorno seguente \"Lamento per Rosetta\" una poesia dedicata a tutte le giovani vittime di quel sisma.\nNotizia falsa della morte.\nIl 3 febbraio 2022 lo stesso Trufelli smentisce la notizia della sua morte, che circolava sulla rete sociale."}
{"id": "1845869", "revid": "767487", "url": "https://it.wikipedia.org/wiki?curid=1845869", "title": "Atalanta Bergamasca Calcio 1931-1932", "text": "Questa pagina raccoglie i dati riguardanti l'Atalanta e Bergamasca Sezione Calcio nelle competizioni ufficiali della stagione 1931-1932.\nStagione.\nNonostante le premesse, il campionato dei neroazzurri si rivela sottotono, senza mai riuscire veramente a entrare nella lotta per la promozione. &lt;br &gt;\nLa squadra, sempre affidata a J\u00f3zsef Violak (che smette di giocare per dedicarsi esclusivamente al ruolo di allenatore), riesce a posizionarsi al quarto posto finale (a otto punti dalla zona promozione) chiudendo con 39 punti in 34 partite.\nA fine anno il presidente Pesenti si dimette.La Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1845870", "revid": "287204", "url": "https://it.wikipedia.org/wiki?curid=1845870", "title": "Comunit\u00e0 impegno servizio volontariato", "text": "La Comunit\u00e0 impegno servizio volontariato (CISV) \u00e8 una associazione di volontariato O.N.L.U.S. fondata nel 1961 e riconosciuta dal Ministero degli Esteri italiano.\nGli inizi.\n\u00c8 stata costituita a Torino nel 1961, e, inizialmente svolgeva un'azione di volontariato nell'ambito dei problemi legati all'immigrazione di italiani meridionali, che aveva determinato, spesse volte, condizioni di profonda emarginazione.\nCon il mutare delle condizioni sociali nazionali, l'attivit\u00e0 del CISV si \u00e8 spostata verso le situazioni del Sud del mondo, in particolare dei paesi dell'Africa e dell'America latina. La sua attivit\u00e0 \u00e8 oggi rivolta al sostegno di iniziative in particolare nei campi dell'agricoltura, della sicurezza alimentare, della zootecnia e dell'applicazione delle energie rinnovabili nelle difficili situazioni dei paesi in via di sviluppo, in particolare nel Sahel.\nIniziative specifiche a favore dell'Africa.\nIl CISV, insieme ad un ristretto gruppo di ONG italiane, tra loro cooperanti ha ottenuto l'appoggio di quattro tra le principali fondazioni di origine bancaria operanti in Italia, (Compagnia di San Paolo, Fondazione Cariparma, Fondazione Cariplo e Fondazione Monte Paschi di Siena) per una serie di concreti progetti di cooperazione allo sviluppo in Africa raggruppati sotto la sigla \"Fondazioni4Africa\"\nIn particolare l'iniziativa prevista nel Senegal vede coinvolto il CISV. I mezzi finanziari sono dati dalle fondazioni bancarie, l'appoggio \u00e8 fornito dal Ministero degli esteri, ma ad operare direttamente sul campo, in Senegal, sono, appunto alcune ong italiane, tra cui CISV. Tale progetto coinvolge anche le associazioni dei migranti senegalesi in Italia, con particolare riferimento ad attivit\u00e0 di formazione e di assistenza.\nIn collaborazione con altri enti il CISV prosegue inoltre il programma per conto del ministero degli esteri a favore del Burkina Faso, paese minacciato, come il restante Sahel di disertificazione. Ha compiuto anche un progetto a favore del Burundi (un \"programma di miglioramento della produzione agrozootecnica e di consolidamento dell'associazionismo contadino\").\nIniziative generali per il Sud del mondo.\nGli interventi generali realizzati dal Cisv per i Sud del mondo interessano i seguenti paesi:\nL'attivit\u00e0 svolta riguarda le seguenti aree tematiche:\nCampi estivi e \"turismo sostenibile\".\nIl CISV a partire dai primi anni 2000 organizza campi estivi di volontariato. Attualmente questa attivit\u00e0 si svolge in Senegal e in Venezuela con l'obiettivo di sperimentare un \"turismo solidale\" che permetta ai partecipanti un migliore contatto con le realt\u00e0 povere del mondo.\nIl Cisv ha partecipato alla \"Mostra del Turismo sostenibile\" organizzata da \"Informagiovani\" del Comune di Torino per proporre le regole di un turismo responsabile dove a fianco di una sensibilizzazione ai problemi ecologici, si attua una attenzione alle esigenze delle popolazioni locali e al loro sviluppo, specialmente a quello agricolo.\nSensibilizzazione e comunicazione.\nIl Cisv opera in Italia con un'azione di educazione e sensibilizzazione dei temi sul Sud del mondo. Sulla base delle caratteristiche di concretezza delle sue proposte, uno dei temi centrali \u00e8 \"L'Africa pu\u00f2 nutrire se stessa\". Partecipa inoltre a vari eventi musicali e sportivi sempre con il duplice scopo della raccolta fondi e della sensibilizzazione del pubblico sui problemi del Sud del mondo. La RAI ha realizzato in alcune occasioni, anche tramite il proprio \"Segretariato Sociale\", documentari e trasmissioni in collaborazione con il CISV. "}
{"id": "1845872", "revid": "21880", "url": "https://it.wikipedia.org/wiki?curid=1845872", "title": "Licopodio", "text": ""}
{"id": "1845873", "revid": "1305772", "url": "https://it.wikipedia.org/wiki?curid=1845873", "title": "Because of You (singolo Ne-Yo)", "text": "Because of You \u00e8 un brano musicale del 2007 del cantautore Ne-Yo. \u00c8 il primo singolo ad essere estratto dal suo secondo album, \"Because of You\". Il singolo \u00e8 entrato nella programmazione radiofonica a partire dal 4 febbraio 2007. La canzone \u00e8 un \"sequel\" non ufficiale del precedente singolo \"Sexy Love\".\nLa canzone \u00e8 stata utilizzata nella colonna sonora del film \"Finalmente a casa\" e del videogioco \"Grand Theft Auto IV\".\nIl remix ufficiale del brano \u00e8 stato affidato a Kanye West.\nVideo musicale.\nIl video del brano \u00e8 stato diretto da Melina Matsoukas, e vede protagonista, oltre a Ne-Yo, l'attrice Camila Alves, fidanzata dell'attore Matthew McConaughey. Il video \u00e8 stato trasmesso per la prima volta il 14 marzo 2007, Inoltre il popolare sito web YouTube ha calcolato che il video di \"Because of You\" ha ricevuto oltre 100 milioni di visite."}
{"id": "1845876", "revid": "767487", "url": "https://it.wikipedia.org/wiki?curid=1845876", "title": "Riccardo Bonometti", "text": "Carriera.\nHa giocato in massima serie con la maglia del Brescia. Con le rondinelle ha esordito a Roma il 7 ottobre 1928 nella vittoriosa trasferta Lazio-Brescia (0-1), nell'ultimo Campionato che anticipava la nascita della nuova Serie A. In tutto con il Brescia Riccardo ha disputato 63 partite. Successivamente ha militato in varie squadre, tra le quali l'Atalanta, il Bari, il Cosenza e la Cremonese."}
{"id": "1845877", "revid": "124856720", "url": "https://it.wikipedia.org/wiki?curid=1845877", "title": "Qualificazioni al campionato europeo di calcio 2004", "text": "Questa voce raccoglie un approfondimento sui risultati degli incontri e sulle classifiche per l'accesso alla fase finale del Campionato europeo di calcio 2004. \nFormato e regolamento.\n51 membri UEFA: 16 posti disponibili per la fase finale. Il (in qualit\u00e0 di paese ospitante) \u00e8 qualificato direttamente.\nRimangono 50 squadre per 15 posti disponibili per la fase finale. Le qualificazioni si compongono di due turni: \nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:\nSorteggio.\nDi seguito si riporta una tabella riassuntiva dei gironi di qualificazione."}
{"id": "1845882", "revid": "1982", "url": "https://it.wikipedia.org/wiki?curid=1845882", "title": "Il figlio di Iorio", "text": "Il figlio di Iorio \u00e8 una parodia scritta da Eduardo Scarpetta del pi\u00f9 celebre dramma \"La figlia di Iorio\" di Gabriele D'Annunzio.\nLe vicende dell'opera.\nL'antefatto.\nLa sera del 2 marzo 1904 viene rappresentata per la prima volta al Teatro Lirico di Milano la tragedia in tre atti \"La figlia di Iorio\" di Gabriele D'Annunzio con grande successo di pubblico. Alla buona riuscita dell'opera aveva avuto una parte importante, oltre alla fama gi\u00e0 conseguita dal \"vate immaginifico\", la curiosit\u00e0 del pubblico per la partecipazione a questo impetuoso dramma pastorale della giovane attrice Irma Gramatica, oggetto di pettegolezzi che la indicavano come l'ultima amante di D'Annunzio.\nNeppure un mese prima, il 6 febbraio del 1904, Eduardo Scarpetta aveva avuto un buon successo nella rappresentazione al Teatro Valle di Roma de \"La geisha\", una parodia di un'opera di Sidney Jones, dove si ironizzava sul diffuso gusto borghese, in quell'inizio di secolo, per tutto quello che sapeva di orientale. Il successo era da attribuire anche all'interpretazione eccezionale nel ruolo della protagonista, la geisha Mimosa-San, del figlio di Scarpetta, Vincenzo, a cui venne affiancato in una scena del coro finale un altro figlio, di quattro anni, abbigliato come un giapponesino, che altri non era che il piccolo Eduardo de Filippo.\nL'incontro di Scarpetta con D'Annunzio.\nA Eduardo Scarpetta, pensando di rinnovare il buon esito appena ottenuto con \"La geisha\", venne quindi in mente di scrivere un'altra parodia che, sull'onda del successo dell'opera dannunziana, ne prendesse in giro gli aspetti enfatici e drammatici.\nNacque cos\u00ec il copione de \"Il figlio di Iorio\" dove Scarpetta sbeffeggiava il ridondante talento poetico di D'Annunzio capovolgendone la trama e trasformando gli interpreti maschili in femminili e viceversa.\nRosa, la moglie di Scarpetta, mostr\u00f2 tutto il suo dissenso al progetto del marito per la rappresentazione di una parodia che metteva in discussione il clamoroso successo dell'opera di un poeta alla moda e con una cos\u00ec alta considerazione del proprio genio. Abbandonare le commedie con il personaggio di Sciosciammocca, che tante soddisfazioni artistiche e materiali aveva loro dato, lo considerava un'impresa destinata a fallire.\nMa Scarpetta, ostinato nella sua idea, aveva gi\u00e0 quasi completamente allestito lo spettacolo e si era quindi recato a Marina di Pisa per ottenere il consenso di D'Annunzio alla messa in scena della parodia. Consenso che d'altra parte gli era stato facilmente accordato in un'altra occasione dal famoso compositore Giacomo Puccini per la messa in scena della parodia de \"La boh\u00e8me\" che lo stesso Maestro presente allo spettacolo, aveva apprezzato congratulandosi con l'autore.\nIl colloquio con D'Annunzio fu amichevole e il poeta si sganasci\u00f2 dalle risate alla lettura dell'opera ma, temendo che la parodia di Scarpetta avesse ripercussioni negative sulle rappresentazioni della sua opera, gli neg\u00f2, infine, il permesso scritto per la messa in scena de \"Il figlio di Iorio\", annunciandogli, inoltre, il divieto, con un telegramma quando ormai era troppo tardi per sospendere lo spettacolo.\nLa querela della SIAE per plagio.\nIl 3 dicembre del 1904 al Teatro Mercadante di Napoli and\u00f2 in scena il \"Figlio di Iorio\". In un primo momento il pubblico sembr\u00f2 gradire la commedia lasciandosi andare anche a qualche risata ma in platea erano presenti degli infatuati dannunziani che, forse manovrati a bella posta, all'inizio del secondo atto, proprio nel momento dell'entrata in scena di Scarpetta in abiti femminili, organizzarono un'indicibile gazzarra che costrinse il capocomico, sorpreso e mortificato, a far calare il sipario e a promettere al pubblico, in sostituzione dello spettacolo interrotto, la rappresentazione di un atto unico.\nDopo qualche giorno Scarpetta dovette affrontare un'altra contrariet\u00e0 peggiore della prima: Marco Praga, direttore generale della Societ\u00e0 Italiana degli Autori ed Editori (SIAE) in nome della stessa societ\u00e0 e per conto del socio Gabriele D'Annunzio, di cui era amministratore privato, quindi interessato per motivi economici personali alla vicenda, querel\u00f2 per plagio e contraffazione Eduardo Scarpetta.\nLa notizia suscit\u00f2 reazioni in campo internazionale e nell'opinione pubblica italiana con l'intervento di letterati, Salvatore di Giacomo a sostegno di D'Annunzio, e persino filosofi, Benedetto Croce a favore di Scarpetta, come periti a fondare le ragioni dell'uno e dell'altro.\nLa contesa di tribunale assumeva quasi i toni di uno scontro letterario fra l'arte alta della tradizione poetica italiana della \"Figlia di Iorio\" e quella plebea dialettale e volgarmente sbeffeggiatrice del \"Figlio di Iorio\".\nL'intervento di Scarpetta in tribunale.\nQuasi una pi\u00e8ce di teatro \u00e8 la testimonianza di Scarpetta in un'udienza del Tribunale di Napoli riportata dai giornali dell'epoca. Scarpetta in presenza del pubblico, sia pure quello di un tribunale, non resistette ad accattivarsene le simpatie recitando la sua parte nel rispondere alle domande, alle battute, del presidente:\nAbilmente mise in rilievo la spocchia del Vate quando raccont\u00f2 del suo incontro con D'Annunzio:\nInfine dopo aver recitato in tribunale alcuni versi de \"Il figlio di Iorio\", rivendic\u00f2 orgogliosamente la sua autentica dignit\u00e0 di autore teatrale dialettale pari a quella di chi componeva opere in lingua letteraria e avanzava il sospetto che l'insuccesso della rappresentazione fosse stato preordinato:\nLa sentenza.\nEra questo il primo processo che si teneva in Italia a proposito del diritto d'autore. La fama dei personaggi coinvolti nel processo, l'interesse dell'opinione pubblica e la consapevolezza che la decisione del tribunale avrebbe costituito un precedente giudiziario di grande importanza fu motivo di grande impegno per gli avvocati delle parti in causa. In particolare si distinse l'avvocato difensore di Scarpetta Carlo Fioravante del Foro di Napoli, che nella sua arringa diede prova di capacit\u00e0 oratorie ma anche di doti critiche letterarie nel mettere in rilievo la funzione liberatoria della parodia nell'arte e come essa fosse osteggiata dagli spiriti servili:\nLa causa si protrasse sino al 1908, quando il tribunale eman\u00f2 una sentenza in cui dichiarava il non luogo a procedere nei confronti di Eduardo Scarpetta perch\u00e9 il fatto non costituiva reato dando cos\u00ec un'impronta di legittimit\u00e0 a tutte le successive parodie che avrebbero caratterizzato la storia dello spettacolo.\nUna assoluzione piena quindi e una vittoria delle sue ragioni e del suo lavoro artistico che per\u00f2 non imped\u00ec a Scarpetta di ritirarsi definitivamente dal teatro cinque mesi dopo la conclusione del processo."}
{"id": "1845884", "revid": "229244", "url": "https://it.wikipedia.org/wiki?curid=1845884", "title": "The sims 1", "text": ""}
{"id": "1845885", "revid": "123833958", "url": "https://it.wikipedia.org/wiki?curid=1845885", "title": "Cima Gogna", "text": "Cima Gogna (\"\u017dima G\u00f2gna\" in dialetto locale) \u00e8 una frazione del comune di Auronzo di Cadore, in provincia di Belluno. \u00c8 l'unica frazione del comune a trovarsi fuori dalla Val d'Ansiei, sorgendo presso la confluenza con la valle del Piave.\nStoria.\nLa storia della localit\u00e0 \u00e8 assai antica. Sin dal Rinascimento si \u00e8 dibattuto molto attorno alle leggende locali, secondo le quali qui sorgeva un'importantissima citt\u00e0, la prima del Cadore; era originariamente chiamata \"Euganea\", probabilmente perch\u00e9 fondata da profughi euganei, quindi \"Ag\u00f2nia\" (da cui il toponimo attuale). La tradizione ha per\u00f2 un fondo di verit\u00e0: i reperti provano infatti che gi\u00e0 nel VI secolo a.C. e per tutta l'epoca romana vi sorgeva un centro di una certa importanza. Seguendo ancora il mito, la citt\u00e0, difesa da un castello presso la localit\u00e0 Treponti in comune di Auronzo, fu assediata e distrutta dagli Unni di Attila, cancellandone completamente ogni traccia. \u00c8 possibile che i sopravvissuti si siano rifugiati in altre zone limitrofe come la Val Pesarina, Sauris ed altri verso Zopp\u00e8 di Cadore.\nOggi sono stati recuperati diversi reperti, due chiavi protostoriche in ferro di tipologia alpino-retica, una simile se non identica a quelle conservate nel museo di Sanzeno in Val di Non, un corredo in ferro composto da lancia spada e ascia, alcune monete romane imperiali.\nPresso questa localit\u00e0, negli anni '40 sono state costruite alcune opere difensive appartenenti al sbarramento Cima Gogna nel XVI settore di copertura Cadore - Carnia del vallo alpino."}
{"id": "1845887", "revid": "1305772", "url": "https://it.wikipedia.org/wiki?curid=1845887", "title": "Closer (Ne-Yo)", "text": "Closer \u00e8 un singolo del cantante statunitense Ne-Yo, pubblicato il 15 aprile 2008 come primo estratto dal terzo album in studio \"Year of the Gentleman\".\nIl brano, prodotto dagli Stargate, \u00e8 stato pubblicato come download digitale nel Regno Unito il 5 maggio 2008, e come CD il 2 giugno 2008. Ai Grammy Awards 2009 il singolo \u00e8 stato nominato nella categoria miglior performance pop vocale maschile.\nVideo musicale.\nIl video, girato ai Santa Clara Studios in California, \u00e8 stato diretto da Melina Matsoukas, che aveva diretto anche i video di \"Because of You\" e \"Do You\". Il video \u00e8 stato trasmesso in anteprima da \"Black Entertainment Television\", il 25 aprile e trasmesso una volta ogni ora a partire dalle 7 di mattina. Nel video Ne-Yo esegue una coreografia, con occasionali parole del testo che compaiono sullo schermo."}
{"id": "1845893", "revid": "984922", "url": "https://it.wikipedia.org/wiki?curid=1845893", "title": "Brenno (fiume)", "text": "Il Brenno \u00e8 un fiume che scorre in Svizzera, attraversando il cantone del Canton Ticino. \u00c8 un importante affluente del Ticino.\nPercorso.\nIl fiume, dalla lunghezza di circa 40 chilometri, nasce all'alpe Pertusio sul passo del Lucomagno; quindi successivamente scorre lungo la Valle di Blenio e si getta in Ticino all'altezza di Biasca.\nAttraversa i comuni di Blenio, Acquarossa, Serravalle, Biasca e Pollegio."}
